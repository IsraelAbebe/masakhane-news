category	headline	text	url
health	Chirwere cheTyphoid Chovhiringa Vakawanda muMbare	Chirwere che typhoid chanyuka muHarare zvakare zvave kupa kuti veruzhinji vatyire hupenyu hwavo sezvo kanzuru iri kutadza kutakura marara pamwe nekugadzirisa pombi dzinotakura tsvina munzvimbo dzakawanda muguta iri. Mutauriri wekanzuru yeHarare, VaMichael Chideme, vanoti zvipatara zvekanzuru yavo zvarapa vanhu vakawanda mumusha unogara veruzhinji weMbare mushure mekuwanikwa vaine chirwere che typhoid. Kunyange hazvo pasina vati vafa nechirwere ichi, vagari vemuMbare vakaita saMuzvare Vongai Mbedzi vanoti chirwere che typhoid hachingarege kubata vanhu sezvo pombi dzinotakura tsvina yemuzvimbuzi dzichigara dzakatushuka. Mumwe mugari wemuMbare makare, VaTitus Nhongonhema, vanoti kusatakurwa kwemarara nekusagadzirwa kwepombi dzinotakura tsvina kuri kukonzerawo kuti zvirwere zvakaita se typhoid zvipfunye chisero muMbare vachiti vave kutyira kuti chirwere ichi chichapararira neguta rose kana dambudziko iri rikasagadziriswa. Zvichakadai, VaChideme vanoti kanzuru yavo yakaisa dumba riri kushandiswa sechipatara kuMatapi muMbare richange risingavharwe kunyange nehusiku kuti vanhu vakwanise kurapwa. Hatina kukwanisa kutaura naMeya weHarare kuti tinzwe kuti sei kanzuru yavo iri kutadza kutakura marara pamwe nekugadzirisa pombi dzinotakura tsvina yemuzvimbuzi. Asi mumwe kanzura mukanzuru yeHarare, VaCharles Nyatsuro, vakurudzira veruzhinji kuti vasarasire marara pese pese vachiti izvi zvinoita kuti chirwere che typhoid nezvimwe zvirwere zvinokonzerwa nekusashambidzika kwenzvimbo zvisapararire. VaNyatsuro vati kanzuru yavo iri kutadzawo kutakura marara sezvo isina motokari dzakakwana kunyange hazvo vakatenga dzimwe motokari svondo rapera. Gurukota rezvehutano, VaDavid Parirenyatwa, vaudza Studio7 parunhare kuti bazi ravo richashanda zvakasimba nekanzuru yeHarare kuedza kupedza chirwere chetyphoid kuMbare. Gore rapera pane vanhu vaviri vanonzi vakaurayiwa nechirwere che typhoid muHarare. No media source currently available 	https://www.voashona.com/a/typhoid-mbare-harare-nyatsuro-chideme/4086086.html
politics	Dzamara neVamwe Vake Vanorohwa Zvakaipisisa	Mutori wenhau Itai Dzamara nevamwe vake vana vaari kushanda navo mukukurudzira kuti mutungamiri wenyika, VaRobert Mugabe, vasiye chigaro, varohwa zvakaipisisa nevarume vanofungidzirwa kuti inhengo dzevechidiki veZanu PF. Vaona zvichiitika uye vari munyori mukuru wegungano raDzamara reOccupy Africa Unity Square, VaCharles Nyoni, vanoti Dzamara nevamwe vake vanoti Tafadzwa Charumbira, Jerry Mugweni, Allan pamwe naBothwell, vapambwa pavanga vachimhanya vari mumugwagwa weKwame Nkrumah. VaNyoni vanoti varume ava vakandzwa mumotokari nhatu dzinosanganisira imwe yerudzi rweToyota Corolla ine ruvara rwuchena, idzo dzinonzi dzabva dzasimuka nekukasika. VaNyoni vanoti Dzamara nevamwe vake vaendeswa kukahofisi kebato reZanu PF kari kuna 4th Street uko varohwa zvakaipisisa. Mushure mekurohwa varume ava vazonosiiwa vakandwa kumapurisa eLaw and Order paHarare Central Police Station. Vashanu ava vanonzi vazoendeswa kuchipatara cheAvenues Clinic neshamwari dzavo uko vanonzi vanga vachirapwa vachionekwa navanachiremba. Dzamara, uyo akatanga kuratidzira kwake munaGumiguru, pamwe negweta rake, VaKennedy Masiye, vakamborohwa zvakaipisisa nemapurisa mwedzi wapera mushure mekuungana munzvimbo yavo yavari kuratidzira vari yeAfrica Unity Square. No media source currently available   	https://www.voashona.com/a/zimbabwe-politics-dzamara-abduction-zanupf/2542775.html
business	Quantam Global Reseach Inoti Mitemo yeZiimbabwe Yokanganisa Hurongwa hweKukwezva veMabhizimisi veKunze	Ongororo yakaitwa nesangano reQuantam Global Research Lab iro rinoongorora mamiriro akaita zvinhu munyika dzemuAfrica panyaya yekukwezva vekunze vanoda kuzotanga mabhizimisi munyika iri kuratidza kuti Zimbabwe ichiri kutatarika kuti ikwanise kukwezva vekunze ava. Muzvinafundo Mthuli Ncube chizvarwa cheZimbabwe ndivo chipangamazano sangano reQuantum Global Research Lab iri. Izvi zvakabuda muongororo inonzi Africa Investment Index 2018. Nyika dzinonzi dziri kuita zvinounza budiro dzinosanganisa Morocco, Egypt, Algeria, Botswana neCote d’ivore, South Africa, Ethiopia, Zambia, Kenya neSenegal. Zimbabwe iri pachidanho chechimakumi mana nemashanu panyika makumi mashanu neina dzemuAfrica dziri kutatarika kukwezva vekunze. Dzimwe nyika dzisiri kuita zviri nani dzakafanana neZimbabwe dzinosanganisa Central African Republic, Liberia, Somalia, Eritrea, Equatorial Guinea, Gambia, Sierra Leone, Guinea uye Sao Tome and Principe. Ongororo iyi yakaburitswa kumucheto wemusangano wevakuru wemabhizimisi wakaendwa masvondo apfuura nemutungamiri wenyika VaEmmerson Mnangagwa. Global Quantum yakambobatsirawo VaMnangagwa kusangana nevamwe vakuru vemabhizimisi kubva kuSwitzerland kumucheto wemusangano wekuDavos muna Ndira. Vanoongorora nyaya dzezvehupfumi, VaMasimba Kuchera vanoti Zimbabwe inofanira kuvandudza mitemo yayo kuti ikwezve vekunze. No media source currently available  	https://www.voashona.com/a/zimbabwe-matongerwo-enyika/4327313.html
health	Meya weBulawayo Okurudzira Vanotengesa Kuita Hutsanana	Vanoita mabasa ekutengesa muguta reBulawayo vaita musangano wekuonesana nekunzwana pfungwa nameya weguta iri, uye vari kanzura weWard 3, VaMartin Moyo. Nyaya dzakurukurwa mumusangano uyu dzinosanganisira dzekutorerwa kunoitwa vanotengesa zvinhu ava nemapurisa, mitero, nzvimbo dzekutengesera, mitemo mitsva inonzi iri kuda kudzikwa pamwe nehwaro hungatungamira vanotengesa ava huri kuronga kuumbwa. Asi vamwe vapinda mumusangano uyu vanonzi vakurudzirawo kanzuru yeguta reBulawayo kuti ikoshese raramo yevanhu, kwete kukoshesa kuchengetedzwa kwezvivakwa pamwe nemigwagwa vachikanganwa vanhu. Asi VaMoyo vanoti kanzuru yavo yanzwisisa zvose zvataurwa mumusangano uyu, asiwo vati zvakakosha zvikuru kuti vanorarama nekutengesa zvinhu ava vakoshesewo nzvimbo dzavanoshandira kuburikidza nekudzichenesa. Meya Moyo vanoti guta ravo harisati zvaro rasangana nedambudziko revanotengesera mukati meguta zvisina mvumo, sezvo vanotengesa zvinhu ava vachitengesera munzvimbo dzavakapiwa dziri kumucheto kweguta. Musangano uyu wapindwawo nevamiriri vemasangano anosanganisira reZimbabwe Chamber of Informal Economy Association, pamwe neBulawayo Agenda. No media source currently available 	https://www.voashona.com/a/zimbabwe-politics-bulawayo-vendors/2729102.html
politics	MDC Yonetsana neHurumende neMari Inosvika Mabhiriyoni Gumi neZviuru Mazana Matanhatu eMadhora	Paita ropa rakaipa pakati pehurumende nevebato rinopikisa reMDC panyaya yemari inosvika mabhiriyoni gumi nezviuru mazana matanhatu zvemadhora yakashandiswa nemamwe mapazi ehurumende isiri mubhajeti uye pasina mvumo yedare reparamende sezvinotarisirwa kuitwa pamitemo yenyika. Gurukota rezvemari, Muzvinafundo Mthuli Ncube, vakaunza kudare svondo rapera bhiri rinonzi Financial Adjustment Bill kuti dare iri ritambire kuti mari iyi itorwe sechikwereti chehurumende chinozobhadharwa nevanhu vose munyika kuburikidza nemitero. Asi vaimbova gurukota rezvemari muhurumendfe yemubatananidzwa, VaTendai Biti, avo vanova nhengo yeMDCuye vari sachigaro wekomiti yedare reparamende inoona nezvekufambiswa kwemari dzehurumende, vanoti pane chikiribidi chiri kuitika sezvo pasina ari kuziva kuti mari yose iyi yakashandiswei. Asi VaNcube,avo vatisina kukwanisa kubata panharembozha yavo, vanoti mutemo unovapa mvumo yekuenda kudare kana pakashandiswa mari isiri mubhajeti. Imwe nhengo yeparamende yakazvimirira, VaTemba Mliswa, vanoti zviri kutaurwa naVaBiti hazvina kuipa asi zvinoda kuzeyiwa mudare reparamende kwete kuti vangorova bembera vachimborega kuuya kudare nebato ravo reMDC. Nhengo yeZanu-PF vari muzvinabhizimisi, VaGilbert Muponda, vanoti zvakaitwa naVaNcube zvekuuya kuzosuma dare hazvina kuipa sezvo vati pamutemo gurukota rinogona kuita izvi. Asi mukuru wesangano reZimbabwe Coalition on Debt and Development kana kuti ZIMCODD, Muzvare Janet Zhou, vanoti zviri kuitwa izvi zvinodzosera nyika kumashure uye nemamiriro akaita zvinhu munyika havazive kuti chii chaizvo chakashandiswa mari iyi muzvipatara musina mishonga. Vati sesangano vakagadzirira kuita hurukuro nenhengo dzedare reparamende nezvenyaya iyi. Nyanzvi munyaya dzezvehupfumi,uye vachishanda nesangano ravana chipangamazano re Labor and Economic Development Research Institute of Zimbabwe, Doctor Prosper Chitambara, vanotiwo nyaya yekuti hurumende inoshandisa mari dzisiri mubhajeti inokanganisa zvirongwa zvose zvekumutsiridza hupfumi. Nyaya yekuti hurumende inodya kudarika zvayakohwa yagara ichipa kuti zvinetse kudyidzana nemabhanga akaita saana International Monetary Fund neWorld Bank anoti izvi hazvifanire kuitwa. Asi vehurumende vanoti vanoguma voita izvi nenyaya yekuomerwa nehupenyu zvichikonzerwa nezvirango zvavanoti zvakatemerwa nyika. Asi vakatemera zvirango vanoti zvakatemera vatungamiri vashoma vanotonga nedemo. No media source currently available 	https://www.voashona.com/a/mdc-and-zanu-pf-lock-horns-over-govt-spenditure-on-unbudgeted-funds/5172544.html
politics	Vanopikisa Hurumende Voronga Kuratidzira muKupera kweMwedzi Uno.	Mapato anopikisa, masangano anorwira kodzero dzevanhu, masangano evashandi pamwe nevamwe vemakereke vanonzi vari kuronga kuratidzira kwevana veZimbabwe nyika yose musi wa 31 Chikunguru, unove mwedzi uno, vachinyunyutya nekwavanoti kutadza kutonga kwehurumende yeZanu PF. Mumwe wevari kutungamira hurongwa uhwu, uye vari mutungamiri webato rinopikisa reTransform Zimbabwe, VaJacob Ngarivhume, vanoti hurumende yeZanu PF yakundikana kumisa huwori pamwe nekumutsiridza hupfumi hwenyika, izvo zvaisa vana veZimbabwe mukutambura kukuru. VaNgarivhume vanoti vari kushanda nemapato ose anopikisa nemamwe masangano anomirira vana veZimbabwe mumapoka akasiyanasiyana mukuronga kuratidzira uku, vachiti kunyange nhengo dzeZanu PF dziri kukokwawo kuti dzibatane nevamwe vanoda hutongo hwakanaka munyika. Asi mutauriri webato reMDC Alliance, Advocate Fadzai Mahere vaudza Studio 7 kuti bato ravo harina kunge rakokwa zviri pamutemo, kunyange hazvo, sezvakataurwa nemutungamiri wavo VaNelson Chamisa neSvondo, vachabatana nevose vanoda kuti munyika muve neshanduko. Mutauriri weMDC-T, VaKhalipani Phugeni vatiwo bato ravo harisi muhurongwa hwekuratidzira uhwu. VaNgarivhume vanoti vane hurongwa hwekuzivisa mapurisa nezvekuratidzira kwavo neChipiri, uye vanotarisira kuti vacharatidzira murunyararo. No media source currently available Mukuru anoona nezvekufambiswa kwemashoko mubato riri kutonga reZanu PF, VaTafadzwa Mugwadi, vanoti kunyange hazvo bumbiro remitemo richibvumidza vanhu kuratidzira, zviri kurongwa nevanopikisa izvi kutungana kwembudzi. VaMugwadi vanoti vari kurongwa kuratidzira vari kuziva kuti kune mutemo unorambidza kufambafamba kwevanhu nekuda kwechirwere che Covid-19 ndipo powoona vamwe vachida kupinda mumigwagwa kuti zvinhu zviparadzwe nekubiwa. Vanoti vanochengetedza mutemo havasi kuzorega zvakadaro zvichiitika. VaMugwadi vanoti kunyange hazvo nyika iine matambudziko ekushaikwa kwezvakawanda, hapana asingazive kuti izvi zviri kukonzerwa nezvirango zvakatemerwa Zimbabwe nenyika dzekumawirira. No media source currently available 	https://www.voashona.com/a/zimbabwe-july-31-demonstrations-jacob-ngarivhume-tafadzwa-mugwadi/5491458.html
health	Vanhu Vakachengetedzwa kuBulawayo Vachiongororwa Covid-19 Vanoti Hurumende Iri Kuvabata neKuseri kweRuoko	Vamwe vevanhu vakachengetedzwa nehurumende kuBulawayo vachiongororwa kuti vane Covid-19 here kana kuti kwete, vanoti havasi kufara kuti vari kuramba vakaiswa mu quarantine iwo mazuva avo anobvumirwa nemutemo kunge vakachengetedzwa, akapera. Vanhu vataura neStudio7 vanoti vava nemazuva makumi maviri nematatu vari mu quarantine, asi hurumende haisi kuvaudza kuti vachanzi vaende kudzimba dzavo riini. Vanhu ava vanotiwo vari kushungurudzwa nemapurisa. Studio7 haina kukwanisa kunzwa kumutauriri wemapurisa, VaPaul Nyathi, sezvo nharembozha yavo yanga ichinetsa kubata. MuBulawayo munonzi mune vanhu vari kugara paBulawayo Polytechnic, nepaUnited College of Education vakabva kuBotswana mushure mekunge nyika iyi yadzosera zvizvarwa zveZimbabwe kumusha kwazvo pakatanga kunetsa chirwere cheCovid-19. Vamwe vevanhu ava vanoti vakamanikidzwa kubuda muBotswana, vamwe vakasiya midziyo yavo. Pavakabviswa kuBotswana, vanhu ava vakatanga vambogariswa paPlumtree High School, uye vanonzi vaisvika zana nemakumi mashanu nevatanhatu. Asi vakazoendeswa kuBulawayo senzira yekudzikisa kumanikidzana kwavanga vakaita kuPlumtree. Mumwe wevanhu vakabva ku Botswana vachiita zvekumanikidzwa musi wa 7 Kubvumbi, uyo asina kuda kudomwa nezita rake, anoti hurumende iri kuvabata nekuseri kweruoko. No media source currently available Asi munyori mubazi rezvekuburitswa kwemashoko, Va Nick Mangwana, vati hurumende yakamirira kuona zvakabuda muongororo yekuti vanhu ava vane chirwere cheCovid-19 here kana kuti kwete. VaMangwana vatiwo vanhu ava vanotarisirwa kuenda kumisha yavo munguva pfupi inotevera kana zvakabuda muongororo zvichiratifdza kuti havana hutachiwona hweCoronavirus. Zimbabwe yava nevanhu makumi mana vabatwa nechirwere cheCovid-19, uye vanhu vana, vakatoshaya nechirwere ichi. No media source currently available 	https://www.voashona.com/a/zimbabweans-quarantined-in-bulawayo-say-government-is-illtreating-them/5400460.html
politics	VaChamisa Voita Misangano Mikuru kuBritain	Mutungamiri wechimwe chikwata cheMDC-T uye vari mutungamiri weMDC Alliance, VaNelson Chamisa, nevamwe vatungamiri vari mumubatanidzwa wavo vari kuBritain uko vari kuenderera mberi nekuita misangano nevakuru muhurumende iyi, vanopikisa uye vemabhizimisi. Nezuro manheru VaChamisa, nevamwe vavo vari muMDC Alliance vanosanganisa VaTendai Biti, naVaDavid Coltart vakaita misangano nevamwe vakuru vehurumende yeBritain avo vasina kuda kudoma nemazita. VaBiti vaudza Studio 7 kuti vari kutambirwa zvakanaka nevakuru vakuru muhurumende yeBritain. VaChamisa vakatambirwa zvine mutsindo nezvizvarwa zveZimbabwe zviri muBritain kumusangano mukuru wavakaita kuBedford Jubilation Centre nemusi weSvondo. VaChamisa vakabata nyaya dzakawanda pamusangano uyu kusanganisa nyaya dzehupfumi uye dzesarudzo. Mumwe mutsigiri webato iri, VaRufaro Masango, vanoti vakafadzwa zvikuru nemashoko aVaChamisa. Vanhu vakawanda vakauya kumusangano uyu vairatidza kufarira zvakataurwa naVaChamisa uyezve vari kuti ngakugadziriswe nyaya yediaspora voting kuti vavhote vari kunze kwenyika. No media source currently available Zvichakadaro nyanzvi munezvamatongerwo enyika uye vachidzidzisa paUniversity of Huddersfield kuBritain, Doctor Nkululeko Sibanda, vanoti zvirongwa zvaVaChamisa zviri kutambirwa nevakawanda. No media source currently available    	https://www.voashona.com/a/vachamisa-voita-misangano-mikuru-kubritain/4383556.html
politics	Mapurisa Anoyambira Vari Kubvarura Maposita Kuti Vachasungwa	Mapurisa ari munyaya dzesarudzo anoti haasi kufara nekubvarurwa kana kubviswa kwemapepa ekutsvaga rutsigiro emapato ezvematongerwo enyika achapinda musarudzo dzemusi wa30 Chikunguru. Vachitaura nevatori venhau pamuzinda wemapurisa muHarare, mukuru wekomiti yemapurisa irikuona nezvesarudzo, Senior Assistant Commissioner Erasmus Makodza, vati mapurisa haasi kufara nevemapato mapato ezvematongerwo enyika vari kubvisirana mapepa ekutsvaga rutsigiro pamberi pesarudzo kana kuti campaign posters. VaMakodza vati vose vachabatwa vachibvisa mapepa aya vachasungwa vagorangwa zvakaomarara maererano nemutemo unobata nyaya dzesarudzo weElectoral Act. Mashoko aya anouyawo apo mapato akaita seZanu PF neMDC Alliance ari kugunun’una kuti ari kubvisirwa mapepa ekutsvaga rutsigiro mapato aya achinakurirana nyoka mhenyu. VaMakodza vati ivo semapurisa pamwe nemasoja vachachengetedza runyararo pachaitwa sarudzo vakati nyaya dzekutakurwa kwemagwaro anenge avhoterwa pamwe nezvimwe zvese zvine chekuita nesarudzo zvinhu zvicharamba zviri mumawoko ekomisheni inoona nezvesarudzo yeZimbabwe Electoral Commission. Zvichakadai, mutauriri wemapurisa, Senior Assistant Commissioner Charity Charamba, vanoti semapurisa vari kufadzwa nerunyararo rwuri munyika panguva ino yesarudzo kana zvichienzaniswa nezvaiitika musarudzo dzakapfuura. Amai Charamba vakurudzirawo vatungamiri vemapato ezvematongerwo enyika vose kuti vaparidze nyaya yerunyararo pose pavanoita misangano nevatsigiri vavo. Amai Charamba vati mhirizhonga zhinji iri kuitwa nenhengo dzemapato dzinenge dzichirwisana pachezvadzo kwete kuti nhengo dzerimwe bato dzinge dzichirwisana nedzerimwewo bato. Panyaya yekukandwa kwechombo kuWhite City Stadium masvondo maviri adarika uko kwakazokonzera kufa kwevanhu vaviri pamwe nekukuvara kwevanhu vanodarika makumi mana, Amai Charamba vati mapurisa ari kuBulawayo ari kushanda zvakasimba kuti apedze kuferefeta kwaari kuita nyaya iyi. Amai Charamba vati vachazozivisa zvavanenge vawana mutsvagiridzo yevari kuita semapurisa panguva yakafanira. No media source currently available 	https://www.voashona.com/a/zimbabwe-police-warn-activists-tearing-opponents-posters/4476864.html
business	Paramende Yotaura Pamusoro peMari Dziri Kubatirwa Vanhu neMabhanga	Nhengo dzedare reparamende kubva kumapato ese dzinoti hadzisi kufara nenyaya yekuti kubvira zvakatanga kushandiswa mari yema Bond Notes gore rapfuura, vezvitoro vave kuchaja mitengo yakasiyana uye vanotenga nemari iyi kana kushandisa makadhi ndivo vari kubhadhariswa mari yakawanda. Nhengo idzi dzinotiwo kunyange hazvo hurumende neReserve Bank of Zimbabwe vakati maBond Notes akafanana nemadhora ekuAmerica, izvi handizvo zviri kuitika. Mumiriri weBuhera South, VaJoseph Chinotimba veZanu PF, vabvunza gurukota rezvemari, VaPatrick Chinamasa, kuti sei hurumende iri kurega vanhu vachibirwa nevanhu vezvitoro nemabhanga. VaFanni Munengami VeMDC-T vachimirira Glen View North vatsigirana naVaChinotimba vachiti hurumende yakangonyarara vanhu vachirasikirwa nemari. Asi VaChinamasa vati vese vasina kubatwa zvakanaka nevezvitoro kana mabhangi vanofanira kuenda nehumbowo hwavo kubhanga guru renyika. Asi nhengo dzeparamende dzatiwo mukuru webhanga iri, VaJohn Mangudya, havasi kubatika kuti vatsanangure kuti sei vemabhizimisi nemabhanga vasiri kutevedzera zvavakataura. Muzvare Irene Zindi veZanu PF vachimirira Mutasa South vaudza VaChinamasa kuti VaMangudya vanofanira kuonekwa kuti vatsanangure nyaya dzavo dzemashandiro emaBond Notes. VaChinamasa vati VaMangudya munhu anoonekwa uye vachaita kuti vese vanoda kuvaona vakwanise kuvaona. Vatiwo bhiri riri kuvandudza mutemo wemashandiro ebhanga renyika, iro rave kuzeiwa neparamende, richaranga vese vemabhizimisi nemabhanga ari kuomesera vanhu. Zvichakadai, mumiriri weHarare West, VaTerence Mukupe, vakumbira hurumende kuti irange vakomana vetimu yebhora yemaWarriors nekuvavharira muchitokokis chemasoja mushure mekunge vaburitswa mumakwikwi eAfrican Cup of Nations awo ari kuitwa kuGabon. Asi gurukota rezvemitambo, VaMakhosini Hlongwani, vati izvi hazvisi kuzoitika uyewo vakumbira ruregerero kunyika yese nekutadza kwakaita maWarriors vakati vave kutogadzirira makwikwi eAfcon anotevera. Asi vamwewo vakaita saVaInnocent Gonese vati hurumende yakaratidza rusarura nekupa maWarriors mari yakawanda chose apo vakaenda kuAfcon asi ikanyima kana kupa timu yema Mighty Warriors, iyo yakapihwa mari shoma apo yakaenda kuAfcon yemadzimai pamwe nekuenda kuRio Olympics. No media source currently available 	https://www.voashona.com/a/zimbabwe-parliament-debate-bond-notes-and-warriors-failure/3691834.html
business	Hurumende Yave Bhasikiti raTizirai paNyaya yeBhonasi	Zvinhu muhurumende hazvisina kumira zvakanaka zvapa kuti vakawanda vaone kunge rave bhasikiti raTizirai rekuti uku riri kurukwa uku riri kurudunhurwa. Svondo rapera, gurukota rinoona nezvehupfumi VaPatrick Chinamasa vakazivisa kuti hurumende yainge yaronga kugumura vashandi vayo basa, kuvabvisira mabhonasi uye kuwedzera mari dzemitero dzavanotambira. Asi nemusi weChipiri, gurukota rinoona nezvekuburitswa kwemashoko VaChristopher Mushowe vainge voimba rumwe rwiyo vachiti VaChinamasa vainge vaita fungira mumoyo rwendo rwemba vachitaura zvakange zvisina kuwiriranwa mudare remakurukota. VaMushowe vakati zvose zvainge zvataurwa naVaChinamasa hazvimiririre hurumende. Asi aka hakasi kekutanga VaChinamasa vachisiiwa pamhene mushure mekuti vashandi vehurumende havaizopihwa mari yebhonasi. Gore rapera vakambodaro asi vakazorova nhendeshure mushure mekunge mutungamiri wenyika VaRobert Mugabe vati vaifanira kupa vashandi mari dzebhonasi. Mashoko aVaMushowe ari kuuya apo masangano evashandi vehurumende azivisa kuti aizogona kuramwa mabasa kana nhengo dzavo dzikanyimwa mari dzemabhonasi nekugurirwa mari dzemihoro. Nyaya yekuvharwa kwemakambani yapa kuti VaChinamasa vatatarike kubhadhara mari dzevashandi vehurumende sezvo kusina mari dzemitero dzakawanda dziri kubhadharwa. Chimwe chanetsawo inyaya yevechidiki veZanu-PF vari mumatunhu ose vanosvika zviuru gumi vanonzi vari kungopihwa mari vachiswera havo vachipura nyemba nemusana. Nyanzvi munya dzezvehupfumi dzinotiwo nyaya yekutonga nedemo nehuori ndizvo zvimwe zvapawo kuti zvinhu zviite manyama amire nerongo.	https://www.voashona.com/a/zimbabwe-matongerwo-enyika/3506528.html
business	Varimi Vachena Vopihwa Imwe Mari yeKubatsirikana neHurumende	Hurumende yatanga kupa vamwe varimi vachena vakatorerwa mapurazi mari yekubatsirikana vakamirira kupihwa mari yemuripo wezvivakwa nezvekurimisa zvainge zviri pamapurazi avakatorerwa kutanga muna 2000. Asi varimi ava vari kuchema nerekuti mari yavari kutambiriswa haisisina simba sezvo RTGS riri kushaya simba zuva nezuva zvichienzaniswa nedhora rekuAmerica. Varimi makumi maviri nevasere ndivo vapihwa mari kusvika parizvino pavarimi mazana manomwe nemakumi matatu nevanomwe vari kutarisira kupihwa mari iyi. Murimi mumwe chete ari kupihwa mari inosvika zviuru makumi mashanu nemamashanu kana kuti 55 000 RTGS. Mukuru weCFU VaBen Gilpin vanoti varimi vari kutambira mari asi vari kunetseka nekushaya simba kwayo. No media source currently available  	https://www.voashona.com/a/varimi-vachena-vopihwa-imwe-mari-yekubatsirikana-nehurumende/4970512.html
business	Vashandi Votambira Kurudziro Yekuti Vashandirwi Vasangomisa Vashandi Mabasa	Danho rakatorwa nehurumende rekusimbisa nyaya yekuti makambani asangomisa vashandi mabasa pamadiro asina kuratidza kuhurumende kuti azama zvose zvingatarisirwa kuti aite asati atora danho iri, riri kutambirwa nemufaro mukuru nevashandi. Munyori mukuru wesangano revashandi reZimbabwe Federation of Trade Unions, ZFTU, VaKennias Shamuyarira vanoti kunyange hazvo pasina zvitsva zvaiswa nehurumende, zvakakosha zvikuru kuti iratidze rutsigiro rwayo, zvikuru panguva iyo vashandi vari kurasikirwa nemabasa zvakanyanya. Gurukota rezvevashandi Amai Priscah Mupfumira vakati makambani anenge achida kumisa vashandi nekuda kwekuomerwa anofanirwa kutora matanho akaita sekudimura mari dzinotambirwa nevamwe vakuru-vakuru kuti dziende kumihoro yevashandi asati afunga zvekuderedza huwandu hwevashandi. Makambani anonzi anofanirwa kutanga aendesa chikumbiro chekumisa vashandi mabasa ku bhodhi rinoona nezvekumiswa mabasa, riri pasi pebazi rezvevashandi nemabasa, reRetrenchment Board, iro rinozotambira kana kuramba chikumbiro ichi. Asi vaimbowe mutungamiri weConfederation of Zimbabwe Industries, CZI, VaCalisto Jokonya vanotiwo semaziviro avo, makambani mazhinji ari kutevedzera mutemo wekumisa vanhu mabasa uyu. Vanotiwo makambani mazhinji akatedza zvose zvekudimura mari dzemihoro yevashandi vepamusoro asati asvika pakumbomisa vepasi ava mabasa. VaShamuyarira vanoti vari kunyanya kutyora mutemo vachingomisa vanhu mabasa pamadiro ndevaya vari mune zvematongerwo enyika, avo vati vari kushandisa zvinzvimbo zvavo kuita izvi. No media source currently available  	https://www.voashona.com/a/zimbabwe-politics-economy-retrenchments-government/2804793.html
politics	Madzimai Otaura Kubatwa Chibharo Kwaakaitwa Munguva yeGukurahundi	Sangano reNational Peace and Reconciliation Commission, NPRC, rakanzwa nemusi weChitatu zvinhu zvinotyisa pamwe nekubudisa misodzi zvakaitika kune vamwe vanhu vakabatwa neGukurahundi kuKezi kuMatabeleland South. Mamwe madzimai ekuKezi mudunhu reMatabeleland South nedzimwe nzvimbo dziri pedyo vakawana mukana wekutaura zvakaitika kwavari uye zvavakaona zvichiitika kune vamwe vanhu panguva yeGukurahundi pamusangano wakaitwa neboka reNPRC paMaphisa Growth Point nemusi weChitatu. Pamusangano uyu, uyo wakaitwa kure kwemeso nenzeve dzeveruzhinji uye vatapi venhau vachirambidzwawo kupinda mauri makomishina eNPRC akanzwa zvinhu zvinotyisa uye zvimwe zvisingataurike pamhepo zvakaitika panguva yeGukurahundi. Mumwe wemadzimai vakataura pamusangano uyu avo vatisingakwanisi kudoma nezita vakaudza vatapi venhau kuti vaive mhandara panguva yakaitika Gukurahundi munzvimbo yavo yeMadwaleni mugore ra1984. Vakati rimwe zuva mumwedzi waKukadzi panguva dzemangwanani munzvimbo mavo makabhombwa nemasoja achishandisa chikopokopo vakati mushure menguva, masoja aya akazouya achikokorodza vanhu kubva mumisha yavo. Vakati pane vanhukadzi vane chitsama kusanganisira ivo, vakarohwa uye kubatwa chibharo ukuwo vamwe varume vane chitsama vakauraiwa musi uyu. Amai ava vakati vakafara kuti vakawana mukana wekutaura zvinhu zvavange vasingakwanise kutaura kwenguva yakareba. Mumwe wemakomishina eNPRC, Amai Netty Musanhi, vakabvuma kuti zvimwe zvakabuda mumusangano uyu zvange zvisingagoneki kudzokororwa paruzhinji. Vakati musangano uyu uri kuitwa mushure memumwe musangano wakadaro wakaitwa kuTsholostho pasi pechirongwa chavanoti Safe spaces for women, icho vanoti chakanangana nekubastira kuti vanhukadzi vataure zvakaitika kwavari vasingatye. Amai Eunice Nqindi Dube vanove Sadunhu Nqindi pasi paIshe Masuku kuKezi kwekare vakati musangano uyu wabatsira kukura nzira yekuti vanhu vakwanise kupora maronda avainawo nekuda kweGukurahundi vachitiwo zvakakosha kuti avo vane chekuita neGukurahundi, vatambanudze maoko avo vapinde muvanhu vachikupmbira ruregerero kuti pagokwanisa kuve nerunyararo rwechokwadi. Amai Musanhi vakati chirongwa chekuti zvakaitika panguva yeGukurahundi uye dzimwe nguva dzakaitika mhirizhonga ine chekuita nezvematongerwo enyika zvitaurwe, chakakosha sezvo chichibatsira kugadzirisa kunyunyuta kwevanhu pamusoro penyaya idzi. Makomishina eNPRC aenderera mberi nekunzwa kubva kuvanhu munzvimbo yeKezi nhasi uye vanotarisirwa kuzoita mimwe misangano yakadai muBulawayo vasati vaenda kudunhu reMidlands. Masangano anorwira kodzero dzevanhu, kusanganisira, remakereke reCatholic Commission for Justice and Peace, akaita ongororo munguva yeGukurahundi akabuda negwaro rinoratidza kuti vanhu vanodarika zviuru makuni maviri vakaurayiwa munguva iyi. No media source currently available 	https://www.voashona.com/a/matabeleland-women-tell-peace-commission-how-they-were-raped-during-gukurahundi/5015535.html
politics	Zanu PF Yopomera MDC Alliance Mhosva yeKusvipisa Hurumende yaVaMnangagwa	Mutevedzeri wegurukota rinoona nezvekudzivirirwa kwenyika, zvakare vari munyori musangano rinomirira vakarwa hondo yerusununguko, reZimbabwe National Liberation War Veterans Association, VaVictor Matemadanda, vanoti bato reMDC Alliance ndiro riri kukonzera kushorwa kuri kuitwa pamwe nehurumende yeZanu PF sezvo risiri kufara mushure mekukundwa neZanu PF musarudzo dzapfuura. VaMatemadanda vaudza vatori venhau muHarare nhasi kuti zvese zviri kuitika zvave nenguva zvichirongwa uye zvakatanga mushure mekunge MDC Alliance yakundikana musarudzo dza2018. Vati MDC yave kushanda neshamwari dzayo dziri muno nekunze kwenyika ichisvibisa hurumende nebato reZanu PF ichashandisa vanhu vakaita semutungamiriri webato rinopikisa kuSouth Africa reEconomic Freedom Fighters, VaJulius Malema, pamwe nevaimbove mutungamiriri weBotswana, VaIan Khama. VaMatemadanda vatiwo MDC iri kushandawo nenyika dzakaita seBritain neAmerica idzo Zanu PF yakakunda muhondo yerusununguko. Vati zvakakosha kuti nyika dzemuSADC nemu Africa dzizive kuti kunyange nhasi iri Zimbabwe, mangwana i Botswana kana South Africa icharwiswa nenyika idzi. Vatiwo muZimbabwe hamuna mhirizhonga vachiti vanoshamiswa kuti vari kunze vakaita saVaMalema naVaKhama vanoda kutaura nezveZimbabwe asi vasina zvavanoziva. Vatiwo vaimbove nhengo dzeZanu PF vakaita saVaJonatahna Moyo naVaSaviour Kasukuwere ndivo vari kutaura manyepo pamusoro peZimbabwe vachiti vakashungurudzwa asi ivo ari matsotsi anofanira kudzoka kumusha kuti azotongwa nemhosva dzaakapara. Asi mumwe wevatevedzeri vemutungamiriri webato reMDC Alliance, VaTendai Biti, vaudza Studio7 kuti VaMatemadanda pachavo vanoziva kuti hurumende nebato ravo zviri kutyora kodzero dzevanhu uye zvavari kutaura manyepo. VaBiti vati zvisinei nezviri kutaurwa naVaMatemadanda, bato ravo rinofara kuti nyika dzemuSADC dzave kusvinura maziso adzo panyaya yeZimbabwe. VaBiti vati vanogamuchira danho rakatorwa nemutungamiriri we South Africa, VaCryil Ramaphosa, rekudoma nhumwa mbiri dzichauya kuZimbabwe kuzogadzirisa zviri kunetsa. VaBiti vati rwendo runo havasi kuzobatwa kumeso sezvakaitika nguva yaVaThabo Mbeki, avo vakayananisa mapato ezvematongerwo enyika pakaumbwa hurumende yemubatanidzwa. Vanoongorora nyaya dzematongerwo enyika vakazvimirira, VaMasimba Kuchera, vaudza Studio7 kuti ruzha rwave kutikita munyika pamwe nekunze pamusoro pemabasa ehurumende yeZimbabwe nebato reZanu PF rwunoratidza kuti hurumende yapesana nezvido zveveruzhinji. Kunyange hazvo hurumende yeZanu PF ichiti hapana chakaipa chiri kuitika munyika, vana veZimbabwe, nyika dzepasi rese pamwe nemasangano akasiyana siyana kusanganisiraSADC neUnited Nations havasi kufara nembatirwo ari kuitwa vanhu nehurumende yeZimbabwe. Munyori mukuru weUnited Nations, VaAntonio Guterres, vakanyorawo vachikurudzira hurumende yaVaEmmerson Mnangagwa kuti ichengetedze kodzero dzevanhu. Vakakurudzirawo kuti mapato ose ezvematongerwo enyika, pamwe nemasangano akazvimirira atange nhaurirano murunyararo senzira yekupedza matambudziko ari muZimbabwe. No media source currently available 	https://www.voashona.com/a/zanu-pf-blames-mdc-alliance-for-tarnishing-image-of-zimbabwe/5535967.html
politics	MDC T Yoshora Mashoko eGurukota reDunhu reManicaland, Muzvare Chimene	Bato rinopikisa reMDC-T rinoti riri kunyorera mutungamiri wenyika, VaRobert Mugabe, tsamba yenyunyuto pamusoro pemashoko anonzi akautaurwa negurukota rinoona nedunhu reManicaland, Muzvare Mandiitawepi Chimene, ekuti vachavharisa mabhizimusi everudzi rwechi India kana vakaramba vasingapinde mumisangano yavari kushevedzera. Vachitaura pamashoko avo ekutambira mutevedzeri wemutungamiri wenyika, VaPhelekezela Mphoko, mudunhu ravo svondo rapera, Muzvare Chimene vakati vemabhizimusi ava vari kuramba kupinda mumisangano yavari kushevedzera, vakati vari kuvapa mazuva mashanu chete ekuti vasangane navo, kutadza kwavo kuita izvi mabhizimusi avo aizovharwa. Asi mutauriri weMDC T, VaObert Gutu, vanoti mashoko aMuzvare Chimene ane rusarura, uye vanhu ivava ndivo vashoma vevasara vachiri kuwanisa vanhu mabasa munyika zvichitevera kuvharwa kwemakambani akawanda. Studio7 yaedza kubata Muzvare Chimene asi tanzi tivabate neChipiri sezvo vanzi vanga vari mumusangano. VaGutu vanoti aka hakasi kekutanga kuti Muzvare Chimene vatyisidzire vanhu. Vanoti pavakainda muhofisi, Muzvare Chimene vakatyisidzira vemakambani anochera mangoda kwaChiadzwa kuti vasapinze nhengo dzeMDC mabasa, vachinzi vakati vanenge vatsaudzira vaizotorerwa marezinesi avo. VaGutu vanoti gurukota iri rakatyisidzira zvakare vekanzuru yeMutare nemashoko ekuti rinoda kuumba imwe kanzuru inenge iri pasi paro, isina nhengo dzeMDC. No media source currently available  	https://www.voashona.com/a/zimbabwe-politics-mdc-manicaland-chimene/2803464.html
business	Kanzuru yeHarareYoronga Kuwanisa Vanhu Mvura Munguva Dzakasiyana	Kanzuru yeHarare yazivisa kuti ichatanga kugovera mvura nguva dzakasiyana nekuda kwekuderera kwemvura pamwe nekuwanda kwetsvina munyanza yeLake Chivero. Kanzuru yeHarare inoti yatarisana nematambudziko akawanda munyanza iyi zvekuti ichatanga kugovera vanhu mvura mwedzi uno sezvo isisakwanise kuti mugari wese muguta awane mvura yakachena. Mukuru anoona nezvekufambiswa kwemabasa pachigayo chemvura cheMorton Jaffrey Water Works, VaPaul Chabata, vati mvura iri mudhamu yasviba zvakaipisisa nekuda kwetsvina inobva kuHarare nezvimbo dzakatenderedza guta iri izvo zvave kuita kuti kanzuru ishandise mari yakawanda pakuchenesa mvura iyi. Vatiwo tsvina iyi inokonzerwawo nevanhu vanoredza hove zvisina mvumo mudhamu yave kukanganisa kanzuru pakupomba mvura. Mabharani mukuru wekanzuru, Engineer Hosiah Chisangno, vati vari kukurudzira vagari kuchengetedza mvura uye kanzuru yavo ichatanga kugovera vanhu mvura kutanga mwedzi uno. Vatiwo kunzuru ichavhara chigayo cheMorton Jaffrey mukupera kwesvondo kuitira kuti vabvise tsvina irimo uye izvi zvichawedzera huwandu hwemvura kubva pa 360 mega litres kusvika pa 450 mega litres pazuva. Vagari vemuHarare vanoshandisa 800 mega litres muchando ne1200 mega litres panguva yezhizha pazuva rega rega. Vanoona nezvekufambiswa kwebasa musangano reCommunity Water Alliance, VaHardlife Mudzingwa, vaudza Studio7 kuti havabvumirani nematanho ari kuda kutorwa nekanzuru ekugovera mvura vachiti zvichaita kuti vagari vabatwe nezvirwere. VaMudzingwa vati kanzuru inofanira kutora mvura kubva kune mamwe madhamu akaita seDarwendale kuti mvura ikwanire munhu wese. Muzvina bhizimisi vashanda padhamu iri kwenguva yakareba, VaGarry Stafford, vaudza Studio7 kuti kuzara kwejecha mudhamu kuri kukonzerwa nekurimwa kuri kuitwa mumatoro nedzimwe nzvimbo muHarare nenzvimbo dzakatenderedza guta uye zvakakosha kuti zvisaitwe kuti dhamu reChivero risaparare. Vati dhamu iri range rakadzika mamita makumi maviri nemasere asi pari zvino rakadzika mamita gumi nemasere chete sezvo razara jecha. Nyanzvi munyaya dzemvura dzinoti tsvina yakawanda iri kupinda muLake Chivero iri kukonzerwa nekanzuru yeHarare iyo iri kutadza kugadzirisa mapombi anotakura tsvina. Nyanzvi idzi dzinoti kuendeswa kwetsvina isina kuiswa mishonga inodzora hukasha hwetsvina munzizi dzakaita seMukuvisi neManyame kuri kuwedzerawo kuipa kwemvura yemuLake Chivero. Muna Kurume 2015 kanzuru yeHarare yakawanikwa nematare edzimhosva iine mhosva yekudira siweji muna Mukuvisi isina kucheneswa sezvinodiwa nemutemo ikafaindiswa zviuru zana zvemadhora ekuAmerica. Kanzuru yeHarare yakabatwa nemhosva yekutyora mutemo weEnvironmental Management Act kuburikidza nekudira tsvina munzizi dzinoti Mukuvisi, Marimba, Ruwa neNyatsime, nzizi dzine mvura inopedzisira yapinda muLake Chivero. Nyanzvi mukuvakwa kwemaguta dzinoti guta reHarare rakavakirwa panzvimbo isina kunaka sezvo riri munzvimbo inofamba nemvura inopinda muLake Chivero, izvo zvinoita kuti mvura iyi isvibe zvakanyanya. Pari zvino guta reHarare rinoda mari inosvika mamiriyoni matatu emadhora semari yekutenga mishonga yekuchenesa mvura pamwedzi wega wega. No media source currently available 	https://www.voashona.com/a/harare-city-council-to-embark-on-water-rationing/4725911.html
politics	VaMugabe Vovhura Musangano kuMasvingo Team Lacoste ne G40 Zvichisvotesana	Mutungamiri wenyika, uye vari mutungamiri weZanu PF, Va Robert Mugabe, nhasi vazvionera pamhino sefodya kurwisana kuri kuitika mubato ravo apo zvikwata zviviri zviri kurwisana zvanga zvichitsvinyirana pamberi pavo. Mutungamiri wenyika, uye vari mutungamiri weZanu PF, Va Robert Mugabe, nhasi vazvionera pamhino sefodya kurwisana kuri kuitika mubato ravo apo zvikwata zviviri zviri kurwisana zvanga zvichitsvinyirana pamberi pavo. Zvikwata zviri kurwisana zve Lacoste ne G40 zvatanga kuimba nzviyo dzine zvirevo uye zvichisvotesana apo mutungamiriri wenyika vange vave kudanwa kuti vaende pamberi kuzotaura mashoko avo ekuvhura musangano. Chimbo ichi chaimbwa nematunhu e Masvingo neMidlands vachiti kumagumo kune nyaya uye VaMugabe vanofamba pamusoro pemvura havanyuri. Chimbo ichi chinonzi chinoreva zvinoenderana nemumwe mutevedzeri wevatungamiri venyika, VaEmerson Mnangagwa, avo vanonzi vanotsigirwa nechikwata che Team Lacoste. VaMnangagwa vanozivikanwa nerekuti Ngwena inogara mumvura zvichireva kuti hainyudzi VaMugabe vave kusvika kumagumo, kuitira kuti ivo vozotongawo. Ukuwo matunhu eHarare neekuMashonaland ange achiimbawo kuti anofamba naGushungu vachiratidza rutsigiro kune mudzimai waVa Mugabe, Amai Grace Mugabe, avo vanonzi vanotsigirwa neG40. Izvi zvapa kuti VaMugabe vabvume kuti pane vamwe vasisavadi kuti varambe vachitungamirira Zanu PF apo vavhura musangano uyu zviri pamutemo . Dzimwe nhengo dza Zanu PF dzataura ne Studio 7 parutivi pemusngano uyu dzati mashoko aVa Mugabe aratidza kuti vave kuzviziva kuti mubato ravo vamwe vave kuda kuti vachisiya chigaro chehutongi. Asi VaMugabe vati ivo vachiri pachigaro hakuna kwavanoeda. Vashoropodza vechimwe chikwata chinoda kuzovatsiva mhosva yekushaya rukudzo nekusateera. Kurwisana uku kwaonekwa zvakare apo vanofungidzirwa kuti vatsigiri ve Team Lacoste vauya vakapepfeka hembe dzanga dzichishora huori dzakanyorwa kuti Zanu PF say no to Corruption. Mashoko aya anofungirwa kuti anga akanangana nenhengo dze G40 kunyaya Va Jonathan Moyo varo kupomerwa mhosva yekuba mari yebazi re Zimdef. VaMugabe vakumbira vatsigiri vavo kuti vapinde mugore ra 2017 vakabatana kana musangano wavo uchida kuramba uchitonga nyika. Musangano we Zanu PF wakatarisana nenguva yakaoma gore rinouya nerinotevera apo masangano anopikisa ari kuita nhauriranwa dzekubatana kuti vapinde musarudzo dza 2018 vakasimba. Musangano weZanu PF unopera neMugovera. No media source currently available 	https://www.voashona.com/a/zimbabwe-mugabe-faces-reality-at-party-conference/3639344.html
business	Zimbabwe Youmba Komiti Inotsvaka Nzira Dzekushandisa Kubhdhara Zvikwereti	Hurumende yaumba komiti ichaona kuti Zimbabwe yabhadhara zvikwereti zvayo zvinosvika mabhiriyoni gumi emadhora. Gurukota rezvemari, VaPatrick Chinamasa, vanoti komiti iyi ichange iine vakuru kubva kubazi rezvehupfumi, African Development Bank, World Bank ne International Monetary Fund, IMF. Zimbabwe iri kuda zvimwe zvikwereti kuti igadzirise hupfumi asi hapana ari kuda kusungirira mari pagumbo rengwe sezvo kubhadhara zvikwereti izvi kuri kunetsa. Gore rapera mukuru wezvirongwa zveIMF muZimbabwe, VaDominique Fanezzi, vakati Zimbabwe haisi kuzopihwa zvimwe zvikwereti uye hapana kutsukunyuka padanho iri. Zvikwereti izvi zviri kuboka rinonzi Paris Club rinosanganisira Germany, France, Britain, Japan neAmerica. Kune zvikweretiwo kuIMF, African Development Bank neWorld Bank. Nyanzvi munyaya dzezvematongwero enyika dzinoti chikwereti cheZimbabwe ndicho chimwe chikonzero chiri kutadzisa nyika kuti ibudirire. Gavhuna webhanga guru renyika, VaJohn Mangudya, vanoti Zimbabwe ikakwanisa kubhadhara chikwereti chayo, inenge yokwanisa kugadzirisa nyaya dzezvehupfumi.	https://www.voashona.com/a/zimbababwe-politics/2779954.html
politics	VaTrump Voraswa neMamwe Maseneta eBato Ravo	Zvinhu hazvina kumirira zvakanaka kumutungamiri weAmerica, VaDonald Trump, zvichitevera mashoko nezviri kuitwa nevanhu vebato ravo, reRepublican Party, muparamende yeAmerica. Bepanhau reNew York Times rinoti mutungamiri wenhengo dzedare reSenate, dze Republican Party, VaMitch Mcconnell, vaudza bepanhau iri kuti VaTrump vakapara mhosva dzinofanirwa kutongwa. Svondo rapera, vatsigiri vaVaTrump vakapinda zvechisimba mudare reCongress yeAmerica vakapwanya misuwo, mahwindo, matafura nemacheya vachitsvaka mutevedzeri waVaTrump, VaMike Pence, pamwe chete nenhengo dzeparamende idzo dzakazvivharira mune dzimwe dzimba dzikavanda pasi pamatafura. Vamamwe vatsigiri vaVaTrump vanoti zvinotaurwa nemukuru wavo zvekuti sarudzo dzakabirwa ndezvechokwadi. Imwe nhengo yedare reSenate, Amai Liz Cheney, vakati nhasi Chitatu, vachavhota kuti VaTrump vatongwe neparamende pamusoro pemhosva dzavanonzi vakapara mukukurudzira vatsigiri vavo kuti vakonzere mhirizhonga paCapital Hill nemusi weChitatu pakafa vanhu vashanu. VaTrump vari kuramba vachiti vakabirwa musarudzo yemutungamiri wenyika kunyange hazvo matare edzimhosva makumi matanhatu akarasa zvichemo zvaVaTrump achiti hapana humbowo hunoratidza kuti sarudzo yakabirwa. Nyanzvi mune zvematongerwo enyika vari mugari wemu Washington D.C. Doctor Frenk Guni, vanoti zvinhu hazvina kumira zvakanaka mubato raVaTrump sezvo makambani mazhinji abuda pachena achiti haachapi mari kunhengo dzebato iri dzakakwikwidza kuti VaJoe Biden vakasarudzwa nevanhu pasina kubirirwa kwakaitwa. Makambani eSocial Media mazhinji, anosanganisa Twitter, Facebook, Instagram, Google nemamwe akavhara kuti VaTrump vasashandisa madandemutande awo. Doctor Guni vanoti mapurisa ari kushanda zvine simba kuitira kuti pakugadzwa nemusi weChitatu kwaVa Biden, pasave nebongozozo serakaonekwa svondo rapera. No media source currently available 	https://www.voashona.com/a/americana-some-republicans-indicate-to-want-to-impeach-trump-frek-guni/5735526.html
health	Zimbabwe Yotambira Dzimwe Nhomba dzeCovid-19 Kubva KuChina	Zimbabwe nemusi weMuvhuro yakatambira dzimwe nhomba dzedenda reCovid-19 kubva kuChina panguva iyo paine kurudziro yekuti hurumende ishande zvakasimba kuti nhomba idzi dzitengwe dzakawanda kuitira kuti dzikwanire veruzhinji. Zimbabwe yawana dzimwe nhomba zviuru mazana manomwe (700 000) dzeSinopharm dzabva kuChina. Nhomba idzi dzasvika munyika manheru ano mushure mekusvika kwenhomba zviuru mazana masere (800 000) dzakabva kuChina zvakare. Mukuru anoona nezvechirwere cheCovid 19 muhofisi yemutungamiri wenyika, Doctor Agnes Mahomva, vaudza Studio 7 kuti hurumende iri kushanda zvakasimba kuti nhomba dzeCovid 19 dziwande munyika kuitira kuti dzishandiswe mukurwisa denda iri. Doctor Mahomva vatiwo vanhu vanofanira kuramba vachienda munzvimbo dzose dziri kubayiwa nhomba idzi kuitira kuti vakwanise kubayiwa vozvidzivirirawo kudenda reCovid 19. Asi vaimbove gurukota rezvehutano uye vari munyori anoona nezvehutano muMDC Alliance, Doctor Henry Madzorera, vatiwo hurumende inofanira kutenga nhomba dzakawanda nguva imwechete kuitira kuti veruzhinji vasanetseke kuwana nhomba idzi. Hurumende inoti vanhu vakabayiwa nhomba yekutamba kusvika mukupera kwezuva reChitatu vave miriyoni imwe nezviuru mazana mashanu nemakumi matanhatu nezviviri nemazana maviri nemakumi masere nevashanu (1 562 285) uye vakabayiwa nhomba yepiri vave zviuru mazana manomwe zvine gumi nezvitatu nezana rimwe chete nemakumi matatu nemumwe chete (713 131). Vanhu vakabatwa nechirwere ichi kubva pachakatanga kupinda munyika ichi vave zviuru zana nezvitatu zvine mazana mashanu nemakumi matanhatu nevanomwe (103 567) uye vapora vave zviuru makumi manomwe nechimwe nemazana matatu ane makumi masere nevatatu (71 383). Bazi rezvehutano rinoti vanhu makumi matanhatu (60) vakafa nezuro zvabva zvasvitsa huwandu hwevanhu vafa nechirwere ichi muZimbabwe pazviuru zvitatu nemazana matatu nemakumi mana (3 340). Hurumende inoti ine hurongwa hwekubaya nhomba kuvanhu mamiriyoni gumi kana kuti zvikamu makumi matanhatu kubva muzana kuitira kuti chirwere ichi chisarambe chichipararira munyika. No media source currently available 	https://www.voashona.com/a/zimbabwe-yotambira-dzimwe-nhomba-dzecovid-19-kubva-kuchina/5983733.html
politics	Kuvharwa kweHurumende yeAmerica Kwoenderera Mberi Pasina Kuwirirana.	Mutungamiri weAmerica, VaDonald Trump, vaita musangano nevakuru vedare reCongress vachiyedza kubuda nechibvumirano chekuti mapazi ehurumende akavharwa avhurwe. Mapazi aya ave nemasvondo maviri akavharwa sezvo VaTrump vakaramba kuisa runyoro rwavo pabhajeti rakapasiswa nedare reHouse of Representatives neSenate vachiti vanoda mari inosvika mabhiriyoni mashanu emadhora yekuvaka mudhuri pamuganhu weAmerica neMexico. Vashandi vehurumende vanosvika zviuru mazana masere vakambomiswa basa, uye vamwe vanosvika mazana mana ezviuru vari kungoshanda havo vasingapihwe mari yemuhoro. VaTrump nevamwe vebato ravo reRepublican Party vanoti mudhuri uyu unobatsira kuti vanotengesa zvinodhaka nevanopfurikidza mwero vasapinde muAmerica. Asi vebato reDemocratic Party vanoti kuvaka mudhuri mukore uno hakuna zvakunobatsira vachiti zviri nani kushandisa michina yechizvino zvino kurinda miganhu yeAmerica. VaZvidzai Ruzvidzo chizvarwa chemuZimbabwe chinogara kuOhio, uye vari sachigaro weMDC inotungamirwa naVaNelson Chamisa mudunhu reAmerica. VaRuzvidzo vanoti hakuna chinoitwa nehurumende kusvika vehurumende vawirirana. Vanotiwo mashandiro akadai ehurumende haangagoneki kuZimbabwe sezvo kuZimbabwe kuine masimba akwandisa kumutungamiri wenyika,. No media source currently available 	https://www.voashona.com/a/kucharwa-kwe-hurumende-ye-america-kwoswedera-kumasvondo-maviri/4729120.html
politics	Zimbabwe Yokurudzirwa Kuremekedza Kodzero dzeVanhu Isati Yatambirwa Kuva Nhengo yeCommonwealth	Chikwata chesangano reCommonwealth icho chiri munyika kuongorora kuti Zimbabwe yodzorwa musangano iri here kana kuti kwete, chiri kusangana nehurumende, mapato anopikisa nemasangano anoshanda akazvimirira. Asi nyanzvi munyaya dzezvematongerwo enyika nekudyidzana nedzimwe nyika dzinoti zvakakosha kuti hurumende iremekedze kodzero dzevanhu pamwe nehutongi hwejekerere kuti kuti itambirwe zvakare muCommonwealth. Chikwata chenyika dziri mugungano reCommonwealth chiri munyika chiri kuenderera mberi nehurukuro nemapato nemasangano akasiyana siyana. Vataura neStudio 7 vakawanda vanoti hapana chakaipa kuti Zimbabwe idzorwere mugungano iri asi inofanira kuremekedza kodzero dzevanhu. VaTabani Mlambo avo vanogara kuChipinge East, ndemumwe ane muonero uyu. Mukururu wesangano reZimbabwe Human Rights NGO Forum iro raita hurukuro nechikwata ichi, Doctor Musa Kika vati vanotsigira kudzokera kweZimbabwe muCommonwelath asi.. Dr Kika vaudza Studio 7 kuti havashamisiki kuti nhengo gumi dzeCitizens Coalition for Change idzo dzange dzave nemwedzi mishanu dzichinyimwa mukana wekubvisa mari yechibatiso panyanya yadziri kupomerwa yekukonzera mhirizhonga kuNyatsime dzapihwa mukana uyu nhasi nekuda kwekuti chikwata cheCommonwealth chiri munyika. Asi gurukota rezvemitemo VaZiyambi Ziyambi vakaudza Studio 7 kuti hurumende haipindire panyaya dzinenge dziri kumatare. Mukuru weMedia Centre, VaErnest Mudzengi vati zvakakosha kuti vatori venhau vashande vakasungunuka Commonwealth isati ambundira Zimbabwe. Pari zvino chikwatai ichi chiri kuita musangano neZanu PF uye chiri kutarisirwa kuita hurukuro nemapato eMDC Alliance inotungamirirwa naVaDouglas Mwonzora neCCC inotungamirirwa naVaNelson Chamisa. Mutauriri weMDC Alliance, VaWitness Dube, vaudza Studio 7 kuti bato ravo rinoda chose kuti Zimbabwe ipinde muCommonwealth nekuti iri kurasikirwa zvikuru. Mutauriri weCCC, Muzvare Fadzayi Mahere vati bato ravo richazivisa veruzhinhi parimire munguva inotevera. Mukuru mubazi reZanu-PF rezvekuburitswa kwemashoko VaTafadzwa Mugwadi vat Nyanzvi munyaya dzezvekudyidzana kwenyika zvakare vachishanda nesangano reZimbabwe Democracy Institute, VaBekezela Gumbo vaudza Studio 7 kuti Zimbabwe ingona kudzorwa muCommonwealth kana pakatariswa nzira dzakashandiswa pakapinda dzimwe nyika dzakaita sana Rwanda. Hatina kukwanisa kutaura nemutungamiriri wechikwata cheCommonwealth Muzvinafundo Luis Franschesci. Asi vachitaura mumusangano wavaakaita negurukota rezvekudyidzana nedzimwe, VaFrederick Shava nezuro vakati vachaedza nepavanogona kubatsira Zimbabwe kudzoka muCommonwealth. VaShava vange vasiri kudaira nharembozha yavo asi Studio 7 ine hurukuro yayakaita nemutauriri wemutungamiri wenyika VaGeorge Charamba nezvenyaya iyi yatichakupai muzvikamu zvinotevera. VaCharamba vanoti donzvo reZimbabwe ndseekudyidzana nenyika dzose. Vaimbove mutungamiriri wenyika, VaRobert Mugabe, vakaburitsa Zimbabwe muCommonwealth mushure mekunge Zimbabwe yambomiswa kuve nhengo yesangano iri ichipomerw mhosva yekutyora kodzero dzevanhu muna 2003. Asi zvichitevera kupidigurwa kwehurumende yaVaMugabe, VaMangagwa vakaisa chikumbiro kusangano iri kuti Zimbabwe idzoke izvo zvazoita kuti Commonwealth itumire chikwata ichi. No media source currently available 	https://www.voashona.com/a/6835440.html
politics	Vamwe Vechidiki muChinhoyi Votarisira Kuna VaChamisa?	Vagari vemuChinhoyi nenzvimbo dzakapoteredza guta iri vanoti vari kutarisira kunzwa kumutungamiri mutsva weMDC-T, VaNelson Chimisa, neSvondo kuti hurongwa hwavo kana vachinge vakunda musarudzo dzegore rino, hunenge hwakamira seyi. VaChamisa vachange vari mutauri mukuru vachitaura pamisangano yeMDC Alliance, kekutanga kubva pavagadzwa semutungamiri webato zvizere. Mumwe wevechidiki, VaGershem Dzoto, vati vange vasingaende kumisangano yezvematongerwo enyika, asi rwendo rwuno vachaenda kunonzwa kuti VaChamisa vachataura zvinobata vechidiki here. VaDzoto vati vachanzwa vatungamiri vose, vozosarudza kuti vanga vhotere ani. Mumwe wechidiki anogara muChikonohono, VaDarius Mhodzi, vati vanotarisira kuti VaChamisa vataure zvakadzama kuti vachaita sei nenyaya yehupfumi izvo zvinoita kuti vawane mabasa. Mutevedzeri wemurongi yemisangano muMDC-T, VaAmos Chibaya, vanoti vanotarisira kuti vanhu vakawanda vachapinda musangano wemangwana nekuda kwaVaChamisa, avo vavati vari kugamuchirwa zvikuru nevechidiki pamwe nevakuru. VaChamisa, avo vachange vachimirira MDC Alliance musarudzo yemutungamiri wenyika, vanotarisirwa kutatsurana namutungamiri wenyika, VaEmmerson Mnangagwa, musarudzo yemutungamiri wenyika. No media source currently available 	https://www.voashona.com/a/zimbabwean-youths-look-for-salvation-from-chamisa/4279151.html
health	Zimbabwe Inobatana neDzimwe Nyika Mukucherechedza ‘World Aids Day’	Zimbabwe yabatana nedzimwe dzepasi rose mukucherechedza zuva rekukurudzira vanhu kuti vadzivirire kupararira kwechirwere cheHIV/AIDS kana kuti World AIDS Day. United Nations yakatara musi 1 Zvita gore rega rega semusi wekucherechedza zuva iri. Dingindira reWorld Aids Day gore rinoti “Ending the HIV/AIDS Epidemic: Resilience and Impact”. Vachitaura panhepfenyuro yeZBC neMuvhuro manheru, mutungamiri wenyika, VaEmmerson Mnangagwa, vakati gore rino, kucherechedzwa kwe zuva iri kunokosha nekuti nyika dzepasi pose dzakatarisana nechirwere che Covid-19. VaMnangagwa vakati hazvigoni kuti Zimbabwe inangane nekurwisa AIDS/HIV chete isingatarisi mamiriro akaita zvipatara nezvose zvinoshandiswa mukuunza hutano kuvanhu. Vakati hurumende yavo iri kugadzirisa mamiriro ezvehutano munyika kuti ikwanise kubatsira vanhu nekukurumidza. VaMnangagwa vakavimbisa kuti hurumende ichabudirira muchirongwa che 90/90/90 sezvo Zimbabwe ichitove mberi muzvizhinji zvezvinangwa izvi. Zvinangwa izvi ndezvekuti vanhu makumi mapfumbamwe kubva muzana vazive vavhenekwe uye kana vavhenekwa vapinde muchirongwa chekupihwa mapiritsi. Zuva reWorld AIDS Day rakatanga kucherechedzwa muna 1988. Rinopa mukana kumasangano nevanhu pasi pose kuti vabatane mukurwisa mukondombera uyu, uye kukurudzira ruzivo pamusoro pechirwere ichi, pamwe chete nekubvisa pfungwa yekusarudza vanenge vabatwa nacho. Dr Simbiso Ranga, vanoshanda mudunhu reNorth Carolina, muAmerica, vaudza Studio 7 kuti senyika, Zimbabwe inofanirwa kuona kuti chirwere che Covid-19 hachikanganisi basa riri kuitwa mukurwisa HIV/AIDS.  No media source currently available 	https://www.voashona.com/a/zimbabwe-inobatana-nedzimwe-nyika-mukucherechedza-world-aids-day-/5682629.html
business	Hurumende yeSouth Africa Inowedzera neMwedzi Mitanhatu Nguva yeKuti Zvizvarwa zveZimbabwe Zvigadzirise Magwaro Azvo	Mashoko atichangotambira anoti bazi rezvemukati menyika muSouth Africa rawedzera nemwedzi mitanhatu nguva yekuti zvizvarwa zveZimbabwe zvine magwaro eZimbabwe Exemption Permits akasvika kumagumo zvigadzirise rugaro rwazvo munyika iyi. Mwedzi mitanhatu iyi inobvira musi wa 31 Zvita, 2022 kusvika musi wa 30 Chikumi 2023. Magwaro eZEP akaguma kushanda muna Zvita 2021, asi hurumende yeSouth Africa yakapa zvizvarwa zveZimbabwe gore rimwe chete kuti zvinyorere mamwe mavhiza anozvibvumidza kugara munyika iyi zviri pamutemo kusvika musi wa 31 Zvita gore rino. Asi Vazhinji vevaifanirwa kunyorera mavhiza aya vanoti hurongwa hwacho kakomo kasina ukwiriko sezvo vanhu vanoda kusvika zviuru zvisere chete pazviuru zana nemakumi masere zvine magwaro aya ndivo vakakwanisa kunyorersa chete kusvika pari zvino. Izvi zviri kuuyawo panguva iyo zvizvarwa zveZimbabwe zviri kutambiswa chamutavanhava nezvizvarwa zveSouth Africa zviri kuda kuti zvibude munyika iyi, uye kuti zvisarapwa pachena muzvipatara zvehurumende.	https://www.voashona.com/a/6728877.html
health	Vanhu Vatatu Vanofa neCOVID-19 paNguva Iyo Huwandu hweVari Kuwanikwa Vaine Denda Hwakwira	Bazi rezvehutano razivisa neChipiri mangwanani kuti vanhu vatatu vakafa neMuvhuro neCovid-19, uye huwandu hwevanhu vakawanikwa vaine denda iri Muvhuro wakare hwakakwira zvakanyanya kusvika pazviuru zviviri nemazana mashanu ane makumi mashanu nevashanu, kana kuti 2 555. Izvi zvakasiya vanhu vafa neCovid-19 vave pazviuru zvina nemazana manomwe nemakumi matatu, kana kuti 4 713, kuchitiwo vanhu vabatwa neCovid-19 kubva patanga chirwere ichi munyika vakasvika pazviuru zana nemakumi mana nechimwe namazana matanhatu nemumwe kana kuti 141 601. Vanhu mamiriyoni matatu nezviuru mazana masere nemakumi masere nezvitatu zvine mazana maviri nemakumi mashanu nevashanu, kana kuti 3,882 255 vakanga vabaiwa nhomba yekudzivirira COVID-19 pakupera kwezuva neMuvhuro. Vamwe mamiriyoni maviri nezviuru mazana masere nemakumi mapfumbamwe nezviviri zvine mazana matatu nemakumi matanhatu nevatanhatu, kana kuti 2,892 366, vakanga vabaiwawo nhomba yepiri sezvinokurudzirwa. Huwandu hwevanhu vakabatwa neCovid-19 uhwu huri kukwira kubva pamazana mashanu nemakumi maviri nevatatu, kana kuti 523, vakawanikwa vaine denda iri nemusi weSvondo, kuchitiwo neMugovera vanhu chiuru nemakumi masere nevaviri, kana kuti 1 082, vakawanikwawo vaine Covid-19. Hurumende yakazivisa svondo rapera kuti hutachiwana hweOmicron hwakanga hwawanikwa munyika pavanhu makumi mashanu vakavhenekwa kuMasvingo. Mukuru wesangano rinorwira hutano hwakanaka munharaunda, reCommunity Working Group on Health, VaItai Rusike, vanoti havasi kushamisika nekukwira kuri kuita huwandu hwevanhu vari kubatwa neCovid-19 mazuvano sezvo paine kuvarairwa kweveruzhinji kwakanyanya. VaRusike vanoti nekupinda munyika kwehutachiwana hweOmicron, veruzhinji vanofanirwa kuramba vachitevedzera nzira dzekudzivirira nadzo kupararira kweCovid-19, dzakaita sekugeza maoko, kupfeka mamasiki, kugara madaranganwa pamwe nekusaenda munzvimbo dzakawanda vanhu. No media source currently available 	https://www.voashona.com/a/zimbabwe-covid-19-omicron-4th-wave-positive-cases-rise/6342620.html
business	Kunetsa kweZvekufambisa Kunonzi Kwave kuKanganisa Nyaya dzeMagariro eVanhu Pamwe neHupfumi hweNyika	Dambudiko rezvekufambisa mumadhorobha makuru emunyika rinonzi nevamwe vanoongorora zvematongerwo enyika pamwe nevanoongorora zvehupfumi rave kutowedzera zvakanyanya kukanganisa magariro evanhu pamwe nehupfumi hwenyika sezvo vashandi vave kumanikidzwa kunonoka kusvika kumabasa pamwe nekusvika kudzimba. Vazhinji vevanofamba nemabhazi, zvikuru muHarare neBulawayo, vanonzi vari kuzopedzisira vofamba netsoka sezvo kambani yakapiwa mvumo nehurumende yekutakura vezurizhinji, yeZUPCO, iri kunzi yakundikana kuzadzisa chirevo ichi. Izvi zvinonzi zvave kupawo mukana kune vane dzimotokari diki avo vanonzi vave kutakura vanhu vachivachaja miripo iri pamusorosoro, kunyange hazvo ivo vasina marezinesi ekutakura veruzhinji. Mapurisa nemamwe mapazi ehurumende vanonziwo vari kusunga nekurambidza vemotokari vasina marezinesi ava, avo vanozivikanwa nerekuti 'mishikashika', izvo zvinonzi zviri kusvitsa pakuti vamwe varaisikirwe nehupenyu nekuda kwetsaona dziri kuitika apo vatyairi vanenge vachiedza kutiza mapurisa. Nekuda kwedambudziko iri, vamwe vanhu vanonzi vave kutokwira pamusoro pemabhazi nemarhorhi vamwe vachipinda mumabhutu emabhazi kuti vakwanisenkusvitswa kudzimba dzavo, izvo zvave kuvaisa munjodzi. Hurumende neChitatu yakabvuma kuti ZUPCO yakundikana, asi yakavimbisa kuti iri kugadzirisa dambudziko iri kuburikidza nekuita kuti mabhazi anofamba pakati pemaguta akaita seharare nemamwe ange achizobatsira kutakura vanhu munguva dzaanenge adzoka muHarare. Asi munyori anoona nezvekutakurwa kwezvinhu mubato rinopikisa reCitizens’ Coalition for Change, CCC, vari zvakare mumiriri weMbizo mudare reparamende, VaSettlement Chikwinya, vanoti hurumende yakundikana zvakanyanya uye yapererwa. VaChikwinya vanoti hurumende yakapindira munyaya dzekutakurwa kwevanhu ichihwanda nedenda reCovid-19, asi iyo iine chinangwa chekushandisa vemabhazi kuti vaende pasi peZUPCO isingavabhadhare nenguva uye ichivabhadhara nemadhora emunyika, ayo asina chaachatenga. Kugadzirisa dambudziko iri, VaChikwinya vanoti hurumende inofanirwa kubvumidza vamwe vedzimotokari dzinotakura veruzhinji kuitawo basa iri,pamwechete neZUPCO yacho, uye kubhadhara vane mabhazi ari kushanda ari pasi peZUPCO nenguva kuitira kuti vakwanisewo kugadzirisa mabhazi avo. Asi nhengo yeZanu PF vari munyori anoona nezvekuburitswa kwemashoko mudunhu reHarare DCC 3, VaGilbert Dzikiti, vanoti hurumende iri kuita zvose zvainokwanisa kugadzirisa dambudziko rezvekufambisa iri kuburikidza nekutenga mabhazi matsva akawanda kubva kuBelarus. VaDzikiti vanoti dambudziko harisi pahurumende, asi kuti vemabhazi vari pasi peZUPCO, avo vavanoti vari kunyanya kushanda vaine chinangwa chemari yavanoda kubata pazuva zvekuti kana vangosvitsa mari iyoyo vanobva vatomisa mabhazi avo vogara zvavo pamimvuri vanhu vachitambura. VaDzikiti vanoti kuti dambudziko iri rigadziriswe, ZUPCO inofanirwa kugadzirisa mashandiro ayo, vachitiwo dambudziko remabhazi riri kuwedzerwawo nezvirango zvavanoti zviri kutadzisa kupinda munyika kwezvinodiwa kugadzirisa mabhazi anenge afa. No media source currently available 	https://www.voashona.com/a/6559612.html
politics	Dare Redzimhosva Roshorerwa Kutambira Zvakaitwa NeMauto	Dare guru redzimhosva rinoti kutora masimba nechisimba kwakaitwa nemauto svondo rapera kuri pamutemo. Vachitaura neChishanu mushure mekunzwa nyaya yakakwidzwa kudare iri nevesangano rakarwa hondo yerusununguko, mutongi Justice George Chiweshe, vakati zvakaitwa nemauto, achitungamirwa nemukuru wavo, VaConstantino Chiwenga, zvinobvumidzwa neChikamu 212 che bumbiro remitemo weZimbabwe. Asi gweta rinorwira kodzero dzevanhu, Va Dewa Mavhinga, vanoti nyaya iyi haina kuziviswa kune veruzhinji uye haina kubatwa zvakanaka. Va Mavhinga vanoti hapana akapiwa nguva yekutaura akamirira rimwe divi. No media source currently available 	https://www.voashona.com/a/zimbabwe-justice-chiweshe-court-criticizes-for-legitimizing-coup-dewa-mavhinga/4136318.html
politics	VaJob Sikhala Vanonyimwa Mukana Wekubvisa Mari Yechibatiso	Mutevedzeri wa sachigaro ve MDC Alliance, VaJob Sikhala, nhasi vanyimwa mukana wekubvisa mari yechibatiso kuti vatongwe vachibva kumba kwavo. VaSikhala, avo vakavharirwa mu Chikurubi Maximum Prison, vakasungwa vachipomerwa mhosva yekukurudzira vanhu kuratidzira nenzira inokonzera bongozozo. VaSikhala varikuramba mhosva iyi. Vachuchusi ve National Prosecuting Authority vaudza Jaji Ndebele kuti VaSikhala vasapiwa mukana wekubvisa mari yechibatiso, vachiti VaSikhala vakambotiza vakavanda apo vaitsvakwa nemapurisa, naizvozvo vanogona kuita izvi zvekare. Mutauriri wesangano remagweta anorwira kodzero dzevanhu, reZimbamwe Lawyers for Human Rights, VaKumbirai Mafunda, vaudza Studio 7 kuti vachuchusi ava vaudza dare redzimhosva kuti VaSikhala vakange vari munhu waitsvakwa nemapurisa asi havana kuzvipira kumapurisa. Vati, pamusoro paizvozvo, VaSikhala havakodzeri kupiwa mukana wekubvisa mari yechibatiso. Asi magweta aVaSikhala, anosanganisa VaJeremiah Bhamu, VaHarrison Nkomo naVaEric Matinenga, vashora mashoko evachuchusi vachiti VaSikhala vakatofonera mukuru wemapurisa vachiti vakanzwa kuti varikuvatsvaka apo vakaudzwa kuti havasi kutsvakwa, izvo zvinonzi zvakatsinidzirwa nerimwe gweta raVaSikhala, Amai Beatrice Mtetwa, avo vanonzi vakaenda kumapurisa vakaudzwa kuti VaSikhala havasi kutsvakwa nemapurisa. Dare redzimhosva ratonga kuti VaSikhala vacharamba vari muhusungwa kuChikurubi kusvika musi wavachatongwa. Zvichakadaro, mutori wenhau, Hopewell Chin’ono, uyo akapiwa mukana wekubhadhara mari yechibatiso, amiswavo mberi kwedare redzvimhosva akaudzwa kuti adzoke kudare musi wa 19 Gumiguru, kana kuti October. Magweta aChin’ono vaudza dare redzimhosva kuti panodzoka Chin’ono kudare iri, vanoda kuziviswa zuva richatongwa mhosva ya Chin’ono. Pakarepo, mutungamiri we Zimbabwe National Students Union, (ZINASU), VaTakudzwa Ngadziore, vapiwa mukana wekubvisa mari yechibatiso inoita zviuru zviviri zvemadhora emu Zimbabwe kuti vatongwe vachibva kumba kwavo. No media source currently available     	https://www.voashona.com/a/zimbabwe-job-sikhala-denied-bail-ngadziore-released-on-bail/5583762.html
business	Varimi Vanoratidzira Vachiramba Mitengo yeFodya	Mapurisa anodzivirira mhirizhonga adaidzwa kuzodzimura mhirizhonga inonzi yatadzisa kutengeswa kwefodya pazuva rekutanga kumusika wefodya weBoka Tobacco Auction Floors. Varimi varatidzira vachiramba mitengo yanga iri pasi yanga ichida kutengwa nayo fodya yavo. Mapurisa anodzivirira mhirizhonga anonzi azodaidzwa kuti adzimure kuratidzira uku mushure mekunge varimi vatanga kuimba vachiita mhirizhonga. Musika wefodya wavhurwa zviri pamutemo kuBoka Auction Tobacco Floors negurukota rezvemaindasitiri, VaMike Bimha. Mutungamiri werimwe sangano revarimi reZimbabwe Commercial Farmers’ Union, VaWonder Chabikwa, avo vanga varikowo kuBoka pavhurwa zviri pamutemo musika wefodya, vanoti bhero rekutanga ratengwa nemadhora matatu nemasendi makumi mashanu pakirogiramu. VaChabikwa vanoti mamwe mabhero azotevera mumashure azenge otengwa nemitengo yanga yaderera zvakanyanya zvekutosvika kumasendi makumi maviri pakirogiramu, izvo zvinonzi zvazotsamwisa varimi. Gore rapera fodya yakatengwa nemadhora mana nemasendi makumi masere nemashanu pakirogiramu pazuva rekutanga rekutengeswa kwefodya. Gore rino varimi vane misika mitatu yavanokwanisa kunotengesera fodya yavo inoti Boka Auction Floors, Tobacco Sales Auction Floors pamwe nePremium Tobacco Auction Floors. Studio7 yakundikana kubata mukuru weTobacco Industry and Marketing Board, VaAndrew Matibiri, kuti tinzwe kuti fodya yatengeswa yakawanda zvakadii sezvo nharembozha yavo yanga isingadairwi. No media source currently available 	https://www.voashona.com/a/zimbabwe-politics-tobacco-farmers-boka/2667777.html
business	Zvikoro Zvovhurwa Asi Vamwe Varairidzi Vachiramwa Mabasa neNyaya yeMihoro	Zvikoro zvakavhurwa neMuvhuro kune vadzidzi vari kunyora bvunzo mukupera kwegore kunyangwe hazvo vamwe varairidzi vatotanga kuramwa mabasa vamwe vachitiwo hurumende haisi kupa zvikwanisiro zvakakwana kuvadzidzi kudzivirira kupararira kwechirwere cheCovid-19. Muzvikoro zvine chitsama zvakashanyirwa neStudio 7 muBulawayo kusanganisira Milton Primary, McKeurtan Primary, Lobengula Primary, Eveline High pamwe eGifford High, vana vechikoro vange vauya kuchikoro uye vadzidzisi vange vachiita basa ravo. Pazvikoro izvi, vana vadzidzisi pamwe nevamwe vanhu vose vanenge vasvikapo vange vachitanga vaongororwa kupisa kwemiviri yavo uyewo kugezeswa maoko nema sanitiser. Mumwe mubereki ane mwana anodzidza pane chimwe chikoro chemuBulawayo uyo angozvidoma nezita rekuti Amai Moyo, ati afara kuti zvikoro zvavhurwa asi akomekedza kuti hurumende itore matanho akasimba ekuti vana pamwe nevadzidzisi vadzivirirwe mukubatwa nechirwere cheCovid-19. Tsvakurudzo yaitwa neStudio 7 inoratidza kuti kuzvikoro zvakawanda zvekumamisha vadzidzisi vakawanda havana kuenda kubasa. Mumwe mudzidzisi anodzidzisa kuBinga achigara muBulawayo uyo asina kuda kudomwa nezita kana kubuda pamhepo achityira basa rake ati haazi kukwanisa kuenda kuchikoro kwaanodzidzisa nekuti mari yake yemuhoro haikwane kuti aite izvi. Masangano anomirira vadzidzisi akawanda ari kuti vadzidzisi havazi kukwanisa kudzokera kumabasa nekuti mari yavo haivakwanire. Mutungamiri wesangano reAmalgamated Rural Teachers Union of Zimbabwe VaObert Masaraure vaudza Studio 7 kuti vadzidzisi vanosvika zvikamu makumi mapfumbamwe kubva muzana vekumaruwa havana kuenda kubasa vachiti izviz hazvishamise nekuti havana mari yekuti vakwanise kuita izvi. Vatsidza kuti vadzidzisi havazi kuzodzokera kuchikoro kana nyaya yavo yemuhoro isati yagadziriswa. Svondo rakapera gurukota rezvedzidzo VaCain Mathema vakati vadzidzisi vanotadza kuenda kubasa vanogona kudzingwa basa.\nMukuru wesangano reProgressive Teachers Union of Zimbabwe, kana kuti PTUZ VaTakavafira Zhou vashora danho rehurumende vachiti kutyisidzira vashandi hakuna zvakunobatsira. Mukuru wesangano remubatanidzwa wemasangano emuzvikoro reNational Association of School Development Associations, kana kuti NASDAC, VaBanny Manokora vaudza Studio 7 kuti vari kufara kuti zvikoro zvavhurwa asi vati shuviro yavo ndeyekuti dai hurumende yakadzirisa gakava riri pakati payo nevahsndi vayo kusanganisira vadzidzisi kuitira kuti zvinhu zvifambe zvakanaka muzvikoro. Tabata mutauriri webazi redzidzo VaTaungana Ndoro kuti tinzwe maonero ebazi ravo pazuva rekutanga regore rino rekuvhurwa kwezvikoro asi vati vange vari mumusangano. Asi gurukota rezvevashandi Muzvinafundo Paul Mavima vanoti nhaurirano nevarairidzi dziri kuenderera mberi nekudaro hapana chikonzero chekuramwa mabasa. Vati hurumende yakazvipira kuwedzera vashandi mari. Pave nenguva yakareba vadzidzisi vachichema chema nenyaya yemuhoro pamwe nemashandiro uye vamwe vanoti kusagadziriswa kwenyaya iyi iri kuita kuti dzidzo yemunyika idzokere kumashure. No media source currently available 	https://www.voashona.com/a/zvikoro-zvovhurwa-asi-vamwe-varairidzi-vachiramwa-mabasa-nenyaya-yemihoro/5815026.html
business	Bhodhi Idzva reZimra Rinogadzwa Richitungamirwa naVaCallisto Jokonya	Gurukota rezvemari, VaMthuli Ncube, vakazivisa neChitatu mazita evanhu vatanhatu vachange vari mubhodhi idzva reZimbabwe Revenue Authority, Zimra. VaNcube vakati sachigaro webhodhi iri vachange vari muzvinabhizimisi ane mukurumbira, VaCallisto Jokonya, mutevedzeri wavo ari Amai Josephine Matambo. Dzimwe nhengo dzebhodhi iri ndiVaGeorge Guvamatanga, VaIsaac Kwesu, Memory Nguwi naDoctor Morris Mpofu. Mutungamiri wesangano revanotenga vachitengesa reInternational Crossborder Traders Association, VaDenis Juru, vaudza Studio7 kuti kunyange havo vachiremekedza VaJokonya semunhu anoziva zvemabhizimisi, VaJokonya havangakwanisi kupedza huori huri kuZimra nekuti huori uhu hunobva kumusoro soro kwehurumende kunove iko kunofanirwa kutanga kugadziriswa. VaJokonya vaudza Studio7 kuti vanga vari kunze kwenyika uye havakwanisi kutaura nesu. No media source currently available 	https://www.voashona.com/a/zimbabwe-finance-minister-mthuli-ncube-appoints-new-zimra-board-members/4709370.html
business	Makanzuru Anoti Vagari Ngavabhadhare Mitero Yakakwira Sezvo Mari yemaRTGS Iri Kushaya Simba	Makanzuru akawanda munyika ari kuchema chema kuti mitemo yehurumende pagwara rezvehupfumi iri kungovandudzwa nguva nenguva negurukota rezvemari, VaMthuli Ncube, uye gavhuna webhanga guru renyika, Doctor John Mangudya, yave kukanganisa mashandiro ayo zvekuti vave kuda kuti mari dziri kubhadharwa nevagari semutero pamwedzi dziwedzerwe. Hurumende yakambotanga yati mari yemaRTGS nedhora rekuAmerica zvakayenzana isati yati huremu hupimwe nemabhanga zuva nezuva. Izvi zvinonzi nemakanzuru akawanda zvavhiringidza mabasa avo sezvo mitengo yabva yawedzerwa zvakanyanya. Asi vagari vanoti havana mari iri kutaurwa kuti vawedzere. Meya weguta reHarar, VaHerbert Gomba, vanoti kanzuru yavo iri kuda kuti vagari vawedzere mari dzemitero nekuti zvinhu hazvina kumira zvakanaka. Mashoko aya atsinhirwawo nameya weguta reKweke, Amai Angeline Kasipo, vatendawo kuti kutenga mishonga yekuchenesa mvura nezvimwe zvikwanisiro zvave kuomera kanzuru yavo. Meya weguta reMasvingo, VaCollins Maboke, vanoti zvinhu kukanzuru yavo zvakaita mhidigari zvekuti havachwakwanise kuita mabasa avanotarisirwa nevagari. Mumwe kanzura wekuChitungwiza atiwo kanzuru yaremerwa nemutoro wekutadza kuwana mari. Ko vagari vari kuonawo sei nyaya yekuti mari iwedzerwe? Mukuru weChitungwiza and Manyame Rural Residents' Association, VaMarvelous Khumalo, vanoti zvinhu zvakaomera vagari vazhinji. Mutungamiri weHarare Residents Trust, VaPrecious Shumba, vati havatenderana zvachose nezviri kuda kuitwa nekanzuru yavo kuti vabhadhare mari yakawanda yemitero. Mashoko aya atsinhirwawo naVaAnoziva Muguti vanove mukuru weMasvingo Residents and Ratepayers Association. Nyanzvi munyaya dzezvehutano dzinoti zvinhu zvikasagadziriswa mumaguta umu munotanga kupararira zvirwere zvakaita setyphoid nekorera. Nyanzvi munyaya dzezvehupfumi dzinoti kana hupfumi hwenyika husina kugadziriswa, makanzuru acharambawo achitatarika. Gurukota rezvematunhu, VaJuly Moyo, vaudza Studio7 kuti vange vari mumusangano uye vachapindura mibvunzo yedu panyaya iyi svondo rinouya. No media source currently available   	https://www.voashona.com/a/makanzuru-anoti-vagari-ngavabhadhare-mitero-yakakwira-sezvo-mari-yemartgs-iri-kushaya-simba/4993150.html
health	Vana Chiremba Vanoti Havadzokeri kuBasa Kusvika Hurumende Yagadzirisa Zvichemo Zvavo	Apo kuramwa mabasa kwaana chiremba kwasvitsa masvondo maviri nemusi weChitatu, vamwe vana chiremba vamboratidzira kwekanguva kadiki pachipatara cheUnited Bulawayo Hospitals. Studio7 yasvika pachipatara cheUnited Bulawayo Hospitals, UBH, kuratidzira uku kuchangopera. Mutungamiri weZimbabwe Hospital Doctors’ Association, Dr Mxolisi Ngwenya, vanoti kuratidzira uku yange iri nzira yekuyeuchidza hurumende kuti igadzirise zvichemo zvaana chiremba. Dr Mxolisi Ngwenya vati zvinhu hazvina kumira zvakanaka muzvipatara zvikuru zvehurumende munyika yose. Vati kunyange zvakadaro, vana chiremba vadiki havazi kuzodzokera shure panyaya yekuramwa mabasa kusvika hurumende yagadzirisa zvichemo zvavo, sezvo vati pave nenguva vachiudzwa kuti zvichemo zvavo zvichagadziriswa asi pasina chinobuda. Mumwe mukoti mukuru paUBH uyo asina kuda kudomwa nezita kana kutaura pamhepo sezvo asingabvumirwe kutaura nevatapi venhau, ati vanhu vari kungorapwa pachipatara apa ndevaye vanenge vachirwara zvakaipisisa, sezvo vana chiremba vakawanda kunyanya vachangopedza zvidzidzo zvavo, vari kuramwa mabasa. PaRichard Morris Hospital, chinove chikamu cheUBH panorapwa vanhu maziso, vamwe vanhu vange vauya kuzorapwa vange vachiudzwa kuti vadzokere kumba sezvo panga pasina vana chiremba vanga vachikwanisa kuvaona. Ongororo yaitwa neStudio 7 paMpilo Central Hospital, chimwezve chipatara chikuru muBulawayo, yaratidzawo kuti kuchikamu chechipatara ichi chinorapa vanhu vachibva kumba - kana kuti Outpatients Department - kwange kusina vanhu. Chiremba mukuru paMpilo, Dr Solwayo Ngwenya, vaudza Studio 7 kuti kunyange hazvo vari kungokwanisawo kurapa vanhu vari kurwara zvakaipisisa, zvinhu hazvina kunyanya kuipa sezvo vana chiremba vakuru nevamwe vanoshanda vachibva kunze, kana kuti consultants, vari kushanda semazuva ose. Dr Solwayo Ngwenya vabvuma mashoko ekuti vana mukoti vanonzi vari kuda kutanga kuramwawo mabasa mangwana, asi vakurudzira vana chiremba pamwe naana mukoti kuti vakoshese varwere sezvinotarisirwa mubasa ravo. Studio7 haina nkukwanisa kunzwa divi rehurumende panyaya iyi, kanawo kunzwa kugurukota rezvehutano, Va David Parirenyatwa. Vana chiremba naana mukoti vanogara vachiramwa mabasa nguva nenguva vachitsutsumwa pamusoro pemashandiro avo uye mari shoma yavanowana. Nekune rimwe divi hurumende inogarawo ichichema nerekuti haina mari. Asi Fortune Moyo, mumwe mutori wenhau anoshanda akazvimirira, ndemumwe wevanhu vanoti matambudziko ana chiremba pamwe nemamwe ane chekuita nezvehutano munyika anogona kugadziriswa, kana hurumende ikakoshesa nyaya yehutano munyika sezvainofanirwa kuita. Kunze kwemari yavanohora, zvimwe zvezvichemo zvaana chiremba ava zvinosanganisira nyaya yekushaya zvikwanisiro zvekushandisa muzvipatara. No media source currently available 	https://www.voashona.com/a/zimbabwe-doctors-vow-not-to-return-to-work/4298859.html
health	Mapurisa Mashanu Obatwa neCoronavirus	Munyori mukuru mubazi rezvekuburitswa kwemashoko VaNick Mangwana vanyora padandemutande ravo reTwitter kuti pane mapurisa mashanu akabatwa nechirwere cheCovid19 nemusi weMuvhuro. VaMangwana havana kutaura kuti mapurisa aya akatapurirwa chirwere ichi sei. Asi nyanzvi munyaya dzezvehutano vachiita zvidzidzo zvepamusoro kuBritain, Dr Edgar Munatsi vakaudza Studio 7 kuti kubatwa kwemapurisa aya nechirwere ichi hakusi kuvashamisa nekuti vanofamba vari mumarori vasingatevedzere mitemo yekuti vasatapurirwe chirwere ichi. No media source currently available Zvichakadaro, bazi rezvehutano rinoti huwandu hwevanhu vabatwa nechirwere checoronavirus munyika hwakwira kusvika pamazana mashanu nemakumo mapfumbamwe nemumwe kana kuti 591. Izvi zvinotevera kubatwa nechirwere ichi kwevamwe vanhu gumi nevanomwe nezuro. Pavanhu ava pane gumi nevatatu vakabva kuSouth Africa, vatatu vakatapurirwa munyika uye mumwe chete kubva kuBotswana. Vanhu vapora kubva kuchirwere ichi vanosvika zana nemakumi matanhatu nevaviri kana kuti 162. Vanhu vafa vachiri vanomwe. Kuwedzera kwehuwandu hwevanhu vabatwa nechirwere ichi huri kuuya apo vashandi vemuzvipatara vakawanda kusanganisira vanachiremba nevakoti vari kuramwa mabasa vachiti havasi kufara nemari dzavari kutambira. Hatina kukwanisa kubata gurukota rezvehutano Doctor Obadiah Moyo sesvo vasati vapindura mashoko atakavatumira nezvenyaya yekuramwa Mabasa kwevashandi vehurumende. Mumashoko kuvashandi vose vehurumende, gurukota rezvemari Muzvinafundo Mthuli Ncube vakati vainge vawedzera vashandi mari zvakapetwa zvikamu makumi mashanu kubva muzana uye kuti vaizovapa mamwe madhora manomwe nemashanu ekubatsirikana. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana matatu nemakumi manomwe nevatatu kana kuti 383,000 vabatwa nechirwere checoronavirus muAfrica. Vashaya vadarika zviuru zvipfumbamwe nemazana matanhatu nemakumi mapfumbamwe nemumwe kana kuti 9,691. Vapora vanodarika zviuru zana nemakumi masere nevatatu kana kuti 183,000. Huwandu hwevanhu vabatwa nechirwere checoronavirus pasi rose hwadarika mamiriyoni gumi nezviuru mazana matatu kana kuti 10,3 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi ichiteverwa neBrazil. Vanhu vafa muAmerica vadarika zviuru zana nemakumi maviri nemanomwe kana kuti 127, 000, vabatwa nechirwere ichi muAmerica vachidarika mamiriyoni maviri nezviuru mazana matanhatu, 2,6 million. Pasi rose vanhu vafa nechirwere ichi vadarika zviuru mazana mashanu nemasere kana kuti 508,000.  \nVapora vachidarika mamiriyoni mashanu nezviuru mazana maviri kana kuti 5,2 million.	https://www.voashona.com/a/mapurisa-mashanu-obatwa-necoronavirus/5483799.html
politics	Vechidiki Vanoti Amai Makarau Ngavasiye Basa	Vechidiki vesangano riri kuzvidaidza kuti National Youth Action Alliance varatadzira muHarare vachiti sachigaro wekomisheni inowona nezvekufambiswa kwesarudzo, Amai Rita Makarau, ngavasiye basa. No media source currently available Vechidiki vanga vachisvika zana ava varatidzira kubva pamahofisi ekanzuru mu Harare kusvika kumahofisi ekomisheni inowona nezvekufambiswa kwesarudzo ye Zimbabwe Electoral Commission, kana kuti ZEC. Vechidiki ava vanga vachimba nekuridza pembe vari pakati pemugwagwa. Vechidiki ava, avo vanga vakatakura zvinyorwa zvakasiyana-siyana, vasvitsa gwaro renyunyuto kumahofisi asachigaro we ZEC, Amai Rita Makarau, vachiti Amai Makarau vanofanira kusiya basa nepamusana pekuti havana simba negwaro revavhoti. Pavasvika pamahofisi aya, mapurisa anochengetedza apa abva avhara mikova yose inopinda pamahofisi aya asi mumwe wevechidiki ava anga atopinda kare kunosiya gwaro renynyuto iri. Ataura pachiitiko ichi, Va Job Sikhala, avo vaimbova mumiriri we St Marys muparamende uye vari nhengo ye MDC-T, mumwe weavo vakasaina gwaro renynyuto rasvitswa kuhofisi kwaAmai Makarau. VaSikhala vati havasi kufara nemafambisirwo ari kuitwa basa naAmai Makarau panyaya yekunyoreswa kwevanhu sevavhoti. Va Sikhala vati Amai Makarau vanofanira kusiya basa izvozvi uye kuratidzira uku hakusi kuzomira kusvika sachigaro we ZEC asiya basa. Mumwe ataurawo pachitiiko ichi uye vari mutungamiri wesangano revadzidzi re Zinasu, Va Gilbert Mutubuki, vati havasi kuda kuti veruzhinji vagopinda musarudzo dzemuna 2018 pachishandiswa gwaro revavhoti rakagadzirwa namabharani wehurumende anowona nezvekutoreswa kwemagwaro, Va Tobaiwa Mudede. Amai Makarau vanonzi havana kubata basa ravo zvakanaka gore rapera apo vaimbova mutevedzeri wemutungamiri wenyika, Amai Joice Mujuru, vakatoreswa mhiko yekuva mutevedzeri wemutungamiri wenyika. Zvinonzi Amai Makarau vaifanirwa kudaidzira sarudzo ye by election yekutsiva Amai Mujuru semumiriri we Mt Darwin. Amai Makarau vakazoita izvi gore rino mushure mekunge paita kunetsana muZanu PF uko kwakasiya Amai Mujuru nevamwe vadzingwa muhurumende. Vakawanda vanoti Amai Makarau vanoshanda vakarerekera kune vari kutonga muZanu PF. Dzimwe nyanzvi munyaya dzematongerwo enyika dzinotiwo Amai Makarau vakaratidzawo kuti maoko avo akasviba nemabatiro avakaita nyaya yevaimbova gavhuna webhanga guru renyika, VaGideon Gono, avo vakanga vadomwa nedunhu reManicaland kuti vatore chigaro chemuseneti chakasiyiwa namuchakabvu Kumbirai Kangai. Studio7 haina kukwanisa kunzwa divi raAmai Makarau sezvo vasina kubatika. Zvichakadai, Amai Makarau vakaudza komiti yeparamende inowona nezvemitemo ye Justice, Legal and Parliamentary Affairs kuti ZEC yatotanga kugadzira gwaro revavhoti vachiti sarudzo dzechipiri dzichaitwa ku Chirumanzu-Zibagwe neku Mt Darwin West dzichaitwa pachishandiswa gwaro idzva revavhoti rakawumbwa nekomisheni yavo. Bumbiro idzva remitemo yenyika rinoti gwaro revavhoti rave kufanirwa kunyorwa ne ZEC kwete nevekuhofisi kwaVa Mudede. Vapedza kuratidzira pamahofisi aya pavatamba kongonya yakawomarara, varatidziri ava vaenderera mberi nekuratidzira pakati pedhorobha vakatakura mapepa avo. Asi varatidziri ava vazomhanyiswa nemapurisa anga akatakura zvombo vasvika padare reparamende pavanga vachida kusiya rimwe gwaro renyunyuto. Vamwe vakasaina gwaro renyunyuto iri vanosanganisira mutungamiri weMDC-T, Va Morgan Tsvangirai, mutungamiri we MKD, Va Simba Makoni, pamwe nemunyori mukuru mu MDC Renewal Team, Va Tendai Biti nedzimwe nhengo dzeparamende. Mune imwewo nyaya yakanangana nesarudzo, mukuru-mukuru wevatongi munyika, Chief Justice Godfrey Chidyausiku, vadoma vatongi vana vachange vachitonga nyaya dzine chekuita nesarudzo kwemwedzi mitanhatu iri kutevera. Vatongi ava vanoti Va Chinembiri Bhunu, Va Tendai Uchena, Va Martin Makonese pamwe naVa Andrew Mutema.	https://www.voashona.com/a/zimbabwe-chiripasi-makarau-gono-mudede-mugabe-/2652231.html
health	Vakapotsa Vafa neCovid-19 Voyambira Vanhu Kuti Vabayiwe Nhomba Nguva Ichiripo	Vamwe vanhu vakarwara nechirwere cheCovid-19 vasina kubayiwa nhomba vari kukurudzira vari kuzengurira kubayiwa kuti vaite izvi nekuti vakapotsa vaenda kwamupfiganebwe. Vaimbova mupurisa muZimbabwe Republic Police VaMalvern Mudyiwa mumwe akapona nepaburI retsono mushure mekubatwa nechirwere ichi vasina kunge vabayiwa nhomba yeCovid-19. VaMudyiwa vanoti vakatozonoponera kuchipatara cheParktowen uko vakange vopihwa mweya wekufema kwemavhiki matatu sezvo vainge vozarirwa uye vagarawo vaine chirwere cheasthma. VaMudyiwa vaendera mberi vachiti vakashamiswa apo vakapedza kugeza vakatarisa pachiringiro vakaona mufananidzo wavo wairatidza kuti vainge vasara mapfupa chete. Vamwe vakataura neStudio 7 ndiAmai Namatirai Mutemwa vanogara kuZambia vakabatwa neCovid-19 vagara vaine chirwere chemoyo. Vanoti kunyangwe vakaburitswa muchipatara vachiri kunetseka nekufema uye vakanzi nachiremba vavo kana vave nani vabayiwe nhomba yeCovid-19. Mumwe mugari wemuHarare kuTynwald North VaProvidence Moyo vanoti vakabhadhara mari yakawanda zvikuru kuti varapwe chirwere ichi vari kumba kwavo. Vanoti chirwere chavasiya vasinganyatsogone kumira kwenguva yakareba zvekuti kuti vaende kuri kubayiwa nhomba kune vanhu vakawanda zvinovanetsa. Imwe nyanzvi munyaya dzezvehutano avo varikuita ongororo yemishonga yeCovid19 Muzvare Miriam Chemhanza vanoti vakabayiwa nhomba vakatapurirwa chirwere ichi havazonyanye kurwara sevasina. Nyanzvi munayay dzezvehutano Dr Tinashe Gede vakurudzira veruzhinji kuti vabaiwe nhomba yeCovid 19 uye kuti vasateerera zvinobuda pamadandemutande zvisingabvi kunyanzvi dzehutano pamusoro penhomba dze Covid-19 sezvo vanhu vakawanda vari kupedzisira vapinda muna taisireva. Vaendera mberi vachiti panguva ino yeCovid-19, chakakosha kubaiwa nhomba yechirwere ichi nekutevedzera kurudziro yeWorld Health Organisation yekuti vanhu vapfeke mamasiki, vageze mawoko uye vagare vakataramukana kuitira kuti chirwere ichi chisapararire. Pane gwaro rakaburitswawo nehurumende rinonzi “Covid 19 Admissions and Community Deaths by Vaccination Status,” riri kutsinhirawo kuti vanhu vari kufa zvakanyanya nechirwere cheCovid 19 vanhu vasina kubaiwa nhomba. Gwaro iri rinotiwo vana vadiki vave kunyanya kubatwawo nemhando yeCovid-19 iri kutenderera munyika yeDelta variant. No media source currently available 	https://www.voashona.com/a/vakapotsa-vafa-necovid-19-voyambira-vanhu-kuti-vabayiwe-nhomba-nguva-ichiripo/6004496.html
politics	CCC Inoti muNyika Maberekera Ingwe	Bato reCitizens Coalition for Change kana kuti CCC riri kuyambira kuti mhirizhonga iyi ikasagadziriswa nemasangano akaita seNational Peace and Reconciliation Commission uye Zimbabwe Human Rights Commission sarudzo dza2023 dzichaita mhirizhonga inotyisa. Izvi zvinotevera kurwiswa kwenhengo dzebato iri dziri kukwikwidza musarudzo dzekuva makanzura kuMashonaland Central nekuHighfield muHarare nedzinofungidzirwa kuti inhengo dzeZanu-PF dzinonzi hadzisikusungwa sezvo mapurisa ari kupomerwa mhosva yekutora divi. Bato iri rakurudzira zec kuti ipindirewo nekuumba mubatanidzwa wemasangano ari kukwikwidza musarudzo kuti aise musoro pamwe chete. Asi svondo rapera sachigaro weZEC Amai Priscilla Chigumba vakaudza vatori venhau kuti maoko avo akasungwa uye bato ravo harina chari ngaite pamutemo kumisa mhirizhonga. Vari kukwikwidza musarudzo dzekuvakanzura kuGuwa, Bindura Mashonaland Central vakamirira bato reCitizens Coalition for Change VaOswell Shambare vanonzi vakapona nepasaka reshumba mushure mekunge vanofungidzirwa kuti vatsigiri veZanu-PF vayedza kuvapisira mumba mavainge vakarara. VaShambare vakaudza vatungamiri vebato ravo vakavashanyira nemusi kuti vakanzwa mazwi evanhu vaiti vari kuda kuvaita kafirambere. Vatungamiri vebato iri vakavashanyira vanosanganisira vakafanobata chigaro chemunyori webato VaCharlton Hwende, vanoona nezve magariro evanhu Muzvare Maureen Kademaunga uye vanoona nezvekutsvaga rutsigiro kumaruwa VaHappymore Chidziva nevamwe. Muzvare Kademaunga vaudza Studio 7 kuti VaShambare vanonzi vakarasikirwa nemabhasikoro avo, uye chikafu chavaida kupa vanhu panyaradzo yaamai vavo avo vakashaya. Imwe nhengo yebato iri VaMaxwell Dutuma vari kukwikwidza muward 26 kuHighfield West vanonzi vakapambwa nevanofungidzirwa kuti vatsigiri veZanu-PF vakarohwa zvakaipisisa asi pavakaenda kunomhan’ara vakabva vasungwa ivo uye vari kuLaw and Order nhasi vachipomerwa mhosva yekuita zvemhirizhonga. Hatina kukwanisa kubata gurukota rezvemukati menyika VaKazembe Kazembe vange vasiri kudaira nharembozha yavo. Asi sezvo tichitema tisina divi ratakarereka tabatawo mukuru mubazi rezvekuburitswa kwemashoko muZanu-PF VaTafadzwa Mugwadi vati bato ravo riri kuzorwa mafuta enguruve yavasina kudya.	https://www.voashona.com/a/6477451.html
health	Hurumende Yokurudzirwa Kudzika Mitemo Inomanikidza Vanhu Kubaiwa Nhomba yeCovid-19	Sachigaro vekomiti yeparamende inoona nezvehutano, Dr Ruth Labode, vanoti hurumende inofanirwa kushandisa nzira dzose dzainokwanisa, kusanganisira kudzika mitemo inosungira kuti munhu wese abaiwe nhomba yekudzvirira denda reCovid-19 iro radzika midzi munyika. Mumashoko avo kugurukota rezvemari, VaMthuli Ncube,mushure mekunge VaNcube vazivisa mafambiro aita bhajeti regore rino kusvika pakati pegore kana kuti Mid Term Budget Review, Dr Labode vanoti nhomba dzapinda munyika pari zvino dzinoita kuti vanhu mamiriyoni matatu vabaiwa nhomba mbiri dzekudzivirira Covid-19. Dr Labode vanoti nekuda kwaIzvozvo hurumende inofanirWa kushandisa nzira dzose dzaiNOkwanisa, kusanganisira kumanikidza vanhu kuti vabaiwe nhomba yekudzivirira Covid-19. Dr Labode vanotiwo Covid-19 yaunza hurombo hwakanyanya munyika uye hurumende inofanirwa kumbomisa kubhadharisa vanhu muzvipatara zvayo nemamakanzuru zvisinei kuti munhu ane Covid-19 here kana kuti kwete. Gwaro richangobva kuburitswa neWorld Bank rinoratidza kuti vanhu mamiriyoni manomwe nezviuru mazana masere vari kurarama muhurombo hunotyisa nekuda kwedenda reCovid-19. Munyori musangano remagweta anorwira kodzero dzevanhu, reZimbabwe Association for Doctors for Human Rights, Dr Norman Matara, vanoti sesangano havabvumirani nenyaya yekuti vanhu vamanikidzwe kubaiwa nhomba vachiti izvi zvinofanira kuitwa chete sedanho rekupedzesera. Makambani akawanda munyika kusanganisira hurumende, ave kutomanikidza vanhu kubaiwa nekuomesera vaye vasina kubaiwa izvo zvave kuita kuti munhu wese aende kunobaiwa nhomba. Dr Matara vati Covid-19 iri kufamba nenzira dzinotyisa zvekuti kunyange munhu aine kodzero yekuramba kubaiwa, kodzero iyi inogona kuzopinza vamwe munjodzi. Nyika dzakawanda pasi rose dziri kuongorora mitemo yadzo dziine chinangwa chekumanikidza munhu wese kubaiwa nhomba senzira yekudzivirira zvachose chirwere ichi. Bazi rezvemitemo muAmerica, re Department of Justice, rakaita ongororo yemitemo rikabuda nechisungo charakapa muzinda weWhite House kuti hapana mutemo unorambidza hurumende kana makambani kubuda nezvisungo zvinoita kuti vanhu vasatapurirane zvirwere apo vanenge vari pabasa. Pane tsvakiridzo dziri kuitwawo nenyika dzakabudirira dzekupedza zvachose denda reCovid-19, dzimwe nyanzvi munyaya dzehutano dzichikurudzira kuti vanhu vabayiwe nhomba katatu sezvo vanhu vakabayiwa nhomba kaviri vari kubatwa zvakasimba nehirwere ichi. Zim,babwe inoti ine chinangwa chekubaya vanhu mamiriyoni gumi kana kuti zvikamu makumi matanhatu kubva muzana zvevanhu vese munyika senzira yekudzivirira kupararira kweCovid-19. VaNcube vakaudza paramende nezuro kuti mwedzi unouya kuchauya dzimwe nhomba mamiriyoni maviri nezviuru mazana mashanu uye dzimwe mamiriyoni maviri nezviuru mazana mashanu dzichauya muna Gunyana. Mune imweo nyaya kambani yeOld Mutual inoti homwe yekusimbudzira vechidiki yeKurera-Ukondla Youth iyo yainge yambomiswa ichatanga zvakare munguva pfupi inotevera pasi pehurongwa hutsva. Vachipa humbowo kukomiti yeparamende inoona nezvevechidiki, mukuru anoona nezvekufambiswa kwemabasa muOld Mutual, VaIsaih Mashinya, vati homwe iyi yakamiswa muna 2014 sezvo yainge isiri kufamba sezvainge zvakatarisirwa. Homwe iyi yakaumbwa muna 2011 iine mamiriyoni gumi emadhora ekuAmerica uye payakamiswa vechidiki vainge vaine zvikwereti zvemamiriyoni mana nezviuru mazana mana zvemadhora ekuAmerica. Asi vati zvichitevera danho rekumisa kushanda kwehomwe iyi pakati pekambani yavo nebazi rezvechidiki, vakabvumirana kuparadza komiti kana kuti Trust yafambisa homwe iyi kuitira kuti vatange patsva izvo zvavave kuita pari zvino. Vati Trust ine nhengo dzeOld Mutual nebazi revechidiki yakatoumbwa uye basa rayo radzorerwa mushaure nedenda reCovid-19. VaMashinya vati bhanga ravo reCABS ndiro richaramba richipa zvikwereti kune vechidiki asi rwendo runo zvikwereti izvi zvichange zvave mumaRTGs. Payatanga homwe yeKurera-Ukondla yaipa vechidiki zvikwereti zvinotangira pamadhora mazana mashanu kusvika pazviuru mazana mashanu zvemadhora ekuAmerica. VaMashinya vati Trust yakaumbwa kumutsiridza homwe iyi ndiyo ichagara pasi yoona kuti homwe iyi ichange iine marii pamwe nekuti vanhu vangapihwa zvikwereti zvakakura sei. Mukuru wesangano revechidiki reZimbabwe Youth Forum, VaAshton Bumhira, vuadza Studio7 kuti vanotarisira kuti homwe iyi ichapa mukana kune vechidiki mumatunhu ese munyika kuitira kuti vatange mabhizimizi. Pakamiswa homwe iyi vechidiki zviuru makumi maviri nezveviri ndivo vainge vanyorera kuCABS vachida zvikwereti asi vakabudirira vaive zviuru zvitatu nemazana matanhatu nemakumi matatu. Pavanhu ava zvikamu makumi matanhatu nezvinomwe kubva muzana vaive varume zvikamu makumi matatu nezvitatu vari vakadzi. Vazhinji vevanhu ava vaive vemuHarare, ichiteverwa neBulawayo uye Matabeleland South ndiyo ine vanhu vashoma vakabatsirikana pasi pehomwe iyi. No media source currently available  	https://www.voashona.com/a/zimbabwe-government-urged-to-enact-laws-for-compulsory-covid-19-vaccinations/5985314.html
business	Mashoko eRBZ Oratidza Pachena Kuti Hupfumi hweNyika Hwananga kuMawere	Bhanga guru renyika reReserve Bank of Zimbabwe rakaburitsa mashoko nemusi weChipiri anoratidza kuti zvinhu munyaya dzezvehupfumi zviri kuramba zvichienda kumaziva ndadzoka. Izvi zviri kuonekwa kuburikidza nemari yakawanda iri kukweretwa nehurumende kubva kumabhanga emunyika, kushomeka kwemari iri kukweretwa nevemabhizimisi, uye kushaikwa kwemari mumabhanga zvopa kuti vamwe vashaye chivimbo nemabhanga acho. Reserve Bank of Zimbabwe inoti mari yakweretwa nehurumende kusvika pari zvino inosvika pamabhiriyoni manomwe ichikwira nezvikamu makumi mana kubva muzana kusvika muna Chivabvu zvichienzaniswa negore rapera. Nekushomeka kwemari munyika kunyange hazvo pakaparurwa mabond notes, RBZ inoti vanhu vakawanda vave kushandisa Real Time Gross Settlement Transaction kana kuti RTGS. Asi vaimbova gurukota rezvemari uye vachitungamira bato rinopikisa rePeople's Democratic Party, VaTendai Biti, vayambira kuti zviri kuitwa nehurumende izvi kuzvisikira moto muziso. VaBiti vati mumabhanga hamuna mari zvopa kuti pashandiswe RTGS asi izvi. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vanoti kukwereta mari kuri kuitwa nehurumende uku hakuna kunaka. Ko mari iri kukweretwa nehurumende iyi inobva kupi chaizvo kana vemabhanga vachiti havana mari. Doctor Kanyenze vanoti hurumende iri kungotora mari yevanhu iri mumabhanga. Imwe nyanzvi munyaya dzezvehupfumi uye vaimbotungamira Zimbabwe National Chamber of Commerce, VaLuxon Zembe, vanoti nyaya yekuti hurumende iri kukwereta mari yakawanda yave kuomesera vemabhizimisi. Mashoko aya atsinhirwawo naDoctor Kanyenze avo vati hurumende iri kukwereta mari yekubhdhara vashandi vayo kwete kuita mabasa ebudiriro ari kudiwa munyika. VaZembe vatiwo kukweretwa kuri kuitwa mari nehurumende kuri kupawo kuti mutengo wekuti vemabhizimisi vakwerete mari udhure. VaBiti vatiwo kuti zvinhu zvifambe munyaya dzezvehupfumi, gurukota rezvemari, VaPatrick Chinamasa, vanofanira kuona kuti mabhizimisi awaniswa mari yekuita mabasa. Kuyange hazvo nyanzvi munyaya dzezvehupfumi dziri kuti hurumende haifanire kukwereta mari, VaChinamasa vanoti hurumende hakuna kumwe kwainowana mari sezvo isingakwanise kukwereteswa mari neInternational Monetary Fund, IMF, neWorld Bank. Hurumende inoti izvi zviri kukonzerwa nenyaya yezvirango zvakatemerwa nyika. Asi veIMF neWorld Bank vanoti hurumende yeZimbabwe iri kutadza kubhadhara zvikwereti zvayo. No media source currently available 	https://www.voashona.com/a/zimbabwe-matongerwo-enyika/3958456.html
health	Dzimwe Mhuri Dzowana Raramo neKugadzira Zvinodzivirira Covid-19	Panguva apo vakawanda vari kusiya mabasa vamwe vachienda kumamisha nekuda kwekuvhingidzwa nechirwere cheCOVID-19, dzimwe mhuri dziri kuwana raramo yakanaka nekugadzira mamasiki ayo dzinotengesa. Mumwe mugari wekuSunningdale muHarare, Baba Edson Masoramuvari kugadzira pamwe chete nemudzimai wavo mamasiki avari kutengesera kumakambani pamwe neveruzhinji. Baba Musora, avo vane makore makumi matanhatu nemasere ekuberekwa, vanoti kosi yavakaita yekusona yakavavhurira mukana pakatanga kuvharirwa vanhu mudzimba nekuda kwechirwere cheCOVID-19. Lockdown yauya hatina kusvika pakuitwa lockdown nepfungwa zvese. Takatanga kugadzira ma washable masks taona kuti acho ari kugadzira ari kutengeswa achingoraswa mubhini. VaMasora, avo vane vana vanomwe vanoti bhizimusi ravo riri kufamba zvakanaka nekuda kwemamasiki avo anomhanyirwa neveruzhinji nekuda kwemagadziro akanaka avanoaita pamwe nemutengo wakachipa. Takawana contract yema 100 masks ku Joiner City. Nzira dzekuti zvinhu zvedu zvimhanye ndezvekutsvaga ma orders kubva kuma kambani. Ndizvo zvinoita kuti zvinhu zvedu zvifambe. Mudzimai wavo, Amai Jennifer Masora, vanoti dambudziko ravari kuona nderekuti mamasiki ane ngozi pahutano hwevanhu vane huchapa uye vachifarira akagadzirwa nemicheka ine mavara matema. Ma mask akanaka anotidzivirira COVID asi dambudziko randiri kuona pane vakawanda nderekuti havasati vakuita hutsanana. Unonyatsotarisa oona kuti mask iyi yaane mazuva haizivi kuwachwa. Ndiro dambudziko randiri kuona. Amai Masora vanoti kushingairira pane zvavari kuita kwayambutsa vakawanda. Iye zvino murairidzi chaiye ndinotomukunda kuita mari, kunyanya iyo nguva ino yakaoma kudai. Vese vari mumahofisi ndinovakunda kurarama. Handiende mu queue ku bhanga kunotora mari. Munhu anouya nejira rake ndomusonera, oenda ku bank ouya ondipa mari. Mumwe mudzimai ari kurarama nekutengesa mamaisiki, Amai Naomi Chinhaire, vanoti zvekuzarirwa mumba ne lockdown zvakavapa mazano avakanga vasingambofungiri. Ndinoshandisa ma tailors ekumakambani mahombe vanondipa pfungwa dzekugadzira zvinhu zvakakodzera zvekuti kana uri kunze uku zvinhu zvako zvinotengwa zvakanaka. Ndinoshandisa pattern nyowani yekuti munhu anotenga asingagunun’une. Amai Chinhaire vanoti mhuri yavo yatove neraramo inodarika yavaive nayo kutanga kwegore rino. Handidi kunyepa, zvinhu zvangu zviri kufamba. Dzimwe nguva ndinobuda mumba kuma seven kuseni ndoenda pandinongomira. Panguva diki diki zvinhu zvangu zvinenge zvapera. Pamwe ndinobuda ndine ma masks anosvika 50 asi ndinodzoka ese apera. VaTitus Doyce vanofarira zvigadzirwa zvemamasiki Amai Chinhaire. Ma mask aya tinoada nekuti unonyatsofema zvakanaka, uye kana uri pane vanhu vanenge vachingokubvunza kuti wakaiwana kupi. Kana wakaburitsa mari unofanira kugutsikana nechinhu chaunenge watenga. Pasi pemutemo weZimbabwe munhu wese anofanira kufamba akapfeka masiki kumeso kwake kana ari pane veruzhinji, senzira yekuzvidzivirira kubva kuchirwere cheCovid-19. Sangano rehutano pasi rese reWorld Health Organisation rinoti mamasiki chinhu chinofanira kugara chakashambidzika uye haifaniri kuchinjanwa. No media source currently available 	https://www.voashona.com/a/dzimwe-mhuri-dzowana-raramo-nekugadzira-zvinodzivirira-covid-19/5510404.html
business	Voruzhinji Vopiwa Mukana weKupa Pfungwa Dzavo paBhiri reRBZ Amendment Act	Gurukota rezvemari, VaPatrick Chinamasa, nhasi vamisa hurongwa hwavo hwekuda kupasisa muparamende bhiri reReserve Bank Ammendment Act iro rinogadzirisa kushandiswa kwemari yemaBond Notes nechimbichimbi uye vati vatora danho iri mushure mehurukuro dzavaita nevakuru veparamende pamwe nevebato rinopikisa reMDC. NeChitatu VaChinamasa vainge vakumbira paramende kuti zvinhano zvese zvinodiwa kuti bhiri ripasiswe zviitwe musi mumwechete asi nhasi vati vabvisa chikumbiro ichi pamberi pedare reNational Assembly. VaChinamasa vaita izvi mushure menhaurirano dzavaita nemutauriri weNational Assembly, VaJacob Mudenda, avo vabva vazivisa kuti komiti yeparamende inoona nezvemari nebhajeti ichatenderera nyika yese svondo rinouya ichinzwa pfungwa dzevanhu pamusoro pebhiri iri, iro rakanangana nekushandiswa kwemari yemaBond Notes. Mumwe wevatevedzeri vemutungamiriri weMDC T zvakare vari mumiriri weKuwadzana East mudare reNational Assembly, VaNelson Chamisa, vanoti vano bvumirana nedanho ratorwa naVaChinamasa rekupa veruzhinji mukana wekupa pfungwa dzavo pamusoro pebhiri iri. Vanoti hazvina kunaka kuti hurumende ityore bumbiro remutemo apo ine mutemo wainenge ichida kugadzira vachiti bumbiro rinosungira paramende kuti ipe vanhu mukana apo inenge ichiumba mutemo. Vati kunyange hazvo vachiziva kuti hurumende haiteerere kana kutambirwa pfungwa dzeveruzhinji, zvakakosha kuti vanhu vataure zvavanoda. Kunyange hazvo veRBZ vange vari kushambadza zvemaBond Notes, VaChamisa vati nhengo dzeparamende ndidzo dzine mvumo yekubvunzurudza vanhu vadzinomirira. Mumwe mugari wemuHarare, VaMalvin Mukudu vanoti nyaya yekunzwa pfungwa dzeveruzhinji yakanaka chose kunyage hazvo pfungwa dzacho dzisingazotevedzwi. Mukuru weMedia Centre, VaEnerst Mudzengi vanoti danho ratorwa neparamende rakanaka chose uye ndizvo zvinofanira kuitwa pese panoumbwa mutemo. Kunyange hazvo mutungamiriri wenyika VaRobert Mugabe vakashandisa simba ravo pasi pemutemo we Presidential Powers (Temporary Measures) Act kuti maBond Notes ashandiswe zviri pamutemo, mutemo weRBZ Act unofanirwa kuvandudzwa kuti uenderane neizvi. Nyanzvi dzemutemo musangano reVeritas dzinoti kana RBZ Amendment Act ikapasiswa inotanga kushanda musi wakagazetwa mutemo wemaBond Notes nemutungamiriri wenyika, musi wa31 Gumiguru gore rino. Mutemo wePresidential Powers uri kupikiswa nevanhu nemasangano anoti unopikisana nebumbiro remutemo wenyika. No media source currently available 	https://www.voashona.com/a/zimbabwe-politics-economy-bond-notes-rbz-amendment-bill/3610312.html
business	Zvinhu Zvoramba Zvichidhura Kunyangwe Hurumende Yakabvumidza Kutengwa kweZvimwe kuSouth Africa neDzimwe Nyika	Kunyangwe hazvo hurumende yakabvumidza vanhu kuti vatenge zvinhu kubva kuSouth Africa, Botswana, Mozambique, Zambia nedzimwe nyika ichiti zvichapa kuti mitengo yezvinhu munyika iderere, zvinhu zvinenge zvave kutowedzera mitengo zvimwe nezvikamu mazana mashanu kubva muzana zvapa kuti vanhu vaomerwe nehupenyu zvakanyanya. Sangano reZCTU rinoti kuti zvinhu zvinakire vashandi vave kutoda kuwedzerwa mari inodarika zvikamu mazana matanhatu kubva muzana. Zvinhu zvekudya, michovha, mari dzechikoro dzevana nezvimwe zvawedzerwa mitengo zvakanyanya. Nyanzvi munyaya dzezvehupfumi Doctor Godfrey Kanyenze vanotungamira sangano reLabour and Economic Development Research Institute of Zimbabwe vanoti chiri kupa kuti zvinhu zvidhure inyaya yekuti vanotenga zvinhu kunze vanotenga mari pamukoto vozodhurisa. Mutemo wekurambidza kutengwa kwezvinhu kunze wakambenge wadzikwa muna 2016 senzira yekusimudzira maindustry munyika. Asi huruemnde gore rapera yakazoti yave kutendera kuti zvimwe zvinhu zvitengwe kunze sezvo yaipomera vemabhizimisi mhosva yekudhurisa zvinhu. No media source currently available   	https://www.voashona.com/a/zvinhu-zvoramba-zvichidhura-kunyangwe-hurumende-yakabvumidza-kutengwa-kwezvimwe-kusouth-africa-nedzimwe-nyika/4724738.html
business	Vagari vekwaMutare Vochema Chema neKukwidzwa kweMitero muBhajeti reKanzuru	Vamwe vagari vekwaMutare vari kunyunyuta nemitero yavari kunzi vabhadhare nekanzuru yeguta iri iyo vanoti yakawandisa apo vazhinji vasiri kuenda kumabasa. Bhajeti regore rino nderemari inosvika mamiriyoni makumi matatu nematatu kana kuti US$33 million yekuAmerica kwete regore rapera raive remamiriyoni makumi matatu nerimwe emari yemunyika kana kuti US$31,1 million Munyori anoona nezvekufambiswa kwemabasa musangano reMutare Residents and Ratepayers Association VaDavid Mutambirwa vanoti kanzuru yeMutare iri kuwedzera mitero sekunge isiri kuziva kuti hupfumi hwenyika hauna kumira zvakanaka. VaMutambirwa vanoti bhajeti iri rakaitwa pasina kunzwa pfungwa dzevagari. Mukuru anoona nekufambiswa kwemabasa mune rimwe sangano revagari reUnited Mutare Residents and Ratepayers Trust, UMRRT VaEdison Mthulisi Dube vatiwo mitero yekunogara vazhinji nevekumisha yeshoroma yakanyanya kusiyana zvisineyi nekuoma kwaita zvinhu munyika. Meya weguta reMutare VaBlessing Tandi vaudza Studio 7 kuti kanzuru yavo inotosungirwa kuti ikwidze mitero kuti zvifambirane nezvinhu zvinenge zvichida kuitwa. Panyaya yekuwedzerwa kwemutero wemvura, VaTandi vati mari yavakatara inokwana kuti vawanise vagari mvura nekutenga mishonga yekuichenesa. Vaimbove meya weguta reMutare uye vari muzvina mabhizinesi vaBrian Leslie James vanotiwo kukwidzwa kwemitero nekanzuru kunoshungurudza sezvo mabhizinesi asiri kushanda nemazvo panguva ino. VaJames vanoti vemabhizinesi vaifanirwa kunge vakaudzwawo kana kudeedzwa kumisangano iyi pasati paitwa chisungo chemitero ichi. No media source currently available 	https://www.voashona.com/a/vagari-vekwamutare-vochema-chema-nekukwidzwa-kwemitero-mubhajeti-rekanzuru/5627653.html
business	Zimpapers Yoshorwa neKudzinga Vashandi Mabasa Zvisina Tsarukano	Masangano anomirira vatapi venhau munyika anoti haasi kufara nekudzingwa mabasa zvisina tsarukano kweshandi nekambani yeZimbabwe Newspapers uye masangano aya anoti achagara pasi nehurumende nechinangwa chekuti kambani iyi isiye katsika aka. Masangano aya, ayo ari pasi peMedia Alliance of Zimbabwe anoti anoshushikana zvikuru nekuti vashandi vekambani iyi vatatu vanoti, VaMunyaradzi Huni vanga vari mutevedzeri wemupepeti webepanhau rekambani iyi reThe Sunday Mail, nevamwe vakuru weimwe nhepfenyuro yekambani iyi yeCapiTalk VaNapoleon Nyanhi naMuzvare Ruvheneko Parirenyatwa vakadzingwa mabasa mazuva mashonana apfuura pasina zvikonzero zvakajeka. Hatina kukwanisa kunzwa kubva kuZimpapers panyaya iyi asi vanoziva zviri kuitika vanoti kudzingwa kwevatatu ava kune chekuita nezvematongerwo enyika. Zvinonzi mashandiro evatatu ava haana kufadza vamwe vakuru vakuru muhurumende. Mukuru anoona nezvekufambiswa kwezvirongwa muMedia Alliance of Zimbabwe, VaNigel Nyamutumbu, vaudza Studio 7 kuti havasi kufara nemabatirwo akaikaitwa nyaya yevatatu ava. Vanoti vaitarisira kuti zvinhu zvichashanduka muhurumende itsva yaVaMnangagwa asi hapana chasanduka sezvo vatapi venhau vari kuramba vachidzvinyirirwa. VaNyamutumbu vakurudzirawo vatapi venhau kuti vaite basa ravo pachena vasina divi ravakarekera uyewo vati makambani ese ezvekutapwa kwenhau anofanira kuvhara kana asingade kuremekedza kodzero dzevatapi venhau dzavanopihwa nebumbiro remutemo wenyika. Imwe nhengo yebhodhi rinomirira vapepeti venhau munyika reZimbabwe National Editors Forum, VaBarnabas Tondhlana vaudza Studio 7 kuti zvakaitwa nekambani yeZimpapers hazvina kunaka. Vanoti kunyange mutapi wenhau akakanganisa anofanirawo kubatwa zvine hunhu kwete kubatwa sembwa. Media Alliance of Zimbabwe inoti zvaitwa neZimpapers zvinoratidza pachena kuti hurumende itsva iyi haina hurongwa hwekuti vatapi venhau vashande vakasununguka uye inoti zvakaoma kuti munhu aite mutapi wenhau muZimbabwe. Pakapinda VaMnangagwa panyanga muna Mbudzi gore rapfuura Zimpapers yakadzinga vamwe vatori venhau vaifungidzirwa kuti vainge vakarerekera kuvanhu vanonzi ndivo vaifurira vaimbove mutungamiriri wenyika, VaRobert Mugabe, vakaita sevaive gurukota rezvedzidzo yepamusoro VaJonathan Moyo. Nhengo dzesangano reMedia Alliance of Zimbabwe dzinosanganisira masangano anoti Media Monitoring Project Zimbabwe, Media Institute of Southern Africa (Zimbabwe chapter), Zimbabwe Union of Journalists (ZUJ), Zimbabwe National Editors’ Forum (ZINEF), Gender and Media Connect (GMC), the Media Centre, the Zimbabwe Association of Community Radio Stations (ZACRAS), the Voluntary Media Council of Zimbabwe (VMCZ) and the African Community Publishing Development Trust (ACPDT). No media source currently available 	https://www.voashona.com/a/zimbabwe-zimpapers-media-alliance-dismissals/4551929.html
politics	Mhuri yeVaShona Iri muKenya Yotarisira Kuvhota Kekutanga neChipiri Kubva Zvayawaniswa Magwaro eKuve Zvizvarwa zveNyika iyi Muna 2020	Mhuri yeVaShona iri muKenya ichange ichivhota kekutanga musarudzo dzenyika dziri kuitwa nemusi weChipiri 09 Nyamavhuvhu 2022, mushure mekupiwa magwaro ekuve zvizvarwa zvenyika iyi. Mutauriri wemhuri yeVaShona iyi, VaOliver Muregerera, vanoti vari kufara zvakanyanya nekukwanisa kushandisa kodzero dzavo dzevhota sezvimwe zvizvarwa zvemuKenya, vachiti chinhu chakatarisirwa nevanhu vose. Vabereki vemhuri idzi vakapinda munyika yeKenya vachibva kuZimbabwe makore anodarika makumi matanhatu adarika vakagara pasi pehutungamiri hwakasiyanasiyana, asi hapana akakwanisa kuvapa magwaro aya, kusvikira mugore ra 2020 pavakazocherechedzwa nekupiwa magwaro aya nemutungamiri wenyika, VaUhuru Kenyatta. Mhuri dzingangoda kusvika kuzviuru zvina dzinonzi dzakakwanisa kunge dzichipiwa magwaro aya. VaMuregerera vanoti kuwaniswa magwaro uku hakuna kungovapa mukana wekuvhota chete, asi kuti vave kukwanisawo zvakare kuvhura mabhuku ekumabhanga, kukwereta mari kumabhanga, kuenda kuzvikoro zvepamusoro, nezvimwe zvakawanda. Vanotiwo nekuda kwekuti vave nemagwaro ekuve zvizvarwa zveKenya, vanotarisirawo kuti musarudzo dzichatevera vana vavo vari kuchikoro pari zvino vachazokwanisawo kukwikwidza muzvigaro zvakasiyanasiyana. No media source currently available 	https://www.voashona.com/a/6689908.html
health	Mushonga weCovid-19 Wakawanikwa Asi Zvichatora Nguva Kuti Usvike kuZimbabwe neDzimwe Nyika	Nyanzvi munyaya dzezvehutano dzavekutarisira kuti kuwanikwa kwemishonga yekurapa chirwere cheCovid-19 kuchabatsira kuti vanhu vasafe vakawanda pasi rose. Nemusi weMugovera vanoona nezvemishonga muAmerica veFood and Drug Administration kana kuti FDA vakapa mvumo kuti mushonga unonzi Regeneron wakapihwa mutungamiri wenyika yeAmerica VaDonald Trump pavakarwa neCovid-19 uchitange kupihwa vanenge vabatwa nechirwere ichi zvikuru vana uye vakwegura. Mamwe makambani maviri akati agadzira nhomba yekurapa chirwere ichi anoti Pfizer ne Moderna akamirira kupihwa mvumo neFDA. Asi zviri kutarisirwa kuti zvichatora nguva kuti munhu wose abaiwe nhomba pasi rose sezvo mushonga wacho wakawandirwa. Vaimbova gurukota rezvehutano Dr Henry Madzorera vanoti kuuya kuZimbabwe kuchatora nguva nekuti haisi nyika ine vanhu vakawandisa vabatwa kana kufa nechirwere ichi. Vati vanoona sekuti America, India, South Africa neBrazil ndidzo dzichatanga kuwana mushonga nekukasika. No media source currently available Bazi rezvehutano rinoti huwandu hwevanhu vari kurwara nechirwere cheCovid-19 munyika hwakakwira neMugovera kusvika pazviuru zvipfumbamwe anezana nemakumi manomwe nevaviri kana kuti 9,172 mushure mekunge vamwe vanhu makumi mashanu nevaviri vabatwa nechirwere ichi. Vanhu vose vakabatwa nechirwere ichi havana nhoroondo yekubuda munyika uye vakawanda vacho vari muguta reBulawayo. Vanhu vari kurwara mazana matanhatu nemakumi manomwe nevaviri kana kuti 672 uye pavanhu ava, mazana maviri negumi nevashanu vari muBulawayo, zana nemakumi matanhatu nevana kana kuti 164 vari kuMatabeleland North, Harare ine makumi masere nevatanhatu 76, Matabeleland South makumi matanhatu nevashanu uye Mashonaland East ndiyo ine vanhu vashoma vari kurwara pamatunhu ose vanove gumi nevaviri. Vanhu vapora kusvika parizvino vave zviuru zvisere nemazana maviri ane makumi matatu nevashanu kana kuti 8, 235 mushure mekunge vanhu gumi nemumwe vapora neMugovera. Vanhu vafa vachiri mazana maviri nemakumi matanhatu nevashanu kana kuti 265. Bepanhau reSunday Mail rinotiwo kutanga svondo rino National Institute of Health Research kana kuti (NIHR) ichapinda munharaunda dzakasiyana siyana mumadhorobha nemumaruwa ichiita ongororo yekuona kuti chirwere cheCovid19 charuura munzvimbo dzipi chaidzo. Chirongwa ichi chinonzi National Sero-Prevalence Survey for Covid-19 uye chichapetwa musi wa30 Zvita. Vanhu vari mudzimba zviuru zvimomwe mumatunhu makumi mashanu nemana dzichavhenekwa hutachona uhu. Mapurisa anotiwo achasimbaradza kusunga vasiri kupfeka zvekuzvidzivirira kana kuti maface mask. Vanhu zviuru mazana maviri nemakumi maviri nevana vanonzi vakasungwa kubva muna kurume pakatanga kupararira chirwere ichi munyika. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri kana kuti 2 million vabatwa nechirwere cheCovid-19 muAfrica. Vanhu vafa vasvika zviuru makumi mana nemapfumbamwe ane zana nemakumi maviri nerimwe kana kuti 49,121. Vapora vadarika miriyoni imwe chete nezviuru mazana manomwe kana kuti 1, 7 million. South Africa ine vanhu vanodarika zviuru mazana manomwe nemakumi matanhatu nemashanu kana kuti 765 000 vabatwa nechirwere ichi ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere cheCovid-19 pasi rose hwadarika mamiriyoni makumi mashanu nemasere kana kuti 58 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica chete vanodarika zviuru mazana maviri nemakumi mashanu nematanhatu kana kuti 256,000, vabatwa nechirwere ichi vachidarika mamiriyoni gumi nemaviri kana kuti 12 miillion. Pasi rose vanhu vafa nechirwere ichi vanodarika miriyoni imwe chete nezviuru mazana matatu kana kuti 1,3 million. Asi vapora vachidarika mamiriyoni makumi matatu nemasere kana kuti 37 million. 	https://www.voashona.com/a/mushonga-wecovid-19-wakawanikwa-asi-zvichatora-nguva-kuti-usvike-kuzimbabwe-nedzimwe-nyika/5671919.html
health	United Nation Population Fund Yokurudzira Zvirongwa Zvekubatsira VeChidiki Kuti Vasatapurirwe HIV	Bazi reUnited Nation Population Fund kana kuti UNFPA riri kukurudzira kuti mabasa ekuti vechidiki vasatapurirwe chirwere cheHIV asimbaradzwe kuitira kudzikisa huwandu hwevari kutapurirwa kana kuti prevalence rate huri pazvikamu gumi nezviga zvitanhatu kubva muzana kana kuti 14,6%. Vachitaura mushure memusangano nemukuru wenational Aids Council Dr Tapuwa Magure, mukuru weUNFPA munyika Dr Ester Muia vakati kuderedza kupararira kwechirwere ichi, zvakakosha kuti vose vari mubasa iri vashande nevechidiki. VaMagure vakati hurumende yakazvipira kuzadzikisa kurudziro iyi. Mutauriri weNational Aids Council Amai Tadiwa Nyatanga-Pfupa vati sangano ravo rine zvirongwa zvakawanda zvekubatsira vechidiki. No media source currently available  	https://www.voashona.com/a/zimbabwe-matongerwo-enyika/4394269.html
business	Nyanzvi Dzoyambira Kuti 2017 Richava Gore Rakaoma Zimbabwe Ikasavandudza Zvinhu	Gore rapera ra2016 igore range rakaomera vazhinji pamwe nehurumende. Munyika makaita dambudziko rekushomeka kwemari zvakapa kuti bhanga guru renyika reReserve Bank of Zimbabwe riparure mari yemabond notes asi asiri kubatsira kugadzirisa dambudziko iri. Hurumende yaitadza kubhadhara vashandi vayo mihoro paine nguva uye nyanzvi munyaya dzehupfumi pamwe nematongerwo enyika dzinoti vanhu vanofanira kusunga dzisimbe nekuti 2017 igore richange rakaoma kudarika gore rapfuura. Hupfumi wenyika hauna kukura sezvange zvakatarisirwa uyewo mari yaitarisirwa kuwanikwa nehurumende yakadzikira zvakanyaya mugore richangopfura. Hurumende yakashandisa mari yakwanda kudarika mari yaya kawana izvo zvakaita kuti isare iine chikweretti chemadhora anodarika bhiriyoni. Zvikamu makumi mapfumbamwe nezviviri kubva muzana zvemari yehurumende zviri kuenda kumihoro yevashandi izvo zvopa kuti zvinhu zviomere hurumende. Kunyange hazvo hurumende yakadzika mutemo unorambidza kupinda munyika kwezvinhu zvinogadzira muno kana kuti Statutory Instrument 64, nyika iri kuramba ichitenga zvinhu zvakawanda kunze kudarika zvainotengesa nekuda kwekuti maindasitiri haasi kushanda zvakanaka. Izvi ndezvimwe zvinonzi zvakakonzera kushaikwa kwemari munyika zvikazoita kuti Reserva Bank of Zimbabwe iunze mhando yemari yemaBond Notes muna Mbudzi wegore rapera. Mubhajeti ravo regore rino, gurukota rezvemari, VaPatrick Chinamasa, vanotarisira kuti hupfumi hwenyika huchakura nechikamu chimwe nechidimbu kubva muzana (1.7percent) Vanonoongorora nyaya dzehupfumi, VaMasimba Kuchera, vanoti ramangwana reZimbabwe harina kujeka nekuti zvese zvakakanganisika muna 2016 pamwe nevakazvikanganisa vachiripo uye havana shanduko yavari kuita. Vanoti vano bvumirana nemaonero emasangano akaita seInternational Monetary Fund neWorld Bank ekuti hupfumi hwenyika hucharamba huchidzikira mugore rinouya. Vanotiwo kunyange hazvo VaChinamasa vane matanho avakaparura mubhajeti regore rinouuya ekukwezva vekunze kuti vauye kuzosima mari yavo muno pamwe nekusimudzira mabhizimisi havawoni izvi zvichiiitika nekuda kwezvikonzero zvekunetsa kwemari. Vanotiwo zvikwereti zveZimbabwe kumasangano akaita se World Bank, African Developement Bank nedzimwe nyika ndizvowo zviri kutadzisa nyika kuwana mari yekusimudzira maindasitiri ayo. VaKuchera vanoti havaoni vemabhanga, masangano nenyika dzekunze vachisunungura homwe nekuti hurumende yeZimbabwe inoratidza kuti haisati yazvipira kuita zvinodiwa kuti ikwanise kutanga kukwereteswa mari. Nyanzvi munyaya dzehupfumi vachishanda vakazvimirira, VaJames Johwa, vano bvumirana naVaKuchera vachiti kuti Zimbabwe ikwanise kuwana rubatsiro rwemari inofanira kutanga yabhadhara zvikwereti zvayo. Vanoti pari zvino Zimbabwe haikwanisi kubhadhara zvikwereti zvayo zvino darika mabhiriyoni gumi emadhora nekuti maindasitiri ayo haasi kushanda uyewo n nyaya yehuwori mukutengeswa kwezvicherwa. VaJohwa vaudza Studio 7 kuti nyaya yemitemo isina kujeka pamwe nemakakatanwa ari mubato riri kutonga reZanu PF ndizvo zvimwe zviri kuvhiringa hupfumi hwenyika. Mukuru weZimbabwe Democracy Institute of Zimbabwe, Dr Pedzisayi Ruhanya, vanotiwo nyaya dzematongerwo enyika asina kumira zvakanaka munyika zvikuru sei muZanu PF ndidzo dziri kuita vekunze vasauye munyika pamwe nekuti mabhizimisi emuno asashande zvakanaka. Vanoti semaonero avo kurwisana muZanu PF kuchaenderera mberi mubato iri gore rinouuya izvo vati zvichavhiringidza hupfumi zvakanyanya. Kunze kweizvi, munyori anoona nezvehupfumi mubato guru rinopikisa munyika reMDC inotungamirirwa naVaMorgan Tsvangirai vachimirira Hatfield mudare reparamende, Dr Tapiwa Mashakada, vaudza Studio 7 kuti huwori ndiwo humwewo huri kuvhiringa mabasa ezvehupfumi munyika. Vanoti kana nyaya iyi ikasagadziriswa havawoni chinosanduka munyaya dzehupfumi mugore rinouuya. Asi vanomirira rimwe sangano remabhizimisi reConfederation of Zimbabwe Retailers, VaDenford Mutashu vanoti vanoona sekuti gore rinouya rinenge rakanaka nekuda kwemitemo yakadzikwa nehurumende zvikuru sei mutemo wekudzivirira zvimwe zvinogadzirwa kunze westatutory instrument 64 pamwe nekushandiswa kwemaBond Notes. Asi vanoti dambudziko rekushomeka kwemari rinofanira kugadziriswa.  Asi VaJohwa naVaKuchera vanoti maBond Notes haana zvanobatsira uyewo hurumende iri kutadza kutobhadhara vashandi vayo zvisinei nekuti pave kushandiswa maBond Notes. VaMashakada vanoti zvinosuwisa kuti vashandi vazhinji vehurumende vakatamba Kisimusi vasina mari dzavo vachiti kana maBond Notes acho haasikuwanikwa. Asi vanomirira Highfield West mudare reparamende VaPsychology Mazivisa veZanu-PF vanoti zvirango ndizvo zviri kupa kuti hupfumi hwenyika hugwadame. Nyanzvi munyaya dzehupfumi nematongerwo enyika dzinotiwo nyaya yesarudzo dzichaitwa muna 2018 ndiyo ichavhirindidza nyaya dzehupfumi uye vanofunga kuti vakunze nevamabhizimisi vanogona kumirira kusvika sarudzo idzi dzaitwa vasati varonga kuti vasime mari yavo munyika. VaChinamasa vanoti hurumende yavo inoda chose kugadzirisa hukama hwayo nenyika dzepasi rese pamwe nemasangano akaita seWorld Bank neIMF uye ndosaka yakaumba hwaro hwekuti ingabhadhare zvikwereti zvayo sei kumasangano aya nedzimwe nyika. No media source currently available 	https://www.voashona.com/a/zimbabwe-hupfumi/3660100.html
business	Sangano Rakazvimirira reCOTRAD Rombomiswa Kushanda neHurumende	Hurumende yambomisa sangano rinorwira kodzero dzevanhu reCommunity Tolerance and Reconciliation Development Trust kuita basa mudunhu reMasvingo ichiti inoda kuongorora kuti inemagwaro ari pamutemo here kuti inge ichishanda munyika. Ve Cotrad vanoti izvi zvine zvematongerwe enyika mukati sezvo sangano ravo ruchita basa rekurwira kodzero dzevanhu uye range richiteverwa kubva muna ndira pakamboita ratidziro yakavharisa nyika. Vachitaura ne Studio 7 VaBrighton Ramusi mushandi weCotrad vati vagamuchira tsamba kubva kuna mudzviti wedunhu reMasvingo VaRay Hove ichivaudza kuti vambomire basa. VaRamusi, avo vakambosungwa nevamwe vashandi vesangano iri muna Ndira vanoti hurumende yagara isingafaire basa ravanoita. Vatiwo zviri kuratidza kuti hurumende iripo haina hutongi hwejekere sezvo ichida kuvhara mikana yekushanda kumasangano anodzidzisa vanhu zvekodzero dzavo. Vanoona nezvekufambiswa kwemabasa musangano iri VaZivanai Muzorodzi vati kumiswa kushanda kwavaitwa kuchakanganisa zvikuru vashandi vavo. VaRamusi vaenderera mberi vachiti nyaya yemagwaro haisiriyo yavari kurambidzirwa sezvo vane gwaro re Notarial Deed of Trust ravakanyoresa kuhurumende muna 2012 rine nhamba dzinoti MA1050/2012. Vanoti uku kumbunyikidzwa kwekodzero dzavo sezvo vachipomerwa mhosva yekupindira mune zvematongerwe enyika uye vachinzi vanotsigira bato guru rinopikisa reMDC inotungamirirwa naVaNelson Chamisa. VaRamusi vati havasi kuzopeta maoko kodzero dzavo dzichi mbunyikidzwa nekudaro vachaendesa hurumende kumatare. VaHove varamba kutipa chikonzero chavamisira Cotrad basa parunhare vachiti vange vakabatikana apowo gurukota reMasvingo, VaEzra Chadzamira vati vange vasati vasumwa nezvenyaya iyi. Vati tizovafonere asi havana kuzobatika panharembozha yavo. Vanoona nezve matongerwe enyika vakazvimirira VaMasimba Gonese, vati hurumende yatotanga kushungurudza masangano ainofunga kuti anovapikisa. Vati uku ndiko kutanga kwekuvharwa kwemasangano akazvimirira sekuzadzikisa mashoko akataurwa nemutungamiriri wenyika VaEmmerson Mnangagwa kuMwenezi. Hurumende inopomera masangano akazvimirira mhosva yekushanda nemapato anopikisa kuda kuipidigure nechisimba. Mugore ra 2013 hurumende yakambovharisa masangano akazvimirira makumi maviri nemapfumbamwe mudunhu reMasvingo. No media source currently available 	https://www.voashona.com/a/sangano-rakazvimirira-recotrad-rombomiswa-kushanda-nehurumende/4829196.html
politics	Kurohwa kwaCharles Manyuchi Kwoshamisa Vanhu Vakawanda muNyika	Vatsigiri vemitambo muZimbabwe vari kutyamadzwa nemaroverwo akaitwa Charles Manyuchi mumutambo wake wekudzivirira bhande rake resirivha reWorld Boxing Council. Nhanhasi vatsigiri vemitambo muZimbabwe vari kukatyamadzwa nezvakaitika kuna Charles Manyuchi uyo akadamburwa maminitsi maviri nemasekonzi makumi mashanu nematanhatu munharaunda yekutanga na Quadratillo Abduqaxarov weku Uzbekistan ndokutorerwa bhande rake reWorld Boxing Council resirivha. Mifananidzo yemutambo uyu yazara murunhare mbozha dzevakawanda muZimbabwe avo vasiri kunyatsobvuma kuti ndiManyuchi wavanoziva here uyo ari kupunzirwa pasi zvisina tsarukano. Vamwe ndivo vari kuti Manyuchi aive asina kunyatsogwinya zvekunorwa mumutambo uyu. Vamwewo ndivo vari kutaura zvimwe, vachinenedzera nyaya dzekubheja zvisiri pamutemo. Asi chokwadi ndechekuti Manyuchi haasisina bhande raaive anaro resirivha. Mutsigiri wemutambo wetsiva VaRobert Mupanduki vanoti vari kurwadzikana zvikuru kuti Manyuchi haasisina bhande iri sezvo vanga vachitarisira kuti gore rino aizotora bhande repamusoro soro regoridhe iro rina Keith Thurman wekuAmerica. Asi Manyuchi uyo ane makore makumi maviri nema achiri nenguva yekukwanisa kugadzirisa paasina kuita zvakanaka, nekurwira, pamwe nekutora bhande rake zvekare. Zvakamira zvakadai. Vatsigiri venhabvu havasi kufara zvekare mushure mekubuda muNational Sports Stadium nezuro vachigunun’una nematambiro akaita chikwata chemaWarriors icho chakaita mangange 0-0 neZambia mumutambo wekuedzana masimba. Chokwadi ndechekuti Zambia ingadai yakakunda nezvibodzwa zvakawandisa dai vasina kutambisa mikana yavakawana uyezve dai pasina mubati wepagedhe wemaWarriors Edmore Sibanda uyo akamuka chibhebhenenga. Asi murairidzi wemaWarriors Norman Mapeza anoti achitarisa kuti chikwata chake chakagadzirira kwemazuva maviri chete vatambi vake vakaita nepese pavanogona. Mapeza akawedzera uye kuti kusauya kwevamwe vatambi vaaive ashavedza pamutambo uyu kwakakanganisa zvekare marongero ake. Asi mumusha weCaps United mune mafaro mushure mekunge maGreen Machine akatora mukombe weZimbabwe National Army Charity Shield, svondo rimwechete vachangobudirira kupinda mumini league stage yeCaf Champions League. Makepekepe akarova Highlanders 3-2 nemapenareti mushure mekunge mutambo uyu wapera uri mangange 1-1. Mutsigiri wemaGreen Machine VaMunyaradzi Goro vanoti zvanga zviri pachena kuti Makepekepe anodambura Highlanders. Mukukunda uku, Caps United yakawana mari inoita zviuru gumi nezviviri. Highlanders yakatambidzwa zviuru zvisere zvemadhora.  	https://www.voashona.com/a/zimbabwe-matongerwo-enyika/3783942.html
business	ZIBAWU Inoti Standard Bank Haina Chido cheKusimudzira Nyika	Sangano rinomirira vashandi vemumabhanga, re Zimbabwe Banks and Allied Workers Union, rinoti Standard Bank iri kuvhara mabhanga ayo mumaguta madiki akaita se Hwange, Chiredzi, Chinhoyi nemamwe, nekuti bhanga iri haridi kubatsira Zimbabwe kuti ibudirire. Mashoko aya anotevera mashoko ebhanga iri ekuti riri kuvhara mabhanga aro mumaguta madiki nekuti zvinhu hazvina kumira zvakanaka munyaya dzehupfumi. Munyori mukuru weZimbabwe Banks and Allied Workers Union, VaPeter Mutasa, vanoti vashandi vavo vakawanda vari kurasikirwa nemabasa nepamusoro pemaitiro ebhanga iri. Studio7 haina kukwanisa kunzwa divi reStandard Bank. No media source currently available 	https://www.voashona.com/a/zimbabwe-standard-bank-closings-zibawu-mutasa/4066084.html
business	ZCTU Inoti Vashandi Vakawanda Vogumurwa Mabasa	Mutungamiri wesangano revashandi reZimbabwe Congress of Trade Unions, VaPeter Mutasa, vanoti nyaya yekudzimwa dzimwa kwemagetsi uye kushaikwa kwemari yave kupa kuti vashandi vakawanda munyika varasikirwe nemabasa. VaMutasa vanoti huwandu hwevashandi vari kuuya kusangano ravo nenyaya dzekusamira zvakanaka kwezvinhu munyika hwawandisa. Mutungamiri weConfederation of Zimbabwe Industries, VaHenry Ruzvidzo, uye mukuru weZimbabwe National Chamber of Commerce, VaChris Mugaga, vakaudza Studio7 kuti zvinhu hazvina kumira zvakanaka mumaindasitiri. Vaviri ava vakatiwo huwandu hwezvinhu zviri kugadzirwa mumaindasitiri hwadzikira zvakanyanya nematambudziko akatarisana nenyika Hatina kukwanisa kubata gurukota rezvevashandi, Amai Sekai Nzenza, sezvo vati vange vari kumusangano kuNyanga. Kurasikirwa nemabasa kuri kuitwa nevamwe vashandi kunoreva kuti huwandu hwevanhu vasina mabasa hwakira kubva pahwakange huri gore rapera. Dzimwe nyanzvi munyaya dzemabasa nehupfumi dzinoti vanhu vasina mabasa muZimbabwe vava kudarika zvikamu makumi mapfumbamwe kubva muzana. No media source currently available     	https://www.voashona.com/a/zctu-inoti-vashandi-vakawanda-vogumurwa-mabasa/5053076.html
health	Huwandu hweVari Kubatwa neCovid-19 Vagara Vari Munyika Hwoshusha Nyanzvi dzeZvehutano	Kukwira kwehuwandu hwevanhu vasina nhoroondo yekubuda munyika vave kuwanikwa vaine chirwere cheCovid-19 kunonzi nedzimwe nyanzvi mune zvehutano chinhu chinofanirwa kuvhundutsa hurumende pamwe neveruzhinji kuti patorwe matanho nekukasika. Izvi zvinotevera mashoko ebazi rezvehutano akabuda nemusi weChina ekuti huwandu hwevanhu vabatwa neCovid-19 munyika hwakanga hwakwira kusvika pachiuru nemazana matatu nemakumi matanhatu nevaviri, kana kuti 1 362 pakupera kwezuva. Bazi iri rinoti huwandu uhwu hwakakwira zvichitevera kuwanikwa kwevamwe mazana maviri nemakumi manomwe nevatatu kana kuti 273, vaine chirwere ichi, mazana maviri nemakumi matanhatu kana kuti 260, vari vanhu vagara vanga vari munyika, gumi nevatatu kana kuti 13, vari vanhu vakadzoka munyika kubva kunze. Huwandu hwevanhu vafa munyika hwakakwira kusvika pamakumi maviri nevatatu kana kuti 23, uye vapora vave mazana mana nemakumi maviri nevashanu, kana kuti 425. Vanhu vakaongororwa kana vaine chirwere ichi nemusi weChina vaisvika chiuru nemazana mashanu nemakumi mashanu nemumwe kana kuti 1 551. Dunhu rinonzi rine vanhu vakawandisa vari kuwanikwa vaine chirwere ichi idunhu reBulawayo, iro rine vanhu vanosvika mazana mana negumi nevapfumbamwe, 419, richiteverwa neHarare ine vanhu mazana matatu nemakumi masere nevapfumbamwe, kana kuti 389. Pave nekutyirwa kuti sezvo guta reBulawayo riine vanhu vakawanda vari kubatwa vaine chirwere ichi, rinogona kunge risina kugadzirira zvakakwana kuchengeta vanhu vari kuwanikwa vaine Covid-19 ava. Asi zvipatara zviviri zvakagadzurudzwa mazuva apera aya kuti zvitambire varwere veCovid-19 zvinoti Thorngrove ne Ekusileni, zvinonzi zvatanga kushanda. Johns Hopkins University yemuAmerica, iyo iri kutevera kukwira kwehuwandu hwevanhu vari kubatwa nechirwere ichi pasi rose, inoti vanhu vanodarika mamiriyoni gumi nematatu nezviuru mazana masere kana kuti 13.8 million vabatwa pasi rose, vafa vachidarika mazana mashanu nemakumi manomwe ezviuru kana kuti 590 000. MuAmerica chete, vanhu vanodarika mamiriyoni matatu nezviuru mazana mashanu kana kuti 3.5 million vabatwa nacho uye vafa vadarika zviuru zana nemakumi matatu nezvisere kana kuti 138 000. South Africa, iyo inove ine vanhu vakawandisa muAfrica vane Covid-19, uye iri muvakidzani weZimbabwe, yave nevanhu vanodarika zviuru mazana matatu nemakumi maviri nezvina kana kuti 324 000 vakawanikwa vaine chirwere ichi. Vanhu vafa muSouth Africa vasvika pazviuru zvina nemazana matanhatu nemakumi matanhatu nevapfumbamwe kana kuti 4 669. Vazhinji vevanhu vari kuwanikwa vaine covid-19 vachibva kunze kwenyika vari kubva kuSouth Africa. Doctor Gilson Mandigo, avo vari muHarare, vanoti havasi vose vari kubva kunyika iyi vari kupinda nepamiganho iri pamutemo, sezvo kuine vamwe vari kusvetuka muganhu vachipinda munyika vasina kuvhenekwa. Vanoti izvi ndezvimwe zvezvinhu zviri kuwedzera dambudziko iri munyika sezvo hurumende isingazokwanisa kuziva kuti apinda munyika zviri kunze kwemutemo ndeupi. Doctor Mandigo vanoti hurumende inofanirwa kusimbisa mutemo wekusafambafamba, zvikuru kurambida vanhu vanobva mumatunhu ane dambudziko guru rechirwere ichi kuti vasashanyira dzimwe nzvimbo. Hurumende iri kukurudzirwawo kuti iwedzere kuvhenekwa kwevanhu vagara vari munyika, zvikuru vari kumaruwa, uko kunoshanyirwa nevakawanda vanobva mumadhorobha nemaguta ane vanhu vari kubatwa vaine chirwere che covid-19. Vanotiwo veruzhinji vanofanirwa kuita bandiko ravo kuburikidza nekupfeka zvekuvhara miromo nemhino kana kuti ma mask, kugeza maoko avo nesipo pamwe nekukoshesa nyaya yesiya mikaha pakati pavo uye kusangoungana. Doctor Mandigo vari kukurudzirawo hurumende kuti kana yodzamisa mutemo wekurambidza kufambafamba kwevanhu iisewo mukana wekuti veruzhinji vakwanise kuwana chekudya, vachiti panogona kuzoguma pave nedambudziko rekufa kwevanhu nenzara, kwete necovid-19. Asi vanoti mitengo yezvekuvhara miromo nemhino iri pamusoro zvakanyanya muzvitoro zviri kutengesa, vakati dai pawanikwa zvinokwanisa kuwachwa kana zvashandiswa kuitira kuti veruzhinji vasarasikirwa nemari yakawanda.  No media source currently available 	https://www.voashona.com/a/zimbabwe-covid-19-local-transmissions-rise-doctor-gilson-mandigo/5506912.html
health	Nyanzvi dzeHutano Dzoshushikaka neMadzimai Ari Kufa Achisununguka Vana	Nyanzvi munyaya dzezvehutano dziri kuyambira kuti chirwere cheCovid-19 chinogona kunge chapa kuti huwandu hwemadzimai ari kufa achisungunuka huti wedzerei. Ongororo yakaitwa nebazi reUnited Nations rinoona nezvevana reUNICEF muna 2019, inoratidza kuti madzimai mazana mana nemakumi matanhatu kana kuti 462 pamadzimai zviuru zana kana kuti 100 000 vanofa vachisungunuka muZimbabwe. Huwandu uhu hwange hwakati derere pane madzimai mazana matanhatu negumi nevana kana kuti 624 vaifa vachisungunuka pamadzimai zviuru zana kana kuti 100 000 muna 2017. Mukuru wesangano rinorwira kodzero dzemadzimai reWomen’s Action Group, Amai Edna Masiiwa, vanoti huwandu hwemadzimai ari kufa achisungunuka hwakaderera asi kufa kwemudzimai kana mumwe chete kunoshungurudza. Vaenderera mberi vachiti kugara kure nezvipatara kunopa kuti hupenyu hwemadzimai huve munjodzi sezvo vachizosvika pakuda kusungunuka vasati vavhenekwa nachiremba sezvinokurudzirwa. Imwe nyanzvi munyaya dzezvehutano Dr Tonotenda Michael Simemeza vatiwo zvimwe zvinokonzera kufa kwemadzimai zvinosanganisira denda remoyo uye zvimwe zvirwere zvinotapuriranwa pabonde. Nyanzvi munyaya dzezvehutano, Dr Josephat Chiripanyanga, vakurudzirawo zvakanyanya varume kuti vapote vacheperekedzana nemadzimai avo kuenda kumakiriniki kuti vanzwe zvinenge zvichitaurwa navanachiremba zvinozobatsira kuti madzimai asungunuke nyore. Vatiwo nekuda kwekupararira zvakanyanya kwechirwere cheCovid-19, hurumende dzakawanda kusanganisirawo yeZimbabwe hadzichakoshese hutano hwemadzimai akazvitakura nezvimwe zvirwere. Mukuyedza kubatsira madzimai akazvitakura munyika yeZimbabwe, sangano reUnited Nations Population Fund kana kuti UNFPA, rakanyorerana chibvumirano nenyika yeJapan chekubatsira nemari inosvika miriyoni imwechete nezviuru mazana matatatu emadhora ekuAmerica, kana kuti USD1,3 million. Nyanzvi munyaya dzezvehutano, vachishanda nesangano reUNFPA, Dr Edwin Mpeta vanoti chirongwa ichi chichabatsira zvipatara nemakiriniki zvemumaguta eHarare neBulawayo sezvo muri imo makaonekwa kuti mune madzimai akawanda ari kufa achisungunuka. Doctor Mpeta vanoti zvipatara nemakiriniki zvichatengerwa zvinoshandiswa pakubatsira madzimai akazvitakura uye nezvipfeko zvekudzivirira kutapuriranwa kweCovid 19 pakati pemadzimai akazvitakura nevakoti navanachiremba. UNFPA inoti pagore, madzimai zviuru gumi nezvishanu kana kuti 15, 000 vanosungunuka kuBulawayo ukuwo vamwe zviru makumi mana nevashanu kana kuti 45, 000 vachisungunuka muHarare. Pamadzimai ose aya, zviuru mapfumbamwe kana kuti 19, 000 vanoda kuvhiyiwa uye vachabatsirwa nemari yabva kuJapana iyi. No media source currently available   	https://www.voashona.com/a/nyanzvi-munyaya-dzezvehutano-dzoshushikaka-nemadzimai-ari-kufa-achisungunuka-vana/5867326.html
politics	VaSikhala Vanoti Mota dzePOLAD Kutenda Vatsigiri vaVaMnangagwa Vasina Zvido zveRuzhinji	Mutevedzeri wasachigaro webato reMDC Alliance VaJob Sikhala vanoti motokari dzakapihwa vatungamiri vemapato madiki anopikisa vari mugungano rePolitical Actors Dialogue kana kuti POLAD kutenda vavanoti vari kushandiswa nemutungamiri wenyika VaEmmerson Mnangagwa kudzorera hutongi hwejekerere kumashure. Asi mutauriri werimwe bato riri mugungano iri reNational Constitutional Assembly VaMaddock Chivasa vanoti hapana chakaipa kuti nhengo dzePOLAD dzipihwe dzimotokari dzekushandisa mukuunza kubatana munyika. Nyaya yekuti hurumende yakatengera vatungamiri vemapato anopikisa ari mugungano rePOLAD zvikakarara zvemotokari dzemhando yeIsuzu D-Max izvo zvipatara zvakawanda zvisina mishonga, madhorobha akawanda asina maamburenzi yakonzerawo mutauro munyika. MuHarare semuenzaniso munonzi amburenzi nhanhatu pachidiwa makumi matatu nembiri uye vanhu vanoda kusvika zvikamu makumi mashanu kubva muzana vachinzi vakatarisana nenzara inotyisa. Vari muPOLAD vanoti gungano iri rinobatsira asi vamwe vanopikisa vachiti riri kungopfukutawo mari yenyika uye harina meno. Bato guru rinopikisa reMDC Alliance harisi mumubatanidzwa uyu kunyangwe vamwe vakuru mubato reMDC-T rinotungamirirwa naVaDouglas Mwonzora vari kuti vanenge vave mugungano iri mavhiki anotevera. No media source currently available 	https://www.voashona.com/a/vasikhala-vanoti-mota-dzepolad-kutenda-vatsigiri-vavamnangagwa-vasina-zvido-zveruzhinji/5992200.html
business	RBZ Youmba Hwaro hweKudzora Dhora reZimbabwe	Nyanzvi munyaya dzezvehupfumi dzinoti hurumende inofanira kusunga dzisimbe muhurongwa hwayo hwekugadzirisa nyaya dzezvehupfumi kunyanyawo dambudziko rekuti nyika yoshandisa mari ipi sezvo ikozvino iri sarura ude. Nezuro gavhuna weRBZ Doctor John Mangudya vakazotenda kuti huremu hwedhora rekuAmerica nemari yemabond notes uye yemaRTGS hauna kufanana. Vakabva vabatanidza mari mbiri idzi kuita yavanoti RTGS Dollars danho riri kuonekwa nenyanzvi munyaya dzezvehupfumi sehurongwa hwekuda kudzosa dhora reZimbabwe. Nyika yakagumisira kunyatsoshandisa mari yayo muna 2009 mushure mekunge mitengo yezvinhu yatanga kuita chamurambamhuru. Gurukota rezvemari Muzvinafundo Mthuli Ncube vakatozivisa kuti vanoda kudzora dhora remunyika mukati megore. Asi nyanzvi munyaya dzezvehupfumu Muzvinafundo Steve Hanke vakambova chipangamazano chevatungamiri venyika yeAmerica vanoti kudzora dhora reZimbabwe hakushande nekuti nyika iyi ine nhoroondo yekusatevedzera zvinoda kuitwa pamutemo kuti mari yayo ive nehuremu hwakafanira. Vaimbova gurukota rezvemari vari nhengo yeMDC VaTendai Biti vanoti zvitori nani kuti Zimbabwe ishandise mari yemarands. Nyanzvi munyaya dzezvehupfumi Muzvinafundo Elliot Masocha vanoti Zimbabwe inofanira kugadzira zvakawanda zvekutengesa kunze isati yafunga zvekudzora dhora reZimbabwe. No media source currently available  	https://www.voashona.com/a/rbz-youmba-hwaro-hwekudzora-dhora-rezimbabwe/4797740.html
business	Vane Mari yeKunze Votadza Kuiisa Mumabhanga Mamwe muZimbabwe	Vanhu vakawanda munyika vari kuchema chema kuti vari kurasikirwa nemari yakwanda sezvo maForeign Currency Accounts (FCA) avakavhuriswa neReserve Bank of Zimbabwe asingakwanise kuti vatumire mari yekunze kune mamwe mabhanga mukati menyika, vachiti mari iyi inosvika yave mabhondi notsi. RBZ yakaudza mabhanga ese munyika kuti apatsanure maAccounts evanhu vese kuitira kuti pave neNostro FCA iyo inopinda mari yekunze, neRealtime Gross Settlement kana kuti RTGS FCA NOSTRO, inoshandisa mabhondi. Asi vanhu vanoti ukatumira mari yekunze kubva kuNostro FCA kuenda kune imwe Nostro FCA kune rimwe bhanga, mari iyi inosvika yave maBondi Notes. Mumwe wevanhu ava ndemumwe mudzimai ati anonzi Amai Shumba avo vanoti havana kupihwa tsanangudzo inogutsa apo mari yavakatumirwa nemwana wavo kubva mubhanga rake achishandisa Nostro FCA yakasvika yave mabhondi. Vanhu vakawanda kusanganisira nhengo dzeparamende vanotiwo havazivi kuti sei izvi zviri kuitika kana RBZ ichiti pave nema Accounts anoshandisa mari yekunze chete. Vanoongorora zvehupfumi vakazvimirira, VaMasimba Kuchera, vaudza Studio7 kuti zviri pachena kuti vanhu vari kurasikirwa nemari dzavo nekutikuti RBZ yakaisa mutemo isina kuita gadziriro yakakwana. Mumwe mukuru mune rimwe bhanga uyo aramba kudomwa nezita rake sezvo asingabvumidzwe kutaura nevatori venhau audza Studio7 kuti izvi zviri kuitika nekuti pari zvino hapana hwaro hwekuti mari yekunze ibve kune rimwe bhanga ichienda kurimwe ichisvika yakadaro. Ati pane vanhu vakawanda vari kuuya kubhanga ravo vachichema uye vari kudzorera mari kwadzinenge dzabva kune vaya vanenge vasingade kutambira mabhondi notes. Gavhuna weRBZ, VaJohn Mangudya, vanoti vanoziva nezvedambudziko iri uye bhanga ravo riri kugadzirisa dambudziko iri. Vanoti bhanga ravo rave nehurongwa hweDomestic Inter Bank Nostro FCA Settlement System uhwo huchaita kuti mari inenge yabva kune rimwe banga ari madhora ekuAmerica, isvike kune rimwe bhanga ari madhora ekuAmerica izvo zvisiri kuitika pari zvino. VaMangudya vanoti vakaita izvi mushure mekuteerera zvichemo zvakabva kune veruzhinji, mizinda inomirira nyika muno pamwe nemasangano anoshanda akazvimirira. VaMangudya vanoti hurongwa uhwu hunotarisirwa kutanga kushanda mukati memasvondo maviri ari kutevera	https://www.voashona.com/a/zimbabwe-clients-fail-to-tranfers-forex-to-other-banks-in-zimbabwe/4718728.html
health	Chinhoyi University of Technology Inonzi Yave Kumanikidza Vadzidzisi, Vadzidzi neVashandi Kubayiwa Nhomba yeCovid-19	Chikoro chikuru cheChinhoyi University of Technology -CUT- chiri kurambidza vadzidzi nevashandi vanenge vasina kubayiwa nhomba yekudzivirira chirwere che COVID-19 kupinda pachikoro. Vadzidzi avo vanga vauya kuzopedza zvidzidzo zvavo pamwe nekunyora bvunzo nemusi weMuvhuro vakashamisika vachinzi vaburitse kadhi rinoratidza kuti vakabaiwa nhomba yekudzivirira chirwere che COVID-19 kuti vabvumirwe kupinda pachikoro. Mumwe mudzidzi asina kuda kudomwa nezita anoti arambidzwa kupinda pachikoro achinzi haana kubayiwa nhomba audza Studio 7 kuti anoti chanyanya kumurwadza ndechekuti havana kunge vayambirwa nezvedanho iri. Munyori anoona nezvemagariro evadzidzi musangano rinomirira vadzidzi pachikoro ichi VaFrancis Nhete vanoti danho ratorwa nechikoro rakanaka sezvo vachiwirirana naro sevatungamiri vevadzidzi. Mutauriri weCUT Dr Tapera Musekiwa vanoti vatora danho iri senzira yekudzivirira vamwe vadzidzi nevashandi. VaTapera vanoti vabva vaisa nhomba pakiriniki yechikoro kuti zvive nyore kune vanenge vasarudza kubayiwa.Zvikoro zvakawanda zvepamusoro zvakatozivisa kuti vadzidzi vanenge vasina kubayiwa nhomba yekudzivirira chirwere che COVID-19 havabvumirwe kudzidza kana kunyora bvunzo nevamwe. Asi danho iri riri kupikisawa nesangano revashandi reZimbabwe Congress of Trade Unions rinoti kuita izvi kutyora kodzero dzevanhu dziri mubumbiro remitemo. Gore rapera muna Mbudzi, chikoro cheCUT chakambovharwa mushure mekunge vadzidzi makumi mashanu nevanomwe vabatwa nechirwere cheCovid-19. No media source currently available 	https://www.voashona.com/a/chinhoyi-university-of-technology-inonzi-yave-kumanikidza-vadzidzisi-vadzidzi-nevashandi-kubayiwa-nhomba-yecovid-19/6079173.html
politics	Kongiresi dzeMatunhu eMDC Dzovhiringidzwa neKurwisana kweNhengo dzeBato	Bato rinopikisa reMDC inotungamirirwa naVaNelson Chamisa riri kuita misangano yekongiresi mumatunhu aro maduku ose, kana kuti ma district, risati rapinda mumakongiresi ematunhu makuru, kana kuti ma province. Kana rapeta misangano yematunhu iyi, bato iri rinozoita kongiresi yaro huru yenyika yose mwedzi unouya. Misangano yekongiresi iyi iri kushandiswa kusarudza hutungamiri hwematunhu aya kuburikidza nekuita sarudzo, idzo dzinokwikwidzana nhengo dzebato iri. Asi zvinonzi misangano mizhinji yaitwa kusvika pari zvino haisi kufamba zvakanaka nekuda kwemhirizhonga, iyo iri kuona nhengo dzebato iri dzichirwisana zvinotyisa, zvekusvika pakukuvadzana. Kurwisana uku kunonzi kuri kuitika pakati pezvikwata zvinonzi zviri kutsigira vanotarisirwa kukwikwidzana pakongiresi huru, mutungamiri webato VaNelson Chamisa, nemunyori mukuru webato, VaDouglas Mwonzora. Mukupera kwesvondo, kurwisana uku kwakakanganisa sarudzo dzedunhu reChitungwiza, uko dzimwe nhengo dzinonzi dzakakuwara zvakaipisisa uye mapurisa akatosungawo vanhu vane chitsama vanosanganisira mumiriri weZengeza East muparamende, VaGoodrich Chimbaira. Kudunhu reChegutu kunonzi kwakaitawo kuriwsana, izvo zvakaita kuti vanhu vana vasungwe nemapurisa, kuchitiwo kumatunhu eMasvingo, Sanyati neNorton kunonzi sarudzo dzakatadza kuenderera mberi zvakanaka nekuda kwemhirizhonga. Vamwe vanoti kusagadzikana kuri mubato iri ndiko kwakakonzera kuti rikundwe musarudzo ye by-election kuBulawayo, uko MDC yakakundwa neZanu PF. Vamwe muMDC vanoti kusagadzikana kuri mubato ravo kwakakonzerwa neZanu PF, iyo vanoti yakadira mari yekukanganisa kongiresi yavo, chiitiko chakarambwa neZanu PF. Mutauriri weMDC, VaJacob Mafume, vanoti kunyange hazvo nhengo dzavo dzakarwisana, zvinovafadza ndezvekuti hapana kudeuka kweropa kwakaitika. VaMafume vanoti bato ravo riri kuongorora nyaya dzemhirizhonga mumatunhu matatu, uye vanenge vawanikwa vaine mhosva vachatorerwa matanho anokodzera. asi vanoongorora zvematongerwo enyika vakarerukira kubato reZanu PF, VaGadzira Chirumhanzu, vanoti kurwisana kuri kuitika mubato rinopikisa iri mucherechedzo wekuti zvinhu hazvichina kumira zvakanaka. Vanoti kupatsanuka kuri kuita MDC hakuna kutanga nhasi, zvekuti vanhu vemuZimbabwe zvatove kuvasemesa. No media source currently available   	https://www.voashona.com/a/zimbabwe-political-panel-mdc-intra-party-violence/4861883.html
politics	VaTsvangirai Vanoshora Mhirizhonga Yakaitika muBato Ravo reMDC-T	Mutungamiriri weMovement for Democratic Change, VaMorgan Tsvangirai vashoropodza mhirizhonga yakaitika kumahofisi ebato ravo kuBulawayo neSvondo uko kwakarohwa vamwe vatungamiri vebato iri. Vachitaura nevatori venhau muHarare, VaTsvangirai vati zvinosuwisa kuti mafaro avo ekubatana nemamwe mapato anopikisa vachiumba MDC Alliance agurisirwa panzira nekuda kwemhirizhonga yakaitika iyi. VaTsvangirai vati havadi zvemhirizhonga mubato ravo, vakati kunyangwe zvazvo mapurisa ari kuferefeta nyaya iyi, ivo sebato vari kuitawo tsvagiridzo dzavo. Vati kana pane nhengo dzavo dzakakonzera mhirizhonga iyi dzicharangwa nebato ravo zvakaomarara. Vakarohwa kuBulawayo vanosanganisira mumwe wevatevedzeri vaVaTsvangirai, Muzvare Thokozani Khupe nasachigaro webato iri VaLovemore Moyo. Vatungamiri ava vaive vasipo pakaparurwa mubatanidzwa wemapato anopikisa neMugovera. Vachibvunzwa kuti vatungamiriri vebato reMDC vari kuwirirana here nezvemubatanidzwa, VaTsvangirai vati vakaita chibvumirano sebato chinosunga vatsigiri nehutungamiriri hwese. Mhirizhonga yakaitwa kubato reMDC T iyi yasvorwawo zvikuru nemasangano ano kurudzira runyararo munyika. Mutungamiriri weZimbabwe Peace Project, Muzvare Jestina Mukoko vati havatarisire kuti kusawirirana mumapato ezvematongerwo enyika kugadziriswe nemhirizhonga kunyanya nyika yadongorera sarudzo dziri kutarisirwa kuitwa gore rinouya. Kunyangwe zvazvo VaTsvangirai vati bato ravo hari kurudziri mhirizhonga, Muzvare Mukoko vati matanho achatorwa nebato reMDC-T kune vakaita mhirizhonga ndiwo acharatidza kuti bato iri rakamira papi panyaya yemhirizhonga. MDC T yakabatana nemamwe mapato matanhatu nemugovera kuumba mubatanidzwa weMDC Alliance, uyo uchakwikwidzana neZanu PF musarudzo dza 2018 uchi tungamirirwa naVatsvangirai. Mutungamiri weMDC-T uyu atiwo vanhu vakaita mhirizhonga iyi vanoda kusvibisa zita rebato pamwe nemubatanidzwa uyu asi vati izvi hazvisi kuzobudirira. No media source currently available  	https://www.voashona.com/a/zimbabwe-politics-mdct-tsvangirai-violence/3975333.html
business	Harare Residents Trust Yoshushikana neKutyisidzirwa kweVagari Vane Zvikwereti	Sangano rinomirira vagari vemuHarare, reHarare Residents Trust rinoti harisi kufara nedanho rakatorwa nekanzuru yeguta reHarare rekushandisa kambani yeWell Cash mukutevera zvikwereti zviri muvagari. Kanzuru yakapa basa iri kukambani yeWell Cash mushure mekukundikana kuwana mari dzayo dzinodarika mamiriyoni mazana mashanu emadhora iri mumapazi ehurumende, makambani pamwe nevagari. Sachigaro webhodhi reHarare Residents Trust, VaRobert Mazula, vanoti danho iri riri kutyisidzira vagari uye kuti kanzuru haisi kunzwisisawo matambudziko akatarisana nevagari. Vanotiwo iyo kanzuru pachayo haisi kukwanisa kuwanisa vagari zvainofanirwa kunge ichivawanisa zvakaita semvura yakachena, kutakurwa kwemarara uye kufambiswa zvakanaka kwepombi dzinotakura tsvina. Kambani yeWell Cash inonzi iri kupa vagari maawa makumi mana nemasere ekuti vange vabhhadhara zvikwereti zvavo kukanzuru, kukundikana kwavo votorerwa midziyo kana kuendeswa kujeri kana vasina midziyo inoenderana nezvikwereti zvavo. No media source currently available 	https://www.voashona.com/a/zimbabwe-politics-harare-city-council-debt/3664309.html
business	Vanotengesa Mumigwagwa Voratidzira muHarare	Vanotengesera mumigwagwa neChipiri vanopfuura mazana matatu vakaratidzira mu Harareku nyangwe hazvo mapurisa akayedza kuvarambidza kusvitsa gwaro renyunyuto kudare reparamende. Vairatidzira ava vaipika kuti havasi kuzobvuma kubviswa mumigwagwa mavanoshandira pakati peguta kana hurumende isati yavapa nzvimbo dzekushandira dzakanaka. Varatidziri ava vakatangira kuratidzira pakatarisana nemahofisi ekanzuru yeHarare pana Rezende ndokupinda muna Nelson Mandela vakananga kuparamende apo pavazomiswa nemapurisa panosangana Nelson Mandela na Julius Nyerere kwenguva inokwana awa imwe chete mapurisa achiramba kuti varatidziri ava vaendese gwaro ravo renyunyuto kuparamende. Asi apo mapurisa ainge ari pakati pekurambidza varatidziri kuenderera mberi, mumwe wevanga vachitungamira varatidziri ava, VaJustice Munayi ,vanove munyori mubhodhi rerimwe remasangano anga achiratidzira aya re National Vendors Union Zimbabwe, kana NAVUZ, vakaudza varatidziri ava kuti sevanhu vanotengesera mumigwagwa havasi kuzofa vakabvuma kubviswa mumigwagwa musi weChishanu uyo wakatarwa nehurumende kuti vange vabva mumigwagwa. Zvakataurwa naVaMunayi zvakatsinhirwawo nemutungamiri weNAVUZ, VaSamuel Wadzai. Mumwe wevanga vachiratidzira ava uye vari nhengo yeMDC-T inomirira Bulawayo East muparamende, Muzvare Thabitha Khumalo, vakaudza Studio 7 kuti hurumende inofanira kutanga yagadzirisa hupfumi hwenyika kuitira kuti vanhu vari kutengesera mumigwagwa vawane mabasa. Varatidziri ava vakazobvumirana nemapurisa aya ainge akatakura zvombo kuti gwaro renyunyuto ravanga vainaro riendeswe kuparamende nevanhu vana chete uye kuti vamwe vese vasare vakamira panosangana Nelson Mandela na Julius Nyerere pavasara vachiimba zvakaomarara. Kuratidzira uku kunouyawo apo dare repamusoro ranga rabvumidza vanhu ava kuratidzira mushure mekunge mapurisa ange aramba neMuvhuro kuti vaenderere mberi nekuratidzira nyangwe zvazvo mapurisa akambenge abvuma. Zvichakadaro, sangano re Zimbabwe Informal Sector Organization kana kuti ZISO rasvitsawo gwaro renyunyuto kugurukota rinoona nezvematunhu, VaIgnatious Chombo. Sangano re Ziso riri kuda kuti hurumende isiyane nehurongwa hwayo hwekuda kudzinga vanotengesera mumigwagwa uye kuti igare pasi nevemasangano anomirira vanhu vese ava kuti vawirirane nzira dzokuti nyaya iyi yogadziriswa sei. No media source currently available   	https://www.voashona.com/a/zimbabwe-economy/2835829.html
health	Vagari vemuHarare Vochemachema neKushomeka kweMotokari dzeKanzuru Yavo Dzinotakura Varwere	Vamwe vagari vemuHarare vari kuchema-chema nekushomeka kwemotokari dzekanzuru dzinotakura varwere, kana kuti maamburenzi, dzinova idzo dzine muripo uri nani zvichienzaniswa nedzemakambani akazvimirira. VaTaurai Zviripamwoyo, avo vakarwarirwa mazuva mashoma achangodarika, vanoti kunyangwe hazvo motokari dzinotakura varwere dzekanzuru yeHarare dziine muripo uri nani, hadziwanikwi zviri nyore. VaZviripamwoyo vanoti mamwe makambani ane motokari dzinotakura varwere akazvimirira anodhura zvakanyanya. Vachitaura neStudio 7, mumwe zvakare mugari wemuHarare, VaTanatsiwa Dambuza, vati kodzero yehutano iri mubumbiro remitemo yenyika haigoni kuzadzikiswa kana vagari vasiri kuwana motokari dzinotakura varwere dzine muripo uri pasi sedzekanzuru yeHarare. VaDambuza vakurudzira kanzuru kuti igadzirise dambudziko iri. Meya veguta reHarare, VaJacob Mafume, vatendawo kuti motokari dzinotakura varwere muguta ishoma zvakanyanya vachiti pari zvino dzinogona kunga dziri nomwe kana sere. Vawedzerawo vachiti kanzuru yavo ichange ichizeya nezvenyaya yekushomeka kwemotokari dzinotakura varwere kuti vagadzirise dambudziko iri. Vachipindura mubvunzo wekuti imotokari ngani dzingakwanira kanzuru, VaMafume vati kanzuru inoda mota dzinotakura varwere makumi maviri neshanu. Tsvakiridzo yaitwa neStudio 7 inoratidza kuti motokari dzekanzuru dzinotakura varwere ndidzo dzine mutengo yepasi inogonekwa nevagari vasina mari yakawanda. Pari zvino motokari dzinotakura varwere dzekanzuru yeHarare dzinobhadharisa makumi maviri emadhora ekuAmerica kana kuti US$20.00, vagari vachitenderwa kubhadhara nemari yemunyika. Ukuwo, makambani akazvimiririra achibhadarisa varwere mari inogona kusvika kuzana remadhora kana kuti US$100.00, kutakura murwere panguva yega yega. No media source currently available 	https://www.voashona.com/a/6860006.html
politics	Mnangagwa Uyu Ndiyani Chaizvo?	Vanhu vakawanda vari kutevera zviri kuitika muZanu PF vanoti sezvo makakatanwa anga ari mubato iri ari kuratidza kunge apera, maziso avo ava pagurukota rezvemitemo, VaEmmerson Mnangagwa, sezvo zvinhu zvisina kumira zvakanaka kumutevedzeri wemutungamiri wenyika, Amai Joice Mujuru. Vanhu ava vanoti kufumurwa kwakaitwa Amai Mujuru nemutungamiri wenyika, VaRobert Mugabe, svondo rino kunoratidza kuti Amai Mujuru nechikwata chavo chinonzi changa chichivatsigira kuti vazotore masimba kana VaMugabe vasiya basa, havachina rakajeka muZanu PF. Izvi zvinonzi nenyanzvi dzematongerwo enyika zvinosiya VaMnangagwa vari vega nechikwata chavo chinonzi chiri kuvatsigira kuti vatore masimba. Mukuru weZimbabwe Democracy Institute uye vachiongorora zvematongerwo enyika, VaPedzisai Ruhanya, vanoti VaMnangagwa munhu anokudza VaMugabe uye munhu anoonekwa sekunge asingadi kushanda nevanonzi vavengi venyika, zvinhu zvinodiwa naVaMugabe. VaRuhanya vanoti VaMnangagwa vanotoonekwa semwana naVaMugabe uye vanoti hapana musiyano pakati pevarume vaviri ava pamaitiro avo. Vamwe vanotiwo VaMnangagwa munhu anotyiwa zvikuru neveruzhinji uye vanofanira kuzvichenura zvikuru tikatarisa kuurayiwa kwakaitwa vanhu vakawanda kumatunhu eMatabeleland ne Midlands panguva yeGukurahundi. Munguva iyi VaMnangagwa ndivo vaive gurukota raiona nezvevasori, iro raikokera mabasa ekusora pane zvose zvaitika mumhirizhonga yenguva yeGukurahundi. Nyanzvi yezvematongerwo enyika inotaura yakazvimirira, VaBlessing Vava, vanotiwo nyaya yekuGurukurahundi nedzimwe inyaya dzinosvibisa zita raVaMnangagwa. VaVava vanoti VaMnangagwa vakaita rombo rakanaka rekuitwa mumwe wevatevedzeri vaviri vemutungamiri webato, kanawo kuzoita mutungamiri wenyika mune remangwana, vanofanira kutsvaga nzira dzekuzvichenura kana zvavanopomerwa ari manyepo. Vari kuita ongororo yezvemapato akarwira rusununguko rwenyika, VaTjenesani Ntungagwa, vanoti kunyange hazvo VaMnangagwa vakaenda kuhondo vakasviba zvekuti havakodzeri kupihwa chigaro chepamusoro soro mubato iri. Asi VaRuhanya vanoti nyaya yeGukurahundi handi yaVaMnangagwa chete asi kuti ndeye vanhu vese vaive muhurumende panguva iyoyo kusanganisira VaMugabe naAmai Mujuru. VaRuhanya navaVava vanoti VaMnangagwa munhu agara chose muZanu PF uye munhu anonzwana naVaMugabe kunyange hazvo vakambotosvorana muna 2004 apo VaMnangagwa vanonzi vakamboedza kuda kutora masimba vachishanda nechipangamazano chavo, VaJonathan Moyo, avo vaive gurukota rezvekuburitswa kwemashoko panguva iyi. VaMnangagwa, avo vanozivikanwa nerekuti Ngwena, vakaberekwa kuZvishavane kuMidlands muna 1949. Vakadzidzira zvehondo kuChina muna 1963 vakapedzawo zvidzidzo zvehugetwa kuZambia muna 1974. Vakatanga zvematongerwo enyika mubato reZimbabwe African People's Union pasati patangwa bato reZanu PF muna 1963. VaMnangagwa vakashanda vari pedyo naVaMugabe, kuhondo uyewo kubvira pakawana nyika rusununguko muna 1980. Vashanda muhurumende segurukota rinoona nezvevasori, vakamboitwa gurukota rezvekudzivirirwa kwenyika, gurukota rezvemitemo nemamwe mapazi. Vakabatawo zvigaro zvakasiyana siyana muZanu PF kubva muna 1980 kusvika pari zvino apo vane chigaro chemunyori anoona nezvemutemo mubato iri. Muna 2000 VaMnangagwa vakakundwa musarudzo dzemumiriri weKwekwe muparamende naVaBlessing Chebundo ve MDC. Mushure mekukundwa, VaMugabe vakakumbira vamwe vavo kuti vadome VaMnangagwa semutauriri weparamende. Asi nhengo dzeZanu PF dzakaramba sezvo VaMnangagwa ari munhu agara hake asina rutsigiro rweveruzhinji muZanu PF. Asi VaMugabe vakazoshandisa masimba avo vachityisidzira nhengo dzeparamende dzeZanu PF dzakanga dzasarudzwa kuti vanogona kuvhara paramende kana Zanu PF ikasatsigira VaMnangagwa kuti vave mutauriri weparamende. VaMugabe vakaudza nhengo dzeZanu PF idzi kuti havangarase mumwe wavo nekuti akundwa neMDC. Mushure mekuvhundutsirwa naVaMugabe, nhengo dzeZanu PF mudare reparamende dzakabvuma kuvhotera VaMnangagwa. Zvichitevera kushandura kwebumbiro reZanu PF nenzira iri kupikiswa nevamwe, VaMugabe ndivo vachadoma neMugovera vatevedzeri vavo vaviri pamwe nesachigaro webato iri. Remangwana raVaMnangagwa richibuda pachena parino vira neMugovera apo VaMugabe vachadoma vatevedzeri vavo vaviri, pamwe nasachigaro webato.	https://www.voashona.com/a/mnangagwa-mugabe/2547809.html
health	Vanhu Vakawanda Vanoti Vanoda Ruzivo Pamusoro peNhomba yeCovid-19	Vagari vemuHarare vakawanda vanoti kunyange hazvo vari kufara kuti kwave nenhomba yokudzivirira chirwere cheCovid 19, vazhinji vavo vanoti havasi kunyatsonzwisisa nezvemushonga uyu. Mumwe mugari wemuguta, VaAlbert Mwaengepi, vanoti kunynage hazvo gurukota rezvehutano, VaConstantino Chiwenga, vakapaiwa chibaiwa nhomba yeSinopharm veruzhinji vachizviona, kutambirika kwenhomba iyi kuchanetsa muvanhu vakawanda munyika. Mutori wenhau, Henry Munjanja,anotiwo haasi kuzobaiwa nhomba iyi nechikonzero chokuti mushonga uyu wakangoerekana wamhara nendege pasina kana chenjedzo yokudzidzisa kana kuzivisa veruzhinji kuti mushonga uyu unoshanda sei. Asi nhengo yesangano reThe Aids and Arts Fondation, VaEmmaunel Gasa, vanoti vari kufara chaizvo nenyaya yenhomba yeCovid 19 yave munyika. Asi VaGasa vanoti zvainge zvakanaka zvikuru dai nhomba iyi yakatanga yaongororwa nenyanzvi dzehutano dzemunyika isati yabaiwa veruzhinji. Mumwe mugari wekuArdbernie, Amai Nakisai Murenje, vanoti vakakurudzirwa nehama neshamwari dziri mhiri kwemakungwa avo vakatobaiwa nhomba dzokudzivirira kutapuriranwa kweCovid 19, asi vanoti kutambirika kwenhomba yeSinopharm munyika kuchanetsa kana hurumende isina kupa veruzhinji mashoko akakwana ezvemashandiro emushonga uyu. Asi mumwe mukuru mubazi rezvehutano, Dr Robert Mudyiradima, vanoti pane hurongwa hwekushambadzira zvakadzama chirongwa chenhomba yeSinopharm kumativi mana enyika. Zimbabwe yakagamuchira neMuvhuro wapfuura nhomba dzinosvika mazana maviri ezviuru dzayakapihwa neChina pachena kuitira kuti ibaye vanhu kuitira kuti vazvidzivirire kuchirwere cheCovid-19. Zimbabwe iri kutarisira kuwana mwedzi unouya imwe nhomba inosvika mazana matanhatu ezviuru iyo yakatenga kukambani yekuChina ye Sinopharm. Hurumende inoti inotarisira kubaya vanhu zvikamu makumi matanhatu kubva muzana senzira yekurwisa kupararira kweCovid-19. No media source currently available 	https://www.voashona.com/a/harareans-want-to-know-more-about-covid-vaccine-from-china/5785290.html
health	Zimbabwe Yozadzisa Zviga zveUnited Nations?	No media source currently available No media source currently available Hurumende inoti Zimbabwe iri kubudirira zvikuru mukurwisa dambudziko reHIV/AIDS uye iri kukwanisa kuzadzikisa zviga zve Millenium Development Goals, MDGs, zvakatarwa neUnited Nations. Mashoko aya ataurwa nemukuru anoona nezve HIV/AIDS ne TB mubazi rezvehutano, Dr Owen Mugurungi, avo vanoti vari kufara nekuderera kwevanhu vari kubatwa neHIV/AIDS uye kuwanikwa kwemishonga nezvime. Zviga zve MDG’s izvi zvakatarwa muna Gunyana 2010 uye zvinofanira kunge zvazadzikiswa panopera gore rino. Chiga chechitanhatu che MDG’s ndechehutano chakanangangana nekurwisa zvirwere zvakaita sse HIV/AIDS, TB nezvimwe. Asi vamwe vanorarama neHIV vanoti nyaya yehupfumi isina kumira zvakana yave kupa kuti zvose zvange zvaitwa nehurumende zvidzokere kumashure. Vanoronga mabasa musangano re International Community of Women Living with HIV in Zimbabwe, Amai Martha Tolana, vanoti hurumende inofanirwa kugadzirisa nyaya yehupfumi kuitira kuti zviga izvi zvizadziswe. Gurukota rinoona nezvemari, VaPatrick Chinamasa, vakaudza dare reparamende muna Zvita pakuparura bhajeti regore rino kuti kubva muna 2011 makambani zviuru zvina nemazana mashanu ainge avharwa, uye vanhu vanosvika zviuru makumi mashanu nezvishanu vainge varasikirwa nemabasa kusvika pari zvino.	https://www.voashona.com/a/zimbabwe-mugurungi/2583678.html
health	Zvinhu Zvichakaminama Muzvipatara zveHurumende	Apo kudzokera kubasa kwavana chiremba kwange kusati kwaziviswa kune veruzhinji neChina masiakati, vamwe varwere vange vachiburitswa nehama dzavo muchipatara chepaChinhoyi vachinorapirwa kumba sezvo muchipatara ichi manga musina vana chiremba. Zvinhu zvanga zvasvika pakaoma pachipatara ichi izvo zvange zvave kumanikidza vamwe vanhu kuti vatore hama dzavo vachinodzirapisa kunana chiremba vakazvimirira. Muzvare Tariro Chinogwenya, avo vanogara na amai vavo mumusha unogara veruzhinji weChikonohono, vaudza Studio7 neChina masikati kuti amai vavo vakadimurwa gumbo nezuro nachiremba wavakatora kubva kuHarare uyo vakabhadhara madhora ekuAmerica mazana mana. Muzvare Chinogwenya vati amai vavo vakanonokerwa kurapwa sezvo vari murwere weshuga izvo zvakazokonzera kuti vadimurwe gumbo. Muzvare Chinogwenya vati vakaisa amai vavo muwadhi yakatsaurwa iyo vati inodhura sezvo vari kubhadhara madhora makumi matatu ekuAmerica pazuva. Mumwe mugari, Amai Cleopatra Tsomondo, vaudza Studio7 kuti vakaburitsa murume wavo muchipatara cheChinhoyi nekuti ainge asingarapwe zvakakwana. Amai Tsomondo vati mari yavari kubhadhara chiremba akazvimirira nemishonga yakawanda zvikuru. Mumwe murwere adzoserwa kumba nhasi, VaErick Madzimbamuto, vati vadzoserwa kumba vachinzi pachipatara hapana vanachiremba. Mumwe murwere anoda kuzivikanwa nezita rekuti Tawanda ati zvave pachena kuti vana mukoti havachashande sezvavanofanirwa kuita. Mukuru webazi rezvehutano mudunhu reMashonaland West, Dr Wencilus Nyamayaro, vati chipatara chemuChinhoyi chakaremerwa zvakanyanya sezvo varwere vematunhu madiki vachiendeswa pachipatara ichi. Mukuru wechipatara chemuChinhoyi, Dr Collet Mawire, vatiwo madhokotera anga asati ave pabasa panguva yashanyirwa chipatara ichi neStudio7. Vanhu vakawanda vari kutarisira kuti vana chiremba vachadzokera pamabasa avo nechimbi chimbi zvichitevera kumiswa kwaitwa kuramwa mabasa uku nesangano ravo reZimbabwe Hospital Doctors Association. No media source currently available Zvichakadaro, mubati wehomwe muZimbabwe Hospital Doctors Association, Dr Prince Butau, vaudza Studio 7 kuti pachine zvinhu zvakawanda zvichiri kutauriranwa nehurumende sezvo zvichemo zvavo zvizhinji zvisati zvagadziriswa. No media source currently available 	https://www.voashona.com/a/zimbabwe-hospital-doctors-association-returns-to-work/4737526.html
health	Vechidiki Votaura Zvimhingamupinyi Zvavanosangana Nazvo Munyaya dzeHIV/AIDS	Kunyange hazvo Zimbabwe ichiverengwa pane dzimwe nyika dziri kukwanisa kurwisa HIV/Aids pamwe nekupa dzidziso pamusoro pekudzivirira zvirwere zvepabonde uye kuronga mhuri, vamwe vechidiki vanoti zvakaomera vakawanda vavo kuti vade kuongororwa ropa ravo, kurapwa zvirwere zvepabonde kana kutsvaga zvekudzivirira zvirwere izvi. Izvi zvakabuda pamusangano weAdolescent Sexual and Reproductive Health Dialogue wakaitwa muBulawayo munguva pfupi yapfuura nesangano reCommunity Working Group on Health nevamwe vechidiki, wekuzeya kuongororwa ropa, kutsvaga ruzivo rwekuronga mhuri, pamwe nerwekuzvidzivirira kwevechidiki kubva kuzvirwere zvepabonde kwevechidiki. Mumwe mukomana anoda kungoziikanwa nezita rekuti Everson, ndemumwe wevechidiki vari muBulawayo, vanodzidzisa vamwe vavo nezveHIV/AIDS, kuronga mhuri pamwe nekudzivirira zvirwere zvepabonde. Everson anoti nyaya yekuti muzvipatara nemumakiriniki hamuna vanamukoti vakakwana ndeimwe inoita kuti vechidiki vakawanda vatadze kuongororwa ropa ravo, kutsvaga ruzivo rwekuronga mhuri pamwe nerwekuzvidzivirira kubva kuzvirwere zvepabonde. Everson anotiwo vechidiki vanotya kubuda pachena panyaya dzine chekuita nezvepabonde nekuda kwekuti vanonyara kutaura nevanhu vanenge vari kumakiriniki kana dzimwe nzvimbo dzavanogona kuongororwa ropa ravo kana kuwana ruzivo rwekuronga mhuri pamwe nerwekuzvidzivirira kubva kuzvirwere zvepabonde. Mumwe musikana wechidiki, Muzvare Natasha Shoko, vanobvumirana nemaonero aya vachiti vechidiki vanoona vana mukoti vakawanda sevanhu vanovasarura vasingakwanise kuvanzwisisa kunyanya panyaya dzine chekuita nezvedzidziso yekudzivirira zvirwere zvepabonde kana kuronga mhuri. VaWatson Chiwambo ndemumwezve mukomana wechidiki anoitawo zvekudzidzisa vamwe vezera rake nezveHIV/AIDS. VaChiwambo vanoti mutemo wekuti vechidiki vari pasi pemakore gumi nematanhatu havakwanise kuenda kuzvipatara kana makiriniki vari vega unokanganisa vechidiki munyaya dzekurwisa HIV/AIDS nzvimwe zvirwere zvepabonde uye kusimudzira ruzivo rwekuronga mhuri. Mumwe wechidiki anoita zvekurwira kodzero dzevechidiki, Muzvare Bertha Nyoni, vanobvumawo kuti mutemo uyu unokanganisa vechidiki. VaNhlanhla Moyo vanoshanda nesangano reYoung People’s Network mubazi reSexual and Reproductive Health. VaNhlanhla vanoti kunyange hazvo chingave chokwadi kuti vechidiki vanosangana nematambudziko akawanda mukeudza kuwana ruzivo pamwe nekurapwa HIV/Aids nezvirwere zvepabonde uye kuronga mhuri, vanoti vechidiki vanofanirwa kuzvipira kuenda kunzvimbo dzinoita izvi. Murongi wemabasa nesangano reCommunity Working Group on Health, VaMongi Khumalo, vanoti zvakakosha kuti veruzhinji, kunyanya vechidiki pachavo, vazeye nezvenyaya iyi senzira yekupedza matambudziko avanosngana nawo panyaya dzine chekuita nezvedzidziso yekudzivirira zvirwere zvepabonde kana kuronga mhuri. Munguva pfupi yapfuura, sangano reUNAIDS rakaburitsa gwaro rinoratidza kuti vechidiki vemuZimbabwe, kunyanya vari pakati pemakore gumi nemashanu nemakumi maviri nemashanu havanyanyofarira kunogororwa ropa ravo. Nyanzvi munyaya dzeHIV/Aids dzinoti kurwisa denda iri kungabudirira chete kana veruzhinji vakaziva mamiriro ehutano hwavo. No media source currently available 	https://www.voashona.com/a/zimbabwe-youths-on-hiv-education/3966615.html
business	VaMnanagagwa Vovimbisa Vanachiremba Mari Asi Kuramwa Mabasa Kunoenderera Mberi	Mutungamiri wenyika, VaEmmerson Mnangagwa, vanonzi vakaudza bazi rezvemari kuti ripe imwe mari kuna vanachiremba avo vari kuramwa mabasa kubva kutanga kwemwedzi uno. Mari iri kuwedzerwa ndeye muripo kana vana chiremba vadaidzwa kuti vadzokere kubasa kana vachinge vapedza basa ravo, kana kuti on call allowance. Mashoko aya akaturwa kunana chiremba ava neHealth Services Board kana kuti HSB, iyo inoona nezvemabasa evose vanoshanda mubazi rezvehutano pamisangano yakaitwa nemusi weChipiri neChitatu. Asi kuramwa mabasa kwavanachiremba kuri kuenderera mberi sezvo vari kuti HSB haisi kuvaratidza mapepa acho anonzi akabva kubazi rezvemari. Kuramwa mabasa uku kwava nemazuva makumi maviri nesere pasina zvanyoreranwa pasi kunze kwekungonzi hurumende iri kugadzirisa zvichemo zvavana chiremba. Hatina kukwanisa kubata mukuru weHSB, Dr Lovemore Mbengeranwa, kana gurukota rezvehutano, Dr David Parirenyatwa, sezvo vose vange vasiri kudaira nharembozha dzavo. Mutauriri wesangano ravanachiremba reZimbabwe Hospital Doctors Association, Dr Mxolisi Ngwenya, vanoti kuramwa mabasa kuchaenderera mberi kusvika hurumende yagadzirisa zvichemo zvavo. No media source currently available   	https://www.voashona.com/a/zimbabwe-matongerwo-enyika/4321212.html
health	Vanorarama neHutachiona hweHIV/AIDS Vogunun'una Nekunonoka Kupihwa Mumwe Mushonga Wakakosha	Sangano reZimbabwe National Network of People Living with HIV, kana kuti ZNNP+, rinoti riri kushushikana zvikuru kuti nhengo dzaro dzakawanda hadzisati dzava kushandisa mushonga unonzi unodzikisa hukasha pamwe nekupararira kweHIV/AIDS mumuviri wemunhu anorarama neHIV/AIDS. Mumwe mukuru mukuru musangano reZNNP+, VaClarence Mademutsa, vanoti mushonga mutsva weDolutegravir, kana kuti DTG, uyo wakaparurwa muZimbabwe gore rakapfuura, hausati wava kupihwa vanhu vakawanda vanorarama neHIV/AIDS munyika. VaMademutsa vanoti vanhu vanorarama neHIV/Aids vakawanda vaifanirwa kunge vakatanga kunwa mushonga weDTG gore ra 2019 risati rapera. VaMademutsa vanoti vanhu havafanirwi kuramba vakamirira mushonga weDTG, sezvo wakanakira kuvanhu vanorarama neHIV/AIDS. VaMademutsa vanoti dzimwe nhengo dzesangano ravo dzanga dzichinetseka pakushandisa mushonga we Efavirenz, nokudaro chinhu chinenge chakanaka kuti vanhu vakawanda vashandise DTG sezvo mushonga uyu usina hukasha hunovhiringa hutano hwevanhu vanorarama neHIV/AIDS.. VaMademutsa vanoti havasati vave neruzivo rwekuti vanhu vangani vanofanirwa kunge vachipihwa DTG. Asi mumwe mudzimai asina kuda kudomwa nezita rake anoti vanhu havafanire kumanikidzwa kuti vapinde muchirongwa cheDTG, sezvo vamwe vanhu, vakaita saivo, vasina dambudziko nemishonga yavari kunwa pari zvino. Studio7 haina kukwanisa kunzwa kugurukota rezvehutano, Dr Obadiah Moyo, kuti zvii zvakanakira mushonga mutsva uyu, uye kuti seyi vanhu vakawanda vasati vava pahurongwa hweDTG sezviri kutaurwa naVaMademutsa. Asi imwe nyanzvi munyaya dzezvirwere mubazi rezvehutano, Dr Clorata Gwanzura, vanoti mushonga weDTG mushonga mutsva unobatsira kudzikisa hukasha hweHIV. Dr Gwanzura vanoti bazi rehutano rinogara richiita ongororo dzekuona kuti ndeupi mushonga ungave nani pakubatsira vanorarama neHIV/AIDS. Dr Gwanzura vanoti ongororo yakaitwa inoratidza kuti DTG inobatsira zvikuru mukudzikisa hukasha hweHIV munguva pfupi mushure mekunge munhu atanga kunwa mushonga uyu. Zimbabwe imwe yenyika shoma dzemuAfrica dzava kushandisa mushonga weDTG uyo wakatambirwa zviri pamutemo muAmerica mugore ra 2013, mushure mokunge nyanzvi dzehutano dzaona kuti mushonga uyu waibatsira zvikuru kudzikisa hukasha hweHIV/Aids. No media source currently available  	https://www.voashona.com/a/vanorarama-nehutachiona-hwehiv-aids-vogunun-una-nekunonoka-kupihwa-mumwe-mushonga-wakakosha/5262471.html
health	Madzimai Ovhenekwa Chirwere CheGomarara PaChena kuMashonaland West	Mamwe madzimai ekuHurungwe mudunhu reMashonaland West vanoti havasi kuwana hutano hwakakwana sezvo vachifamba mitunhu yakareba kuenda kumakiriniki nezvipatara. Vachitaura panzvimbo yeKasimure kuHurungwe, apo panga pachitariswa madzimai kuti vane gomarara repamuromo wechibereko here, Amai Bertha Zhou vanoti madzimai akawanda ari kufa negomarara rechibereko kumamisha sezvo vasina mari dzekufambisa kuenda kunorapwa. Amai Zhou, avo vatariswa chibereko chavo icho changa chichivarwadza kwemakore matatu, vanoti zvirongwa zvakadai zvinofanirwa kuenda pazvikoro zviri pedyo nevanhu kwete kunzvimbo dzinokwirwa mabazi. Mumwe mudzimai atariswa nhasi, Amai Talent Katora, vanogara mumusha maVaNyarenda, vanoti vanonzwa kurwadziwa pasi peguvhu ravo izvo zvaita kuti vade kutariswa kuti vane gomarara repamuromo wechibereko here. Amai Katora vanoti vadzidzawo kuti mudzimai akapfeka mishonga yekudzora nhengo yesikarudzi yemudzimai mukana wekubatwa negomarara repamuromo wechibereko unenge wakakura. Mumwe mudzimai, Amai Maudi Sengwe, vanoti kunyange vakambotariswa gomarara makore maviri apera vatariswa zvakare nhasi vachiti vanoda kuve nechokwadi kuti havana kubata chirwere ichi mumakore maviri apfuura. Chirongwa chaitwa nhasi chekutarisa kana madzimai anegomarara, chaitwa nebazi rezvehutano, vakabatana nePopulation Services pamwe neNational Aids Council avo vari kuchecheudza varume munzvimbo dzavari kufamba. Parizvino vasvika nzvimbo dzinoti Batwa, Mauya neKasimure, mangwana vanenge vari kuMagunje vozopedzisira neChirundu neMugovera. No media source currently available 	https://www.voashona.com/a/zimbabwe-cancer-examinations-conducted-mashonaland-west-population-services-ministry-of-health-national-aids-council/4664401.html
business	Veruzhinji Vochemachema neKukwidzwa kweMari dzeMasaisai neveDzinharembozha	Mamwe makambani embozhanhare anonzi akwidza mitengo yemabhanduru anoita kuti veruzhinji vakwanise kuenda paindaneti nezvikamu zvinodarika gumi kubva muzana izvo zviri kutsoropodzwa nevakawanda kusanganisira vemapato ezvematongerwo enyika. Kambani yehurumende yeNetone yazivisa kuti yakwidza mutengo wemabhanduru anoita kuti vanoshandisa masaisai ekambani iyi kuenda pamadandemutande kana kufona vachemecheme. Netone yazivisa nhasi magwanani kuti yakwidza mutengo wemabhanduru kubva nhasi zvichienda mberi uye mabhanduru aya akwidzwa nezvikamu zana kubva muzana. Zvaitwa neNetone zvinotevera kukwidzwawo kwakaitwa mutengo wemabhanduru aya neEconet masvondo maviri adarika nezvikamu makumi mashanu kubva muzana. Mumwe anoshandisa nharembozha nemasaisai eNetone, Muzvare Gracious Mangava, vati kuita zvidzidzo zvavo kuchavadhurira sezvo vachishandisa nharembozha kuita zvidzizo izvi. Sachigaro wesangano revanoburitsa mashoko paindaneti reOnline Content Creators of Zimbabwe, VaToneo Rutsito, vati kukidzwa kwemitengo yemabhanduru kuchaita kuti vatadze kushanda zvakanaka mukuwanisa veruzhinji mashoko anobata zvakawanda muhupenyu hwavo. Mutauriri weboka revechidiki muCitizens Coalition for Change, VaStephen Chuma, vati kusvitsa mashoko avo ekutsvaga rutsigiro kune veruzhinji pamberi pesarudzo kuchavanetsa sezvo vanga vachishandisa madandemutande kutaura neveruzhinji sezvo vachiti havasi kuwaniswa mukana wekushambadzira bato ravo panhepfenyuro yeZBC pamwe nemapepanhau ehurumende. Asi mushandi mukuru anoona nezvekuburitswa kwemashoko muZanu PF, VaTafadzwa Mugwadi, vanoti hachisi chokwadi kuti vemapato anopikisa havasi kupihwa mukana wakaenzana newebato ravo pamhepo kuburikidza nenhepfenyuro nemapepanhau ehurumende. Hatina kukwanisa kutaura nevatauriri vemakambani enharembozha kuti tinzwe kuti chii chiri kukonzera kukwidza kwavaita mitengo yemabhanduru eindaneti. Asi zvichitevera kuchemachema kwaswera kuchiita veruzhinji nezvenyaya iyi pamadandemutande eFacebook, Twitter neWhatsapp, kambani yeNetone yazoburitsa mashoko ichiti iri kuongorora nyaya iyi. Imwe nyanzvi munyaya dzezvehupfumi uye vaimboshanda mubazi rezvemari, VaMasimba Manyanya, vati kusamira zvakanaka kwehupfumi hwenyika ndiko kuri kukonzera kuti makambani aya akwidze mitengo yemabhanduru. Munyori muboka revechidiki muZanu PF, VaTendai Chirau, vanyora pandamutande ravo reTwitter kuti vachasvitsawo nyaya iyi kugurukota rinoona nezvehumhizha hwema computer VaJenfan Muswere. Ukuwo, VaRutsitu vatiwo vachagara pasi naVaMuswere pamwe nePostal and Telecommunications Regulatory Authority of Zimbabwe kuti vaone kuti nyaya iyi ingadziriswe sei. VaMuswere vanga vasati vapindura mibvunzo yatavatumira pataenda pamhepo. No media source currently available	https://www.voashona.com/a/6459489.html
business	Mamwe Makambani Ozorwa Mafuta eNguruve Yaasina Kudya paNyaya yeKuburitswa kweMari Kunze kweNyika	Vamwe vana muzvinabhizinesi vari kushora zvikuru hurumende nekubudisa mazita evanhu nemakambani anonzi akabudisa mari kunze kwenyika zvisiri pamutemo vachiti hurumende haina kuita tsvakiridzo yakakwana sezvo vamwe vane mazita akabudiswa vasina mhosva dzavakapara. Izvi zvabuda pamusangano wakokerwa neZimbabwe National Chamber of Commerce neChina muHarare vamwe vemabhizimusi vachiti vakasvibiswa mazita avo zvakanyanya nehurumende izvo zvokanganisa mabhizimusi avo. Mukuru weGlobal Solar LED Bulbs, VaJeffree Rugare, vati vakatoshamiswa vachiona kambani yavo yakanyorwa pavanhu vanonzi vakabuditsa mari asi ivo vachizvichenura panyaya iyi. VaRugare vaudza musangano uyu kuti chinonyanyovarwadza ndechekuti izvi zvakasvibisa kambani yavo kunyange hazvo vachiti hazvina chokwadi mukati. Mukuru weZNCC, VaChristopher Mugaga, vatiwo shuviro yavo ndeyekuti zvabuda mumusangano wavaita zvisvike kumutungamiri wenyika kuti azive kuti vamwe vevari kupomerwa kubudisa mari zvisiri pamutemo vakachena panyaya idzi. VaMugaga vatiwo mabhizimusi ari kunyunyutawo zvikuru achiti hurumende inenge iri kukoshesa mabhizimusi ekunze ichitsikirira vemabhizimusi emuZimbabwe. Mutevedzeri wegurukota rinoona nezvemari, VaTerence Mukupe,vati hurumende yakaita zvayaifunga kuti ndozvingabatsira nyika. VaMukupe vati vose vari kuti vakachena vanofanirwa kutora matanho ekuratidza humbowo hwekuti havana mhosva. Vachipindura kunyaya iri kupomerwa hurumende yaVaMnangagwa yekuti vanhu vakabudisa mari zhinji huye vachizivikanwa munyaya dzezvematongerwo enyika havana kunyorwa mazita avo, VaMukupe vati vanhu vane ruzivo nezvevamwe vakabudisa mari ngavazivise hutungamiriri pamwe nemapurisa. Gweta rine mukurumbira munyika, VaTendai Biti, vatiwo mutemo yenyika haina kugadziriswa zvakakwana kuti ubate vanobudisa mari, uye vakurudzira kuti kunyatsonyorwa mutemo unobata vanobudisa mari. Vemabhizimusi vatiwo hapana tsananguro yakazara inoratidza kuti chinonzi externalization yemari chii huye chii chinonzi nehurumende “Illicit Financial Flows.” No media source currently available 	https://www.voashona.com/a/zimbabwe-some-business-people-criticise-government-for-listing-innocent-people-and-company-names-for-externalisation/4322802.html
business	Vanotengesera Mumigwagwa Vanobviswa neMapurisa muHarare	Mapurisa pamwe nevashandi vekanzuru yeHarare vadzinga zvechisimba vanhu vanotengesera mumigwagwa pakati peguta reHarare zvichitevera kurudziro yakaitwa nemutungamiri wenyika, VaRobert Mugabe, mukupera kwesvondo. Mapurisa anga akapakatira zvombo pamwe nevashandi vekanzuru yeHarare vadzinga mumigwagwa avo vanorarama nekutengesa mumigwagwa zvaita kuti vatengesi ava vaswere vachiita hwekiti negonzo mukati padhorobha. Mumwe wevanotengesera mumigwagwa, Amai Maidei Chimuka, vati pane vanotengesera mumigwagwa varohwa zvakaipisisa vakakuvara uye vamwe vavo vanonzi vasungwa. VaMike Muvadi vati havadi kuenda kunotengesera zvinhu kunzvimbo dziri kunze kwedhorobha kwavari kunzi nekanzura vanoshandira. VaGwinyai Gandanzara, avo vanotegesawo mbatya, vati kurudziro yakaitwa naVaMugabe pakupera kwesvondo yekuti vanotengesera mumigwagwa vabude mudhorobha inoratidza kuti VaMugabe havana hany’a nehupenyu hwevanhu. Zvichakadai, nhengo yeboka reTajamuka, VaDenford Ngadziore, vati vachashanda zvakasimba nevanotengesera mumigwagwa kuti vasarambe vachishungurudzwa nemapurisa pamwe nevashandi vekanzuru. Munyori muboka revechidiki reMDC-T, VaLovemore Chinoputsa, vati bongozozo raitwa nemapurisa iri inzira yehurumende yekukanganisa vanhu kunyoresa kwavari kuita sevavhoti pakati pedhorobha sezvo vachiti bato ravo rine vatsigiri vakawanda mumadhorobha mazhinji. Hatina kukwanisa kutaura nemutauriri wemapurisa, Amai Charity Charamba, kuti tinzwe divi remapurisa panyaya iyi. Kanzuru yeHarare inoti vanotengesera mumigwagwa vanofanira kutengesera munzvimbo dzakatarwa dzavanenge vachibhadhara mitero kwete kuti vanhu vangomera kunge hohwa pakati pedhorobha. No media source currently available 	https://www.voashona.com/a/vendors-evicted-harare-city-council/4067924.html
politics	MDC Alliance Inoshora SADC Pakusaita Hurukuro yeZviri Kunetsa muZimbabwe	Zvichitevera kupera kwemusangano wevatungamiri venyika dzeSADC pasina zvataurwa pamusoro pezviri kuitika muZimbabwe, bato guru rinopikisa, reMDC Alliance, rinoti zvinorishamisa kuti vatungamiri veSADC vakaregera kukurukura zviri kunetsa muZimbabwe kunyange hazvo mutungamiri weSouth Africa, VaCyril Ramaphosa, vakaona zvakakodzera kutuma nhumwa dzavo ku Zimbabwe kunoita hurukuro pamusoro penyaya yekutyorwa kwekodzero dzevanhu. Mugwaro ravatumira kuvatori venhau, vanoona nezvekudyidzana nevekunze mubato reMDC Alliance, Muzvare Gladys Hlatywayo, vanoti hurumende yaVaEmerson Mnangagwa iri kushandisa dambudziko re COVID-19 senzira yekudzvanyirira vanhu munyika. Muzvare Hlatywayo vanoti vanorwira kodzero dzevanhu, vatori venhau, magweta, vanomirira vashandi nevemasangano anomirira vanhu, vemakereke nevemapato anokwikwidza vanoshungurudzwa apo vachiita mabasa avo zviri pasi pemutemo. Muzvare Hlatywayo vaudza Studio 7 kuti bato ravo richaramba richiedza kuita hurukuro neSADC, pamwe chete nevatungamiri venyika dziri musangano iri nevamwe, kusvika nyaya yeZimbabwe yagadziriswa. No media source currently available  Asi sachigaro vebato re Zanu-PF muNorth America, VaRegis Charumbira, vanoramba mashoko ese ataurwa mugwaro reMDC Alliance, vachiti chirwere cheCOVID-19 hachisi chekutamba nacho, naizvozvo hurumende inoisa mirairo inodzikisa mafambiro evanhu kuti ibatsire mukuchengetedza hupenyu hwevanhu vayo.  VaCharumbira vanoti SADC haina kukurukura pamusoro peZimbabwe nekuti muZimbabwe hamuna dambudziko rinokodzera kukurukurwa. No media source currently available 	https://www.voashona.com/a/zimbabwe-mdc-alliance-reacts-to-sadc-not-discussing-zimbabwe-situation-gladys-hlatywayo-regis-charumbira/5547765.html
business	IMF Yoshushikana neDambudziko reZimbabwe	Chikwata chesangano reInternational Monetary Fund, IMF, icho chiri munyika kuzoongorora mashandiro echirongwa chekugadzirisa hupfumi hwenyika chinoti chinobvumirana nehurumende kuti hupfumi hweZimbabwe haugoni kusimukira pasina rubatsiro rwemari kubva kumasangana akaita neIMF, World Bank nemamwe. No media source currently available Vachitaura pamusangano wavaita nenhengo dzedare reparemende dziri mukomiti inoona zvemari, mukuru wechikwata ichi, VaDomenico Fanizza, vati Zimbabwe inofanira kugadzirisa hukama hwayo nemasangano aya nedzimwe nyika kuitira kuti hupfumi hwayo hufambire mberi. Vati zvinhu hazvina kumira zvakanaka munyika vachiti makore akawanda nyika isina rubatsiro kubva kunze anoita kuti zvinhu zviome munyika. Vati nekuda kwaizvozvo, zvakakosha kuti Zimbabwe iite zvese zvakabvumiranwa pachirongwa cheStaff Monitored Program sezvo chiri icho chinhanho chekutanga mukugadzirisa hukama hwayo nemabhanga ekunze pamwe nenyika dzinopa rubatsiro. Chirongwa ichi chinosungira kuti Zimbabwe ibate mari zvakajeka, ishandure mashandiro emabhanga pamwe nebanga guru renyika. Zimbabwe inosungirwawo kujekesa mutemo wekupa masimba ehupfumi kuvatema. Vati kunyange hazvo izvi zvakaoma kuita, zvinofanirwa kuitwa kana nyika ichida kugadzirisa hukama hwayo nedzimwe nyika nemasangano akaita seIMF. Asi VaFanizza vati zvinofadza kuti Zimbabwe inenge iri kutora gwara rakanaka pachirongwa ichi sezvo pane zveshanduka pamafambisirwo ari kuitwa hupfumi munyika. Nyanzvi munyaya dzehupfumi dzinoti kunyange hazvo pane zvashanduka hurumende ichiri kusangana nematambudziko akawanda ayo anogona kuvhiringa hurumende nekuitadzisa kuzadzikisa chirongwa cheStaff Monitored Program. Imwe yenyanzvi idzi, VaNyasha Muchichwa, vanoti Zimbabwe inofanirwa kugadzirisa dambudziko rehomwe yehurumende sezvo iine vashandi vehurumende vakawandisa, kusashandiswa zvakanaka kwemari yehurumende pamwe nekusajeka kwemutemo wekupa masimba ehupfumi kuvatema. VaMuchiwa vanoti izvi ndezvimwe zvezvinhu zvinogona kuvhiringa chirongwa ichi. Pabvunzwa VaFanizza kuti sei IMF isiri kubatsira Zimbabwe sezvairi kuita Greece iyo iri kutatarikawo munyaya dzehupfumi, VaFanizza vati vanobatsira nyika dzine zvikwereti, uye vanokwanisa kubatsira Zimbabwe chete kana pachinge pave newirirano pakuti ichabhadhara chikwereti chayo sei. IMF iri kubatsira Zimbabwe kugadzirisa hupfumi hwayo pamwe nezvikwereti zvayo kuitira kuti ikwanise kudyidzana nedzimwe nyika. VaFanizza vati izvi zvichaitika chete kana chirongwa cheStaff Monitored Program chabudirira muZimbabwe. Chikwereti cheZimbabwe chemukati menyika nekunze chave kudarika mabhiriyoni gumi emadhora.	https://www.voashona.com/a/zimbabwe-shona-imf-world-bank-chifera/2667914.html
business	Vanotengesa Zvinhu Mumigwagwa Voisa Zvipikiri Munzeve Dzavo	Vatengesi vemumigwagwa vari kushoropodza zvikuru kanzuru yeHarare iyo vanoti yakavaudza kuti ichashandisa mapurisa eZimbabwe Republic Police kuvadzinga mumigwagwa mavanotengesera. Senzira yekudzivirira kupararira kwechirwere cheTyphoid, kanzuru yeHarare neChipiri yakapa vanotengesera zvinhu zvavo mumigwagwa mazuva maviri kuti vamire kuita izvi. Kunyange hazvo mazuva aya apfuura, vatengesi ava havasati vabuda mumigwagwa uye vanoti havasi kuzobuda. Mutevedzeri wemutungamiriri we Sangano re Zimbabwe Chamber of Informal Economy Association, ZCIEA, iro rinomirira vanobata mabasa emaoko, Amai Olivia Songere, vashora zvikuru kanzuru nekuda kushandisa huturu pamusangano wavaita nevatori venhau. Mumwe mutengesi, VaGivus Maririmba, vashoropodzawo kanzuru yeHarare nekupomera vatengesi vemumigwagwa kuti ndivo vari kukonzoresa kuti hutachiona hwetyphoid hwupararire. VaMaririmba vatiwo kutengesa mumigwagwa kuri kukonzerwa nekushaikwa kwemabasa VaMaririmba vashorawo mitemo inoshandiswa nemakanzuru iyo yavati ndeyehudzvanyiriri yaishandiswa nehurumende yavachena. Mukuru wesangano reHarare Residents Trust, VaPrecious Shumba, vanotiwo kupomerana mhosva hakusiko kunopedza dambudziko rezvirwere zvemudumbu. VaShumba vari kukurudzira kanzuru kuti iterese mitero vanotengesa mumigwagwa, mari yainenge yawana, yoshandiswa mukuchenesa nzvimbo dzinotengeserwa. Mutauriri wekanzuru ye Harare, VaMichael Chideme, vanoti kanzuru ichazenge ichibatsirwa nemapurisa kubvisa nechisimba vatengesi vari kurambira mumigwagwa. No media source currently available 	https://www.voashona.com/a/zimbabwe-harare-vendors/3675297.html
health	National Aids Council Yoronga Hurongwa Hunobatsira Matunhu Madiki	Sangano reNational Aids Council rinoti hurongwa hwaro hwekuti matunhu madiki kana kuti madhisitirikiti azvirongere oga mashandisirwo emari inobva muhomwe ye AIDS Fund hwave padanho repamusoro soro. Mukuru anoona nezvemari musangano iri, VaAlbert Manenji, vanoti vakaona zvakakosha kuti vatore danho iri sezvo mamwe matunhu anga achichema chema kuti ari kunonoka kana kutotadza kuwana mari idzi nekuda kwezvimhingamipinyi zvinokonzerwa nekugoverwa kwemari kana ichibva kumuzinda. Vanoti pari zvino sangano iri riri kungoita zvirongwa zvakafanana kumatunhu ose, pasina kutariswa kuti zvichemo zvinogona kusiyana dunhu nedunhu. Gore rino sangano iri rakaisa parutivi mari inosvika mamiriyoni mashanu ekushandisa mukurwisa pamwe nekudzivirira kupararira kwechirwere ichi. Matunhu makuru gumi emunyika achawana mazana mashanu ezviuru zvemadhora iyo anozopa kumatunhu maduku zvichienderana nezvirongwa zvaanenge achiita. Svondo rino misangano yekukwenenzvera hurongwa uhwu iri pakati kuMasvingo uko humiriri hwematunhu madiki ose ari makumi masere nemashanu munoshandira sangano reNational Aids Council huri kudzidziswa. No media source currently available 	https://www.voashona.com/a/zimbabwe-politics-aids-fund/2607856.html
health	Seneta Rejoice Timire, Avo Vakashaya neChirwere cheCovid-19, Varadzikwa Nhasi muHarare	Mumwe wevanga vachimirira vakaremara mudare reSenate, Amai Rejoice Timire. avo vakashaya nezuro nedenda reCovid-19, varadzikwa nhasi kumarinda eGlen Forest muHarare. Vachitaura pakuradzikwa kwaAmai Timire, sachigaro veNational Disability Board, Amai Mercy Maunganidze, vati vachaedza nepose pavanogona napo kuti mabasa akanaka aiitwa naAmai Timire, aenderere mberi. Vasara vakamirira vakaremara mudare reSeneti, VaWatson Khupe, vati vakaremara vasiyirwa chisveru chekuti vagare vachishanda zvakasimba sezvaiita Amai Timire. Mukuru weDeaf Zimbabwe Trust,Amai Babra Nyangairi, vatiwo vakaremara vanofanira kufambisa mberi mabasa aibatwa naAmai Timire. Hanzvadzi yaAmai Timire, Bishop Sevenzile Msiza, vati semhuri varasikirwa zvikuru. Muzvare Pamela Timire, avo vaishanda pamwe chete naamai vavo, vatiwo ruzhinji rweZimbabwe rwarasikirwa nekushaya kwaita Seneta Timire. Amai Timire, avo vakadomwa kuva nhengo yeSenate muna 2018, vashaya vava nemakore makumi matanhatu nemaviri ekuberekwa, uye vasiya vana vashanu nevazukuru. No media source currently available  	https://www.voashona.com/a/zimbabwe-female-senator-who-died-from-covid-19-was-buried-in-harare-today/6000525.html
politics	Kanzuru yeMasvingo Pamwe neHurumende Zvoendeswa kuMatare	Vagari vemudhorobha reMasvingo vaendesa kanzuru yavo, bazi rinoona nezvezvicherwa pamwe nemakambani anochera goridhe mashanu mugomo reTarget Kopje, vachikumbira dare kuti rimisemabasa ekucherwa kwegoridhe sezvo ari kukanganisa dzimba dzavo pamwe nematangi emvura. Sangano reMasvingo United Residents and Rate Payers Alliance (MURRA), rasvitsa chikumbiro chechimbi chimbi mudare repamusoro richimirirwa naVaPhilip Shumba. VaShumba vaudza Studio7 kuti kunze kwekukanganisa dzimba nekugara zvakanaka kwevagari, vacheri ava vari kuchera pasi pematangi emvura nekudaro anogona kuwondomoka kukaita mashamu emvura vanhu vakarasikirwa nehupenyu mumusha uri pedyo. VaShumba vati pamusoro pezvo makambani mashanu anoti Lions Mining\nSyndicate, Lions 2, Brossro, Edwards pamwe neGreat Zimbabwe Mining\nSyndicates ari kushandisa mishonga yakaipa inogona kuuraya vanhu ikapinda mumatangi emvura. VaShumba vati vaendesa kanzuru kumatare nekuti ndiyo yakapa mvumo makambani aya. Vatiwo hurumende yaendeswa kumatare nekuti ndiyo yakapa marezenisi ekuti makambani aya aite basa rawo mumusha wevagari ve Target Kopje\npamwe neHillside. Meya weguta reMasvingo, VaCollen Maboke, vati havasati vagamuchira\nmapepa abva kudare, asi vati chero paachasvika mumaoko avo havasi\nkuzopikisa kudare nekuti vakazoona kuti zviri kuitwa nekambani aya\nzvinokanganisa vagari nematangi avo emvura. Vakafana kubata chigaro chemukuru webazi rezvicherwa muMasvingo,\nVaMarshal Muzira, avo vatambira mapepa ekudare, varamba kutaura\nneStduio 7 vachiti tibate munyori mubazi ravo kuHarare sezvo\nvasingabvumidzwi kutaura nevatori venhau. Munyori mubazi rezvezvicherwa, VaOnesimo Moyo, vange vasingadairi nharembozha yavo kana kupindura mibvunza yatavatumira. Vanoona nezvekufambiswa kwemabasa muMURRA, Muzvare Rumbidzai Magurupira, vati vanotarisira kuti dare richapa mutongo unomisa mabasa ekuchera goridhe munzvimbo dzinogara vanhu.\n\nNyaya iyi inotasisirwa kunzwikwa mudare kana vamhangarirwa vakapikisa\nzviri kudiwa nevagari mukati memazuva gumi. No media source currently available  	https://www.voashona.com/a/masvingo-residents-take-government-council-and-mine-companies-to-court-amid-fears/5967198.html
politics	VaMugabe Vanoti Vakadzinga VaMnangagwa Nokuti Vaivazvidza	No media source currently available Mutungamiri wenyika, VaRobert Mugabe, vataura kekutanga kubva pavakadzinga mumwe wevatevedzeri vavo, VaEmmerson Mnangagwa, vachiti VaMnangagwa vakanga vanonokerwa nekuda kutonga zvekusvika pakuvazvidza. Vachitaura nevatsigiri vavo neChitatu pamuzinda webato ravo pamberi pemusangano wekomiti yepamusoro yebato ravo yePolitburo, VaMugabe vati vakadzinga VaMnangagwa nepamusana pekuti vakange vovazvidza. VaMugabe vati VaMnangagwa vakanga vononokerwa nekutonga zvekuti vakange vave kuenda kumapositori kunobvunzira kuti vachatora matomhu rinhi kubva kuna ivo VaMugabe. Vaenderera mberi vachiti kuita mutungamiri wenyika kunoda vanhu vakazvipira kumirira nguva vachiti rwendo rwekuti munhu azotungamira rwurefu, rwune makuva mukati uye harwuna kudimurira. VaMugabe vatiwo VaMnangagwa ndivo vaipesvedzera kuti Amai Joice Mujuru vadzingwe mubato vasingazive kuti VaMnangagwa pachavo vaifambisa tsoro yekuda kuzovatorera masimba. Amai Mujuru vakadzingwa muhurumende pamwe nemuZanu PF vachipomerwa mhosva yekuronga zvekupidigura VaMugabe. Murongi wemisangano muboka revechidiki muZanu PF reYouth League, VaInnocent Hamandishe, vatiwo VaMnangagwa vakanga vazadza vatsigiri vavo mumapazi ose ehurumende, vachiti vanhu vose ava vanofanira kudzingwa mubato. Vataura vakamirira mapurovhinzi ose eZanu PF pamusangano uyu pamwe nevataura vakamirira boka revechidiki pamwe neremadzimai vati vakabvumirana kuti mudzimai wemutungamiri wenyika, Amai Grace Mugabe, vatsive VaMnangagwa semutevedzeri wemutungamiri wenyika. Amai Mugabe, avo vataura vachiita kunge munhu aribkuparidza, vati vachaita zvinenge zvataurwa nevanhu. Vose vari kufungidzirwa kuti vari kutsigira VasMnangagwa vanga vachitsoropodzwa pamusangano uyu uyo washandiswawo nevatsigiri veZanu PF kukumbira ruregerero nekusvereredzwa kwakaitwa Amai Mugabe kumusangano wakaitwa naVaMugabe nevechidiki veZanu PF kuBulawayo pakupera kwesvondo. Zvichakadai, VaMugabe vati nyaya yataurwa yekuti mudzimai wavo agadzwe semutevedzeri wavo vachaiongorora nezvayo pamusangano wekongiresi yechimbichimbi yakatarisirwa kuitwa mwedzi unouya. VaMnangagwa vanonzi vambobuda munyika kwechinguva uye pari zvino vanonzi vari muSouth Africa.	https://www.voashona.com/a/zimbabwe-mugabe-talks-about-firing-mnangagwa/4106512.html
business	Sangano reAmnesty International muZimbabwe Ropomerwa Mhosva yeKusashandisa Mari Zvakanaka	Sangano rinorwirwa kodzero dzevanhu pasi rose, reAmnesty International, rinoti wongororo yemabhuku aro emari akaitwa kuchikamu chesangano iri muZimbabwe inoratidza kuti sangano iri rakarasikirwa nemamirioni mazhinji emadhora kuburikidza nehuwori pamwe nekusashandiswa kwemari zvakanaka. Amnesty International inoti vashandi vayo havana kubata mari zvakanaka uye vamwe vakashandisa mari zvisina kufanira, vamwe vakatora mari zvisiri pamutemo. Vanoona nezvekubudiswa kwamashoko musangano iri kuchamhembe kwe Africa, VaRobert Shivambu, vaudza Studio 7 vari kuSouth Africa kuti havakwanisi kutaura nezvenyaya iyi nekuti zvingakanganisa nyaya yavo kumatare edzimhosva kwavakaiendesa. Gore rakapera, bazi reAmerica rezvekudyina nedzimwe nyika rakamisa kubatsira nemari masangano mazhinji akazvimiririra emuZimbabwe richiti masangano aya ange asingatevedzeri nzira dzinodiwa mukushandiswa kwemari yadzaivapa. Amnesty International inoti nyaya iyi inobata mukuru wesangano iri muZimbabwe, VaCousin Zilala, avo vakatosiya basa, pamwe nasachigaro wesangano iri, VaTakesure Musiyiwa. Vanoona nezvemari musangano iri, Amai Sibongile Zimbeva, vakambomiswawo basa vachipomerwa mhosva yekusaita basa ravo nemazvo. Vanoona nezvekufambiswa kwemabasa musangano reAnti-Corruption Trust of Southern Africa, VaAlois Munyaradzi Chaumba, vanoti nyaya dzekusabata mari zvakanaka dziri kuramba dzichiitika mumasangano emunyika dzinouraya tarisiro yeveruzhinji, avo vanotarisira kwaari kuti avabatsire mukuchengetedzwa kwekodzero dzavo. VaChaumba vanoti huwori mumashandisirwo emari mumasangano aya hunopedzawo simba reavo vanoapa mari kuti arwire kodzero dzevanhu. No media source currently available 	https://www.voashona.com/a/zimbabwe-amnesty-international-uncovers-millions-of-dollars-misappropriated-by-employees-alois-munyaradzi-chaumba/4803247.html
business	Hurumende Inoti Mari yeDzidzo Haisi Kuzowedzerwa Kunyange Yotadza Kubhadhara Varairidzi	Mutevedzeri wegurukota rinoona nezvedzidzo yepamusoro, Doctor Godfrey Gandawa, vanoti hurumende haisi kuzoregedza zvikoro zvepamusoro soro zvichiita pamadiro pakuwedzera mari dzedzidzo kuitira kuti zvikoro zvepamusoro soro izvi zvikwanise kubhdhara varairidzi. VaGandawa vanoti zvikoro zvepamusoro zvinofanira kutsvaga dzimwe nzira dzekutsvaga mari dzisineyi nekuwedzera mari dzinobhadharwa nevadzidzi. No media source currently available Izvi zvinotevera mashoko ari mubepanhau reHerald ekuti dare remakurukota riri kutarisira kuzeya chirongwa chekuti hurumende imire kupa zvikoro izvi mari dzemihoro yevarairidzi. Hurumende iri kunetseka zvakanyanya kubhadhara mari kuvashandi vayo. Zvikoro izvi zvinonzi nehurumende zvinofanira kuti zvibhadhare mihoro yevadzidzisi. Hurumende ine chikwereti kuzvikoro izvi chinosvika mamiriyoni makumi matanhatu emadhora pasi pechirongwa che cadet kana kuti vadzidzi vanenge vachipihwa mukana wekumbonoshanda. Mutungamiri wesangano reNational University of Science and Technolody Educators Association, VaAlois Muzuwe, vanoti havana chekutaura pari zvino sezvo vasati vapirwa nyaya yacho. Asi mutauriri weZINASU, VaAvoid Masiraha, vanoti havasi kuzobvuma kuti mari dzedzidzo dziwedzerwe uye vacharatidzira kana zvichibvira. No media source currently available 	https://www.voashona.com/a/zimbabwe-economy/2789978.html
politics	Sarudzo dzeMakanzura Dzinoitwa kuTsholotsho neHwedza	Sangano re Zimbabwe Election Support Network, Zesn, rinoti ratumira vaongorori ku Hwedza neku Tsholotsho uko kwange kuine sarudzo dzema by election dzemakanzura emawadhi matatu. Zesn inoti sarudzo idzi dzaitirwa mumawadhi anoti Tsholotsho Ward 16; Tsholotsho Ward 20 neHwedza District Rural Council Ward 4. Sarudzo yemu Tsholotsho Ward 16 yaitwa mushure mekudzingwa kwaVa Ngwenya Patrick Hlakaza ve Zanu PF, vachipomerwa mhosva yekusashandisa zvakanaka mari dze Campfire, ukuwo Va Gideon Ndlovu veTsholotsho Ward 20, vakadzingwawo vachipomerwawo mhosva imwe cheteyo. Sarudzo yemu Ward 4 ku Hwedza yaitwa mushure mekushaya kwenhengo yeZanu PF, Alderman Samson Makamba. Mapato makuru maviri e Zanu PF neMDC Alliance ndiwo akwikwidza muma by – election matatu aya. Mukuru anoona nezvezvirongwa zveZimbabwe Election Support Network, Amai Ellen Dingani, vanoti sarudzo idzi dzaitwa murunyararo, uye Zimbabwe Electoral Commission, yanga ichitevedza zvinodiwa nemitemo yesarudzo. No media source currently available  	https://www.voashona.com/a/council-by-election-held-in-tsholotsho-and-hwedza/5159451.html
business	Vanotengesera muMigwagwa Voita Bhindauko reKutengesa Mireza yeNyika	Vamwe vatengesi vemumigwagwa vanoti vatora mukana wekushanduka kwehurumende kutengesa zvinhu zvakadai semireza yeZimbabwe nezvimwe zvipfeko zvine ruvara rwemureza wenyika, sezvo zviri kuvapa pundutso. Mumwe wevatengesi vemumigwagwa ava Amai Enet Mandimika vanoti bhizimusi remireza yeZimbabwe riri kufamba zvikuru uye kubva neMugovera apo pakaitwa kuratidzira muguta reHarare vanga vari kuita mari zvikuru. Izvi zvatsinhirwawo naAmai Esinath Dube avo vanoti vakatosiya zvekuhodha zvinhu zvakadai semadomasi, muriwo nezvimwewo kuti vatengese mireza. Mumwe mutengesi, VaArnold Chapungu vanoti shanduko iri kuitika munyika ndoyakavasunda kutengesa mireza yenyika, makepesi ane mireza yeZimbabwe pamwechete nemabhareta. Vatengesi vemumigwagwa ava vanotiwo vari kutarisira kuti mangwana apo pachange pachigadzwa mutungumariri wenyika mutsva VaEmmerson Mnangagwa vachatengesawo zvakanyanya. Gore rapera hurumende yakadzika mutemo unorambidza kutengeswa kwemireza yenyika, zvichitevera kushandiswa kwakanga kwoitwa mureza nemamwe masangano anopikisa hurumende senzira yekuratidza kunyunyuta kwavo. Chimwe chizvarwa chekuChina chakasungwa gore rapera cvhakamiswa pamberi pematare mushure mekunge chawanikwa chichitengesa mireza. Asi kubva pakatanga kuratidzira kwakamanikidza VaMugabe kusiya basa svondo rapera, zvizvarwa zveZimbabwe zvairatidzira zvaishandisa mureza pasina munhu akasungwa. No media source currently available 	https://www.voashona.com/a/zimbabwe-politics-flags-harare/4131450.html
business	Kanzuru yeGweru neVagari Vopesana Pamusoro peMamita eMvura	Pari kuita kusawirirana pakati pekanzuru yeguta reGweru nevamwe vagari pamusoro pehurongwa hwekanzuru iyi hwekuda kuti vagari vashandise ma-prepaid metre emvura.\n\nVamwe vagari vakaudza Studio 7 kuti havawirirane nehurongwa uhu nekuti kuwana mvura yakachena ikodzero yevagari isingafanirwe kutyorwa zvisinei kuti vagari vanombotadza kubhadhara mitero yemvura. Mumwe mugari uyo akangozvidoma nezita rekuti Ambuya Kurebwaseka vakati kuve nema-prepaid metre emvura kunogona kuunza zvirwere sezvo vamwe vanhu vachigona kutadza kuwana mari inenge ichidiwa kuti vakwanise kutenga mvura nguva nenguva. Mumwewo mugari, Amai Nonhlanhla Chijiya vanotiwo havatsigire nyaya yema-prepaid metre vachiti mvura yakasiyana nemagetsi ekuti vanhu vakaashaya vanokwanisa kushandisa dzimwe mhando dzemoto. Amai Chijiya vanotiwo kanzuru inofanirwa kuziva kuti veruzhinji vari kuomerwa nehupenyu vachitiwo vagari vakawanda vanoda kubhadhara zvikwereti zvavainazvo kukanzuru kunyanya zvemvura, asi vanoti kanzuru inovawomesera nekusada kutambira mari inobhadharwa muzvidimbu-zvidimbu. Kunze kwekusawirirana nenyaya yema-prepaid metre emvura mumwewo mugari VaTicharwa Ngambura vanoti vanoti vagari vanochema-chema nehwavanoti huwori hunoitwa nevamwe vashandi vekanzuru vavanoti vanovharira vagari mvura zvisiri pamutemo vachida mari yechiokomuhomwe. VaCharles Mazorodze vanove mukuru werimwe remasangano anomirira vagari reGweru Residents Forum vanoti zvakanakira vagari kuti vashandise ma-prepaid metres vachitiwo zvimwe zvikwereti zvemvura zvinonzi vagari vanazvo kukanzuru hazvizi zvechokwadi nekuti vashandi vekanzuru havatarise nemazvo mashandisirwo anoitwa mvura nevagari. Asi meya weGweru VaCharles Chikozho vakaudza Studio 7 kuti hurongwa hwekuti vagari vashandise ma-prepaid metres huri kuenderera mberi vachitiwo vagari vakatambira hurongwa uhu, kunyange hazvo vakati havakwanise kupa nguva chaiyo yekuti izvi zvichaitwa riinhi. Panyaya yehuwori hunopomerwa vamwe vashandi vekanzuru vachinzi vanovharira vamwe vagari mvura vachida mari yechiokomuhomwe, VaChikozho vakakururudzira vagari kuti vasaite zvekuda kubhadhara mari yakadaro sezvo izvi zvisiri pamutemo uyewo zvisingabatsire vagari pakuderedza zvikwereti zvavanenge vainazvo kukanzuru. VaChikozho vakati vagari vane chikwereti chakakura kukanzuru vachitiwo kanzuru yavo yakazvipira kutaurirana nevagari vanenge vane zvikwereti kuti vabhadhara sei zvikwereti izvi. Vakatiwo kunyange hazvo vachitambira pfungwa yekuti kuwana mvura yakachena ikozdero yevagari, vanhu vanofanirwa kuyeuka kuti kanzuru inoshandisa mari yakawanda kuti vanhu vawane mvura iyi. VeZimbabwe National Water Authority vari kukurudzira kushandiswa kwema-prepaid water metre vachiti munzvimbo dzakasiyana-siyana munyika vachiti izvi zvinobatsira kuti vanhu vakwanise kubhadhara mvura yavanenge vashandisa chaiyo kwete kubhadharira inenge yaita zvekufungidzirwa. Harare nderimwe remaguta ari munyika akatanga kukurudzira vagari kuti vashandise ma-prepaid metre emvura mune dzimwe nzvimbo muguta iri.\nAsi vamwe vanoti kushandiswa kwema-prepaid metre kunogona kuwomesera vanoshaya. No media source currently available 	https://www.voashona.com/a/zimbabwe-human-rights-politics-water-prepaid-meters/4251089.html
business	Vagari veMuChinhoyi Vofarira Kugadzirwa kweMigawagwa	Vagari vakawanda vemuChinhoyi vanoti vari kufara nekugadzirwa kuri kuitwa migwagwa yeguta ravo iyi yange yaipa nekuda kwekupedza nguva isina kugadziriswa. Vazhinji vataura neStudio 7 vanoti kunyange hazvo zvinhu zvakaoma kanzuru yavo iri kuita zvinhu zvinobatika sekugadzirisa migwagwa iyo yanga yave nemakomba makomba akawanda izvo zvanga zveve kukonzera njodzi uye kuuraya motokari dzavo. Mumwe mutyairi wemotokari inotakura veruzhinji VaMacdonald Chareya vanoti zvinofadza kuti kanzuru iri kugadzira migwagwa izvo vanoti zvave kuchengetedza motokari dzavo uye kusasimuka kwehuruva iyo inokonzera zvirwere. Izvi zvinotsigirwa naVaLazarus Tembo avo vanoti motokari dzavo hadzichafa nekuda kwekufamba mumakomba. VaChareya vanoti dambudziko ravepo nderekuti vamwe vatyairi vave kumhanyisa motokari sevari pamakwikwi nekudaro vanoti paiswe mahambu mumigwagwa. Meya weguta reChinhoyi VaDyke Makombe vebato reMDC inotungamirwa naVaNelson Chamisa vanoti vave kukwanisa kugadzira migwagwa nemari iri kubva kubazi rinoona nezve kugadzira kwemigwagwa munyika reZimbabwe National Road Authority kana kuti ZINARA. VaMakombe vanoti kanzuru yavo yave kushandisa mari yeZINARA pabasa ravanenge vapihwirwa mari kwete kuishandisa zvimwe. Asi mumwe mugari Amai Mercy Tapfumaneyi vanoti vanotenda maruva vadya chakata sezvo kanzuru ichimbotanga zvinhu asi yotadza kupedza nekuti kwavanogara kuWhite City hakusati kwagadzirwa. Mutauriri wekanzuru VaTichaona Mlauzi vanoti nzvimbo dzisiri kugadzirwa gore rino dzichagadzirwa munaNdira gore rinouya sezvo vakapihwa mari inosvika miriyoni nechidimu neZINARA yekushandisa gore rinouya. VaMlauzi vanoti parizvino vari kushandisa mari inosvika miriyoni kugadzira makiromita mapfumbamwe. Zvichakadaro mune imwewo nyaya sachigaro webato reZanu PF mudunhu reMashonaland West VaZiyambi Ziyambi vakazivisa nezuro kuti mutungamiri wenyika VaEmmerson Mnangagwa vachatanga kutenda vanhu nekuvavhotera kwavakaita. VaZiyambi vanoti VaMnangagwa vachatanga nekutenda vanhu vekwaZvimba neMugovera sezvo vainge vasingafungidzire kuti vanokunda mudunhu iri sezvo kuri kumusha kwevaimbove mutungamiri wenyika VaRobert Mugabe. 	https://www.voashona.com/a/vagari-vemuchinhoyi-vofarira-kugadzirwa-kwemigawagwa/4666705.html
health	America Inobatsira Dzimwe Nyika neMushonga weNhomba yeCovid-19	Pamusangano wakaitwa nenyika dzakabudirira dzeG7, nyika idzi dzakazvipira kubatsira dzimwe nyika nenhomba yeCovid-19. Nhomba idzi, pamwe chete nezvakavimbiswa kubva muna Kukadzi 2021, zvichasvitsa rubatsiro rwemushonga rwese urwu pabhirioni remadhora mugore riri kuuya, America ichibatsira nehafu yemushonga iyi. Mugwaro ravakabudisa, vatungamiri venyika dzeG7 vakati chinhu chekutanga chavanoda kuitira dzimwe nyika dzepasi rose kuona kuti mushonga wakanaka uye unoshanda uwanikwe nenyika dziri kubudirira sezvo kubaiwa nhomba kwavanhu vose pasi pano chiri chinhu chakanakira vagari vose pasi pano. Mutungamiri weAmerica, VaJoe Biden, vakafara nekuzvipira kwakabvumiranwa uku, zvikurusei sezvo kwakauya mushure mekutaura kwavo kuti America ichatenga mishonga yePfizer/BioNTech inoita zviuru mazana mashanu kuti ipiwe kunyika dzinoita zana. Sekutaura kwakaita VaBiden, America iri kutenga mushonga wekupa dzimwe nyika unopfuura wakambotengwa nenyika ipi zvayo. VaBiden vakati, “Zviuru mazana mashanu zvemushonga wenhomba uyu zvichatanga kuendeswa kunyika dzakasiyana siyana mumwedzi waNyamavhuvhu gore rino. Zviuru mazana maviri zvemushonga uyu zvichaendeswa kuned zimwe nyika gore rino, uye zviuru mazana matatu zvichaendeswa mumwedzi mitanhatu yekutanga mugore ra2022.” Kuzvipira kweAmerica kubatsira dzimwe nyika nemishonga yenhomba yePfizer inoita zviuru mamirioni mazana mashanu kuri kuwedzerwa pamusoro pe mishonga inoita mamirioni makumi masere akavimbiswa dzimwe nyika naVaJoe Biden, avo vakazvipiravo kubatsira nemari inoita mabhirioni maviri emadhora eku America ekubatsira sangano rinobatsira dzimwe nyika mukuwana mushonga wenhomba. Chivimbiso chakaitwa nenyika dzeG7 chinoratidza kuti kubva muna 2020, nyika dzeG7 dzakazvipira kubatsira dzimwe nyika nemabhirioni maviri emushonga wenhomba. Nyika dzeG7 dzakazvipiravo kubatsira dzimwe nyika mukugadzira mushonga wenhomba munyika dzayo dzichishanda neQuad Vaccine Partnership yeAmerica, Australia, India neJapan. VaBiden vanoti zviri pachena kuti nyika dzeG7 dzinobvumirana kuti zvadzakavimbisa izvi hazvisi izvo zvese zvadzichaita, vachiti kubatsira uku kuchaenderera mberi kwenguva yakareba. No media source currently available 	https://www.voashona.com/a/america-and-g7-countries-donate-millions-of-covid-19-vaccines/5953902.html
politics	Zanu PF Yopomera Vari Kunze Mhosva yeKufurira Vari Kumusha Kuti Varatidzire	Panonzi pave nekukandirana nyoka mhenyu pakati pezvimwe zvizvarwa zveZimbabwe zvigere munyika nezvimwe zvigere kunze kwenyika pamusoro pekuratidzira kwanga kwakarongwa nebato reMDC, vari munyika, zvikuru veZanu PF, vachiti kuratidzira uku kuri kukuchidzirwa nevari kunze kwenyika. Izvi zvinouya panguva iyo mapurisa munyika yose ari kurambidza kuratidzira uku kuburikidza nekuzara mumigwagwa pamwe chete nemauto akamirira kuparadza vanenge vaungana vachida kuratidzira. Imwe nhengo yeZanu PF, VaBelieve Gaule, vanoti vari kunze kwenyika vari kufurira hama dzavo kuti dzipandukire hurumende vachidzityisidzira kuti havazotumira zvakare mari kumusha kana vakasapinda mumigwagwa. VaGaule vanoti vari kunze kwenyika vanenge vagere zvavo pamutambarakede, vachishandisa vari kumusha ava. Vamwe ndivo vari kunyora pamadandemutande vachikurudzira vari kunze kwenyika ava kuti vadzoke kumusha munguva dzekuratidzira idzodzo vachibatana navo, kwete kuita vana tinhadzirwe. Asi mumwe wevari kunze kwenyika, vari sachigaro webato reMDC mudunhu reDC-Maryland-Virginia, VaCharles Mutama, vanoti vanogona kunge vari kunzi vari kufurira vari kumusha asi chavari kuda kugadzirisa zvinhu munyika. VaMutama, avo vanove zvakare mukuru wesangano reZimbabwe Diaspora for Democracy, vanoti nekuda kwaizvozvo, vanokurudzira hama neshamwari dzavo kuti vapinde mumigwagwa vachiratidzira senzira yekugadzirisa zvinhu.  No media source currently available 	https://www.voashona.com/a/zimbabwe-politics-diaspora-demonstrations-charles-mutama/5051216.html
business	ZIMRA Yonetsana neveMabhizimisi paNyaya yeMitero Inonzi Ibhadharwe neDhora rekuAmerica	Gurukota rinoona nezvemaIndastiri VaMangaliso Ndlovu nemusi weMuvhuro vakaita musangano nevemaindusrty muHarare vachivakurudzira kuti vadzikise mitengo yezvinhu. Asi VaNdlovu vakaudzwao nevemabhizimisi ava kuti havasi kufarawo nemimwe mitemo yehurumende inosanganisa danho rakatorwa neZIMRA rekuti vanenge vatengesa zvinhu nedhora rekuAmerica vabhadhare mutero nedhora iri kwete RTGS kana bond. Mutungamiri wesangano reRetailers Association of Zimbabwe VaDenford Mutashu avo vakapinda mumusangano uyu vanoti vakakumbirawo VaNdlovu kuti vaende kunotaura negurukota rezvemari Muzvinafundo Mthuli Ncube panyaya yeZIMRA yekuti vamwe vabhadhare mutero nemadhora ekuAmerica. Sangano reZIMSTATS svondo rapera rakaburitsa gwaro rinoratidza kuti mitengo yezvinhu yainge yakwira nezvikamu zvinodarika makumi maviri kubva muzana. Studio 7 haina kukwanisa kutaura naVaNdlovu sezvo vati vange vari mumusangano. Hatinawo kukwanisa kubata mukuru weZIMRA Amai Faith Mazani. No media source currently available  	https://www.voashona.com/a/zimra-yonetsana-nevemabhizimisi-panyaya-yemitero-inonzi-ibhadharwe-nedhora-rekuamerica/4665224.html
politics	Vatori veNhau Vocherechedza Zuva reKuremekedzwa kweKodzero Dzavo Vachiti muZimbabwe Vari Kushungurudzwa	"Vatori venhau neMuvhuro vakacherechedza zuva rekuremekedzwa kwekodzero dzavo kana kuti World Press Freedom Day vachichema chema kuti makore makumi matatu mushure mechibvumirano chekuWindoek Declaration vachiri kushanda vakamanikidzika munyika. Mumwe mutori wenhau, VaEliah Ntali vaudza Studio 7 kuti chibvumirano chakaitwa kunyika yeNamibia muWindhoek, chinozivikanwa nekuti Windhoek Declaration chinokurudzira kufambiswa kwemashoko zvakasununguka hachisati chazadzikiswa munyika vachipa muenzaniso wekusungwa nekumbunyikidzwa kwevatori venhau. Mumwe mutori wenhau John Cassim atsinhirawo mashoko aya vachiti pakapidigurwa hurumende yamushakabvu Robert Mugabe nemauto muna 2017, zvinhu zvakamboita nani pakapinda VaEmmerson Mnangagwa panyanga asi iko zvino hazvichisina kumira zvakanaka. Mukuru we Media Institute of Southern Africa- Zimbabwe kana kuti Misa-Zimbabwe VaTabani Moyo vatiwo basa rekutapwa kwenhau harisi kufamba zvakanaka vachitiwo vatapi venhau vari kushungurudzwa, kusungwa uye kune dzimwe nyika dziri kuchamhembe kweAfrica vari kuurayiwa. VaMoyo vatiwo panguva ino yedenda reCovid-19 vatapi venhau vanofanirwa kupiwa zvinovadzivirira pavanenge varikubasa vakarumbidza hurumende yeZimbabwe nekutenda kuisa vatori venhau pavanhu vakatanga kubaiwa nhomba. VaMoyo vatiwo hurumende inofanirwa kuisa mitemo inokurudzira kufambiswa kwemashoko kwakasununguka vakatiwo mitemo irikuda kuiswa yakadai seCybersecurity and data protection Bill inodzorera shure kufambiswa kwemashoko zvakasununguka Mukuru weZimbabwe Association of Community Radio Stations (ZACRAS), Muzvare Vivenne Marara vakurudzirawo hurumende nevatori venhau kuti vawanise veruzhinji ruzivo rwakakwana kuti vatore matanho akakosha muhupenyu vaine ruzivo rwakakwana. Vatori venhau vemuZimbabwe vanotiwo chirwere cheCovid-19 chasiya vazhinji vavo vave parumananzombe sezvo mamwe makambani enhau onetsekana kubhadhara vashandi. Mugwaro ravo rekucherechedza WPFD, Amnesty International yatiwo kumabudazuva nekuchamhembe kweAfrica vatori venhau vari kumbunyikidzwa izvo zvosanganawo nedenda reCovid-19 . Amnesty International yati Zimbabwe irikushungurudzawo vatori venhau kuburikidza nekusungwa pamwe nekukanganiswa pakushanda. Mumwe mutori wenhau wekuManicaland, Sydney Saize akasungwa mugovera achiita basa rake. Asi hurumende iri kuramba mashoko ekuti iri kushungurudza vatori venhau ichiti iri kutoisa mitemo yekurerutsira vatori venhau. Mutevedzeri wegurukota rezvekuburitswa kwemashoko VaKindness Paradza vaudza Studio 7 kuti pane mitemo yakawanda yadzikwa kurerutsira vatori venhau. Asi mumashoko kuvatori venhau, rimwe sangano rinorwira kodzero dzevanhu reZimbabwe Lawyers for Human Rights rinoti hurumende inofanira kumisa tsika yekumbunyikidza kodzero dzevatori venhau sezvo zvichikanganisa nyaya yehutongo hwejekerere. Zuva reWorld Press Freedom Day rinocherechedzwa musi wa 3 Chivabvu gore rega rega uye gore rino ririkucherechedzwa pasi pedingindira rakanangana nekukosha kwekuburitswa kwemashoko kuruzhinji kana kuti “information as a public good."" No media source currently available  "	https://www.voashona.com/a/vatori-venhau-vocherechedza-zuva-rekuremekedzwa-kwekodzero-dzavo-vachiti-muzimbabwe-vari-kushungurudzwa/5876512.html
politics	Nyika Yoita Sarudzo dzemaBy-Election Dziri Kunzi neVanopikisa Kutungana KweMbudzi	Sachigaro wesangano reZimbabwe Electoral Commission amai Rita Makarau vanoti sangano ravo ragadzirira kuita sarudzo dzemaby-elections dziri kuitwa kuMbire, Epworth neMarondera Central. Izvi zvinotevera kudzingwa mubato reZanu-PF kwaVaDavid Butau uye VaRay Kaukonde kuMarondera Central. Vaviri ava vaipomerwa mhosva yekutsigira vaimbova mutevedzeri wemutungamiri wenyika amai Joyce Mujuru vakadzingwawo mubato. KuEpworth kuri kuitwa sarudzo mushure mekushaya kwaVaAmos Midzi veZanu-PF. Vanhu varikukurudzirwa nezec kuti vauye nemapepa chaiwo ekuvhota kwete madrivers license. Amai Rita Makarau sachigaro weZEC vanoti vavhoti vanofanira kuuya nezvitupa zvinoonekwa kwete madrivers license. No media source currently available  Tichiri panyaya iyi mutauriri wesangano rinoongorora sarudzo rakazvimirira reZimbabwe Election Support Network Amai Ellen Dingane vanoti zvinhu zvirikufamba zvakanaka parezvino. No media source currently available Mapato achakwikwidza kuEpworth anosanganisira Zanu-PF, Transform Zimbabwe neZAPU. KuMarondera kuchakwikwidza Zanu-PF, Transform Zimbabwe, Freedom Front ne National Constitutional Assembly uye kuMbire kuchakwikwidza Zanu-PF, Transform Zimbabwe neNCA. Asi mapatao akaita seMDC ne People’s Democratic Party ari kuramwa kupinda musarudzo idzi achiti mitemo yesarudzo iripo yakarerekera kubatsira bato riri kutonga reZanu-PF kuti rikunde. Asi bato reZanu-PF rinoti zviri kutaurwa izvi ndezvemugotsi matsuro. Bato iri rinoti veMDC vanotya kukundwa musarudzo.	https://www.voashona.com/a/zimbabwe-politics/2969752.html
politics	Mutumbi waVaMugabe Wotarisirwa Munyika neChitatu Masikati	Mutumbi wevaimbove mutungamiri wenyika, VaRobert Mugabe, uchasvika muHarare neChitatu masikati uye ndipo pachaziviswa hurongwa kwekuradzikwa kwavo. Izvi zvaziviswa negurukota rezvekuburitswa kwamashoko, Amai Monica Mutsvangwa, mushure memusangano wedare remakurukota. Amai Mutsvangwa vati pane makomiti ehurumende ari kugadzirira hurongwa kwekuradzikwa kwaVaMugabe. Pavabvunzwa kuti sei zviri kutora nguva kutaura kucharadzikwa VaMugabe, Amai Mutsvangwa pamwe nekugurukota rezvekudyidzana nedzimwe nyika, VaSibusiso Moyo, vati hapana chinoshamisa pane zviri kuitika vachiti hurongwa hwekuradzikwa kwavo huchaziviswa mushure mekunge mhuri yaVaMugabe, iyo iri kuSingapore, yasvika munyika. Vati hurumende nemhuri yaVaMugabe zviri kuronga pamwe chete hurongwa uhu. Ukuwo mutauriri wemadzimambo edzinza raVaMugabe, Mambo Katizagombo, avo vanonzi Gibson Jenami, vati hapachisina makakatanwa pamusoro pekuvigwa kwaVaMugabe sezvo hurumende, ichitungamirirwa naVaEmmerson Mnangagwa, yave pamberi pezvose zvichaitwa. Ukowo Major General Trust Mugoba, avo vakashayawo svondo rapfuura, vacharadzikwa neChitatu panzvimbo inovigwa magamba yeHeroes Acre muHarare. Mune imwewo nyaya hurumende inoti pane zvizvarwa zveZimbabwe zana nemakumi manomwe nezvisere zvakabatwa batwa nemhirizhonga iri kuitika kuSouth Africa uye pane vanhu vaviri vekuZimbabwe vakashaya mumhirizhonga iyi. VaMoyo vati hurumende iri kuronga kuunza vanhu ava nemitumbi yevaviri ava kumusha. Hurumende inotiwo vashandi mubazi rezvehutano kusanganisira vana chiremba vakatobhadharwa mari yakawedzerwa neezvikamu makumi matanhatu kubva muzana yekuti vabatsirikane uye nhasi dare remakurukota raita chisungo chekuti bazi rezvehutano nemari zvigare pasi kuona kuti vashandi ava vapihwa mari dzinofadza. Gurukota rezvehutano, Doctor Obadiah Moyo, vati vachagara pasi nebazi rezvemari kuona kuti chisungo chedare remakurukota chatevedzwa. Vanachiremba vakatanga kuramwa mabasa svondo rapfuura vachitsutsumwa kuti mari dzavo dzemihoro hadzina zvadzichabatsira. No media source currently available 	https://www.voashona.com/a/body-of-ex-president-expected-in-zimbabwe-on-wednesday-afternoon/5077999.html
health	Nyanzvi dzeHutano Dzotyira Kuti Hutachiwana Hwakatanga kuIndia Hungandai Hwave Munyika	Bazi rezvehutano rakazivisa nemusi weChina kuti vanhu vatatu vakafa neCovid-19, uye vamwe makumi maviri nevashanu, vaviri vavo vari vakabva kuIndia, vakawanikwa vaine denda iri. Vamwe vanomwe pavanhu ava vanhu vanonzi vakasangana nevakabva kuIndia ava. Izvi zvakasiya huwandu hwevanhu vabatwa nechirwere ichi munyika kubva zvachatanga hwasvika pazviuru makumi matatu nezvisere nemazana mana ane makumi mapfumbamwe nemumwe, kana kuti 38 491 uye vanhu vafa vasvikawo pachiuru chimwe chete nemazana mashanu ane makumi masere nevaviri, kana kuti 1 582. Kuwanikwa kwevanhu vakabva kuIndia vaine chirwere ichi kunonzi nenyanzvi yezvehutano uye vari chiremba, Dr. Edgar Munatsi, chinhu chinotyisa zvikuru pachitariswa kuti nyika iyi iri kutambudzwa nehutachiwana hweB.1.617, uhwo hunonzi hwakatanga kuonekwa ikoko uye huri kuuraya vanhu vakawanda. Sangano reWorld Health Organisation, W-H-O, rinoti hutachiwana hwekuIndia uhwu hunotapuriranwa nyore kudarika humwe hwose. Pari zvino nyika dzemuAfrica nomwe dzinoti Algeria, D-R-C, Kenya, Uganda, Morocco, Nigeria neSouth Africa dzinonzi neW-H-O dzakatove nehutachiwana hwekuIndia uhwu. Vanhu vanodarika mamiriyoni makumi maviri nemana, kana kuti 24 million, vabatwa nedenda reCovid-19 muIndia kubva zvatanga chirwere ichi, uye vamwe vanodarika zviuru mazana maviri nemakumi matanhatu nezviviri, kana kuti 262 000, vafa nacho munyika iyi. Asi Dr. Munatsi vanoti hazvishamisi kuti hutachiwana uhwu hunogona kunge hwave munyika pachionekwa kuti pane vanhu vakatobva kunyika iyi vakabatwa vaine Covid-19. Vanokurudzira kusimbiswa kwenyaya dzekuvhenekwa kwehutachiwana uyewo kuti pateverwe vose vangadai vakasangana nevanhu ava senzira yekudzivirira kupararira kwehutachiwana uhwu. No media source currently available Mukuru anoona nezvekurwiswa kweCovid-19 munyika, Dr. Agnes Mahomva vanoti pari zvino vari mubishi kumhanyamhanya kuvheneka zvavainazvo kuti vaone kuti hutachiwana hwekuIndia uhwu hwapinda here muZimbabwe kana kuti kwete. Dr. Mahomva vanoti zvisineyi nekuti hutachiwana hwabva kuIndia here kana kupi, vanhu vanofanirwa kungoramba vachitora matanho ekugeza maoko nemvura nesipo, kusaungana, vachiti zvese izvozvo zvinobatsira kuvharidzira chirwere cheCovid-19. No media source currently available Zvichakadaro, bazi rezvehutano rinotiwo vanhu vanodarika zviuru makumi maviri nechimwe kana kuti 21 000 vakabaiwa nhomba nezuro wakare. Vanhu zviuru gumi nemakumi manomwe nevasere, kana kuti 10 078 vakabaiwa nhomba yekutanga, kuchiti vamwe zviuru gumi nechimwe nemazana mashanu ane makumi manomwe nevanomwe, kana kuti 11 577 vachibaiwa nhomba yepiri. Huwandu hwevanhu vabaiwa nhomba yekutanga kubva zvatanga chirongwa ichi hwakasvika pazviuru mazana mashanu nemakumi mashanu nezvipfumbamwe zvine mazana masere nemakumi manomwe nevashanu, kana kuti 559 875. Vanhu zviuru zana nemakumi mapfumbamwe nechimwe nezana nemakumi mana nevashanu, kana kuti 192 145, vakanga vabaiwawo nhomba yepiri kusvika nemusi weChina. 	https://www.voashona.com/a/zimbabwe-covid-19-update-zimbabweans-fear-the-indian-variant-could-be-in-the-country-now/5890642.html
health	Zimbabwe Yovimbiswa neChina Nhomba yeChirwere cheCovid-19	China yazivisa kuti Zimbabwe ndeimwe yenyika gumi neina dzichatanga kuwana rubatsiro rwemajekiseni enhomba yekudzivirira Covid-19 pasi pechirongwa chayo chekubatsira nyika dzichiri kubudirira kuti dziwane mishonga iyi. Izvi zvaziviswa nemutauriri webazi rekuChina rinoona nekudyidzana nedzimwe nyika, VaWang Wenbin, avo vati mishonga iyi yakagadzirwa munyika mavo uye zvavari kuita izvi kuzadzisa chitsiidzo chaikaitwa nemutungamiri wenyika yavo, VaXI Jingpin. China yatiwo ichabatsira zvekare dzimwe nyika dzichiri kubudirira makumi matatu nesere pachikamu chinotevera uye ichapinda muchirongwa cheWorld Health Organisations cheCOVAX. Nyika iyi inotiwo mishonga yakaita seichapihwa Zimbabwe iyo yakagadzirwa nekambani yeSinopham neSinovac, yakatoendeswa kunyika dzakaita seUnited Arab Emirates, Brazil neChile. VaWenbin vati nyika dzepasi rese dzinofanira kubatana mukurwisa Covid-19 vachiti China icharamba ichibatsira nyika dzichiri kubudirira nedzinotambura nemishonga. Vatiwo vanovimba kuti nyika dzakabudirira dzichaita zvimwezvo kuitira kuti munhu wese awane mushonga wekudzivirira Covid-19. Muchiziviso chavo, VaWenbin havana kuzivisa kuti Zimbabwe ichawana mishonga yakawanda zvakadii pasi pechirongwa ichi. Dzimwe nyika dzichawanda rubatsiro neZimbabwe in Pakistan, Brunei, Nepal, Philippines, Myanmar, Cambodia, Laos, Sri Lanka, Mongolia, Palestine, Belarus, Siera Leone neEquatorial Guinea. Hatina kukwanisa kunzwa kubva kudivi rehurumende sezvo mukuru anoona nezvekufambiswa kwemabasa edenda reCovid-19 mumahofisi emutungamiriri wenyika, Dr Agnes Mahomva, vange vakabatikana panguva yataenda pamhepo. Mutungamiri werimwe remasangano anomirira machiremba anoshanda akazvimirira, reMedical and Dental Private Practitioners Association of Zimbabwe, Dr Johannes Marisa, vati zvaitwa neChina zvakanaka nekuti hurumende yeZimbabwe inogona kunge isina mari yekutenga mishonga inokwanira munhu wese. Vati mabatirwe ari kuitwa vanhu nehutachiwana hweCovid-19 anoratidza kuti mishonga yenhomba iyi ndiyo yakakosha pakubatsira kudzivirira kupararira kweCovid-19. Vaenderera mberi vachiti vakazvipira kushanda nehurumende mukudzidzisa vakoti vevamwe kuti mishonga iyi inoshandiswa sei. Vatiwo zvakakosha kuti zvipatara nemakirinika zvitange kugadzirira nzvimbo dzekuchengetera mishonga iyi sezvo ichinzi inofanira kuchengetedzwa panotonhora. Zvichakadai, vaimbove nhengo yekomiti yeparamende inoona nezvehutano, VaPrince Dubeko Sibanda, vaudza Studio 7 kuti kunyange hazvo zviri kuitwa neChina zvakanaka, zvinosuwisa kuti hurumende haisati yazivisa veruzhinji kuti hurongwa hwayo pakutenga nekupa vanhu mishonga yeCovid-19 hwakamira sei. VaSibanda vatiwo hapana kuchejeka pakushandiswa kwezvinhu zvinenge zvapihwa pachena nedzimwe nyika. Mashoko eChina anouuya apo hurumende yakazivisa nezuro kuti masangano anopa rubatsiro ari kubatsira nyika nemari inoita mazana maviri nemakumi matatu nemana emamiriyoni emadhora ekuAmerica kurwisana neCovid-19 pamwe nezvirwere zvakaita seBP neDiabetes. Mari iyi inosanganisira mamiriyoni makumi mana nemapfumbamwe nemadhora ekuAmerica yakabva kuGlobal Fund iyo yave kutoshandiswa kutenga zvekudzivirira varapi kana kuti Personal Protective Equipment, mishonga pamwe nezvinoshandiswa kuongorora hutachiwana hweCovid-19. Hurumende pachayo inoti ine mamiriyoni zana emadhora ekuAmerica ekutenga mishonga yekudzivirira Covid-19 munyika ine vanhu vanodarika mamiriyoni gumi nenshanu, kana kuti US$15 million. No media source currently available 	https://www.voashona.com/a/china-promises-zimbabwe-free-covid-vaccines/5762497.html
politics	Bato reNCA Rokwirira VaMugabe Dare	Bato rinopikisa reNational Constitutional Assembly, NCA, rinoti ratuma magweta aro kuti akwire kudare repamusoro soro reConstitutional Court, achimisa mutungamiri wenyika, VaRobert Mugabe, kugadza vatevedzeri vavo vaviri richiti zviri kunze kwebumbiro remitemo yenyika. Mutauriri webato iri, VaMadock Chivasa, vanoti bumbiro remitemo idzva rinoti VaMugabe vaifanirwa kunge vakadoma vatevedzeri vavo vaviri sarudzo dzichangopera, kwete kuzozviita kwapera gore sarudzo dzaitwa. VaChivasa vanoti bato ravo riri kutevera Sixth Schedule paragraph 14 sub-paragraph iyo vanoti inoti VaMugabe vaifanirwa kudoma vatevedzeri vavo vaviri pasina kunonoka. Imwe nyaya inonzi naVaChivasa iri mugwaro ravo riri kuenda kudare ndeyekuti hutungamiri hwenyika hwaVaMugabe nevatevedzeri vavo vaviri hahunawo munhukadzi sezvinotarisirwa munyika ine vanhukadzi vakawanda kudarika vanhurume. VaChivasa vanoti magweta avo eMbidzo, Muchadehama and Makoni achaendesa mapepa aya chekutanga neChishanu mangwanani. VaMugabe vari kutarisirwa kutoresa mhiko VaEmmerson Mnangagwa pamwe naVaPelekezela Mphoko sevatevedzeri vavo vaviri. Imwe nyanzvi munyaya dzemitemo inodzidzisa paKent University kuBritain, Doctor Alex Magaisa, vanoti nyaya yeNCA inonakidza kutevera. Vanoti chikamu chemutemo chiri kushandiswa nebato iri nechinonzi chakashandiswawo naVaMugabe zvinonetsa kunyatsonzwisisa asi vanoti dare repamusorosoro iri rinogonawo kuramba kutambira nyaya iyi. Zvichakadaro, bato reMDC T rinotiwo riri kuronga kuroverera VaMugabe nemhosva yekutyora bumbiro remitemo nekudzinga kwavakaita mutevedzeri wavo, Amai Joice Mujuru, kubva pachigaro richishandisa nhengo dzaro mudare reparamende. Mutauriri webato iri, VaObert Gutu, vaudza bepanhau reNewsDay kuti VaMugabe vakazvidza bumbiro renyika nekudzinga kwavakaita Amai Mujuru, vachiti mutevedzeri wemutungamiri wenyika anofanirwa kudzingwa chete pachiteverwa bumbiro renyika. No media source currently available 	https://www.voashona.com/a/zimbabwe-politics-nca-constitution/2555308.html
business	Vanhu Vakawanda Vorega Kunotora Mari Dzavo dzeMudyandigere	Komisheni inoona nezvekufambiswa kwemari dzemudyandigere kana kuti Insurance and Pension Commission-IPEC, inoti kune mari inosvika mamiriyoni makumi maviri nemanomwe isati yatorwa nevanhu vakaenda pamudyandigere. Vachitaura nhasi muChinhoyi pamusangano waitwa nekomisheni iyi nevanochengeta mari inobhadharwa nevashandi yemudyandigere mukuru anoona nezvekudyidzana mukomisheni VaLlyod Gumbo vanoti vari kushushikana nekusatorwa kwemari yakawanda zvakadaro. VaGumbo vanoti mari iyi inofanirwa kubhadharwa kuvanhu vanosvika zviuru mazana mashanu. VaGumbo vakurudzira vose vakambobhadhara mari yemudyandigere asi vasina kuzoitora kuti vaende kwavaibhadhara mari kana kukambani dzavaishandira vanobvunza nekuti mari iyi hapana munhu anogona kuitora kunze kwemuridzi wayo chete. Mumwe mushandi apinda mumusangano wanhasi VaPrince Mpala vanoti mari dzemudyandigere dziri kupihwa vanhu ishoma zvichienzaniswa nemari yavanenge vabhadhara uye vanopihwa mari isisina huremu. VaMpala vanoti mari dzemudyandigere dzakabhadharwa iri mari yekuAmerica dzinofanirwa kubhadharwa dzichishaswa reti (rate) inenge ichishandiswa nguva iyoyo yeInterbank rate Gurukota rezvevashandi Amai Sekai Nzenza vakatenda kuti mari dziri kutambirwa nevashandi dzishoma uye vakati vanoda kuita hurukuro negurukota rezvemari muzvinmafundo Mthuli Ncube kuti mari idzi dziwedzerwe. Mumwe mukuru weKomisheni iyi VaJosphat Kakwere vanoti vashandi vanofanirwa kutaurira mhuri dzavo kuti vari kubhadhara mari yemudyandigere kwete kuvanza sezvinoita vakawanda. VaGumbo vanoti mari iyi ikagara makore mashanu iri muPension Fund isati yatorwa inozoendeswa muGuardian Fund uko inogara kwemakore makumi matatu yakamirira kutorwa nemuridzi wayo.	https://www.voashona.com/a/vanhu-vakawanda-vorega-kunotora-mari-dzavo-dzemudyandigere/4953160.html
politics	Munyori Mukuru weMDC VaHwende Vomiswa Pamberi peDare Vachinzi Vaida Kupidigura Hurumende	Munyori mukuru webato rinopikisa, reMDC, VaCharlton Hwende, vamiswa pamberi pedare nhasi gweta ravo, VaHarrison Nkomo vachiti nyaya yavari kupomerwa yekuti vaida kupidigura hurumende iraswe. Asi vachuchusi vehurumende vatsika madziro vachiti nyaya iyi izotongwazve rimwe zuva. Dare rati nyaya iyi izonzwikwa musi wa 2 mwedzi unouya. Vanoona nezvemutemo muMDC, VaInnocent Gonese, vaudza Studio 7 kuti zvirikuitwa nehurumende hazvina kunaka uye hazvisi pamutemo. VaGonese vati VaHwende vakasungwa musi wa 6 Kurume gore rakapera asi varikuramba vachingonzi vadzoke kudare redzimhosva zvinoratidza kuti nyaya yavari kupomerwa ndeye manyepo. No media source currently available Zvichakadaro bato reMDC, pamwe chete nesangano rinomirira vashandi, reZimbabwe Congress of Trade Unions vari kupomera mapurisa mhosva yekuvarambidza kuita misangano yavo munyika. Izvi zvinotevera kurambidzwa kwemutevedzeri wasachigaro webato reMDC, VaJob Sikhala, kuita musangano nevanhu vavanomirira kuZengeza West uye kurambidzwa kweZCTU kuita musango nenhengo dzaro kwaMutare nemusi weChitatu. Mutauriri wemapurisa, Assistant Commissioner Paul Nyathi, vaudza Studio 7 kuti mapurisa haana simba rekubvumidza kana kurambidza misangano. No media source currently available	https://www.voashona.com/a/munyori-mukuru-wemdc-vahwende-vomiswa-pamberi-pedare-vachinzi-vaida-kupidigura-hurumende/5308643.html
health	Madhokotera Anodarika Mazana Mana Anodzingwa Basa, Mitumbi Ichiorera Mumamochari	Hurumende inonzi yadzinga basa vana chiremba mazana mana nemakumi matatu nevashanu basa vari kuramwa mabasa pakusvika mukuvira kwezuva remusi weChitatu. Madhokotera aya ari kudzingwa basa zvichitevera kuwanikwa vaine mhosva yekutyora mitemo yebasa nekomiti inoranga vanokanganisa pamabasa. Sangano reHealth Service Board rinoti madhokotera aya arikudzingwa basa pachitevedzwa mitemo inobata vashandirwi nevashandi vavo. Sangano reCommunity Working Group on Health rinoti zvitunha zvave kuworera mumamochari emuzvipatara zvehurumende nekushaya vanachiremba vanovhiya kuti pabude chirwere chinenge chapa kuti murwere afe. Sachigharo wesangano reHealth Service Board, Dr. Paulinus Sikosana, vaudza Studio 7 kuti matare ekunzwa mhosva dziri kupomerwa vanachiremba ava kuzvipatara zvavo ari kuenderera mberi uye vakawanda vari kutarisirwa kudzingwa basa pamusoro pevadzingwa basa ava. Panyaya yekuti ndiyani achatora mabasa evari kudzingwa ava, Dr. Sikosana vati vainge vanyora tsamba kumunyori mubazi rezvehutano, Dr. Agnes Mahomva, kuti vaone kuti zvipatara zvingashande sei. Asi Dr. Mahomva vange vasiri kudaira nharembozha yavo,apo taedza kunzwa divi ravo. Vanachiremba vakatanga kuramwa mabasa musi wa 3 Gunyana vachiti mari dzavari kutambiriswa hadzisi kuvakwanira. Mukuru weCommunity Working Group on Health, VaItai Rusike, vanoti vamwe vanhu vave kungorwara nekufira kumba vamwe vachienda kuzvipatara zvinenge zvichiri kushanda zvakaita seKaranda Hospital kuMt Darwin. No media source currently available 	https://www.voashona.com/a/vanachiramba-mazana-mana-nemakumi-matatu-nevashanu-vodzingwa-mitumbi-ichiorara-mumamochari/5175976.html
politics	VaMugabe Vangatungamire AU neSADC Zvisina Dambudziko?	Kunetsana kunotyisa kuri kuenderera mberi mubato reZanu-PF kwave kupa kuti dzimwe nyanzvi munyaya dzezvematongerwo enyika dziti zvichanetsa kuti mutungamiri wenyika akwanise kubata husachigaro hweAfrican Union neSADC uko bato rake nenyika zvichibvira. African Union, iyo iri kuita musangano kuAddis Ababa, Ethiopia iri kutarisirwa kudoma VaMugabe sasachigaro sezvo pari zvino vari mutevedzeri wasachigaro. Kazhinji mutevedzeri wasachigaro ndiye anowanzotora chigaro chasachigaro. Nyanzvi munyaya dzezvematongerwo enyika, VaBlessing Vava, avo vakambotungamira sangano revadzidzi reZimbabwe Natioanl Students Union, vanoti mutoro uyu mukuru kuna VaMugabe vava mukweguri. VaMugabe vari kusvitsa makore makumi mapfumbamwe nerimwe mwedzi unouya Kukadzi. VaVava vanoti VaMugabe vachapedza nguva yakawanda vachitarisa matambudziko ekunze kwete emuZimbabwe. No media source currently available Asi nhengo yePolitburo yeZanu-PF, VaMunyaradzi Paul Mangwana, vanoti VaMugabe mutungamiri ane njere anokwanisa kuita mabasa aya ose. No media source currently available  	https://www.voashona.com/a/zimbabwe-politics/2615787.html
health	Vanhu Votarisirwa Kutanga Kubayiwa Nhomba yeSinopharm neMusi weChina	Hurumende iri kutarisirwa kuparura chirongwa chekubaya vanhu nhomba yekudzivirira Covid-19 nemusi weChina uye inoti vachabayiwa pachikamu chekutanga chechirongwa ichi vanosanganisira machiremba, vakoti nevamwe vashandi vezvehutano. Izvi zvinotevera kupedza nemusi weChitatu kwekudzidziswa kwemashandisirwo enhomba iyi kwaitwa vashandi vehutano munyika yose. Gurukota rezvekuburitswa kwemshoko, Seneta Monica Mutsvangwa, vanoti vashandi vehutano vange vari kudzidziswawo zvinhu zvakaita sekuti mishonga iyi inochengetwa sei. Mutungamiriri weZimbabwe Nurses Association, VaEnock Dongo, vaudza Studio 7 kuti nhengo dzesangano ravo dziri kupinda muzvidzidzo izvi munyika yose. Hatina kukwanisa kutaura nevamwe vapinda muzvidzidzo izvi asi VaDongo vati hapana chakanyanyooma pazvidzidzo izvi sezvo vakoti vagara vachibaya nhomba dzezvimwe zvirwere. Vati vange vachitarisira kuti zvidzidzo izvi zvivape vakoti ruzivo pamusoro pemashandiro enhomba yeSinopharm. Vachitaura mushure memusangano wedare remakurukota neChipiri manheru, Amai Mutsvangwa vakati nhomba iyi ichaendendeswa kumatunhu pachishandiswa nzira dzinoendeswa mimwe mishonga. Vakatiwo kunze kwevashandi vehutano, vamwe vachabayiwa pachikamu chekutanga mauto, mapurisa nemagadhijere uyewo vashandi veZimbabwe Revenue Authority pamwe neAgritex. Pachikamu chechipiri pachabaiwa varairidzi vezvikoro zvepasi nezvepamusoro uye vamwe vese vachabaiwa pasi pechikamu chekupedzesera. Amai Mutsvangwa vanoti vese vachabaiwa vachanyorwa mazita avo pasi uye vachaudzwa kuti vachazobaiwa riini zvekare sezvo vachifanira kubaiwa kaviri. Hurumende inoti ine hurongwa hwekubaya vanhu mamiriyoni gumi izvo zvichaita mari inodarika mamiriyoni matanhatu nezviuru mazana manomwe zvemadhora ekuAmerica. South Africa yakaparura hurongwa hwayo hwekubaya nhomba iyi neChitatu mutungamiriri wenyika iyi, VaCyril Ramaphosa, vachibaiwa veruzhinji vachiona. . No media source currently available 	https://www.voashona.com/a/vanhu-votarisirwa-kutanga-kubayiwa-nhomba-yesinopharm-nemusi-wechina/5781883.html
politics	VaTony Blair Vanoti Vakagadzirira Kuita Hurukuro naVaMnangagwa Asi Vachiti Ngavawandudze Zvinhu	Vaimbova mutungamiri wehurumende yeBritain VaTony Blair vanoti vakagadzirira kuita hurukuro nemutungamiri wenyika VaEmmerson Mnangagwa asi vachivakurudzira kuti vawandudze zvinhu munyaya dzezvematongerwo enyika uye nyaya dzezvehupfumi. Zimbabwe parizvino iri kushorwa zvakanyanya neUnited Nations nemasangano anorwira kodzero dzevanhu ichipomerwa mhosva yekutyora kodzero dzevanhu, uye kuva nechekuita nekupambwa kwevanhu nevanofungidzirwa kuti vasori. Asi hurumende iri kuti pane vari kukurudzira kuti ipidigurwe nechisimba. Vachitaura nenhepfenyuro yeCNBC Africa, VaBlair vanoti Zimbabwe ine mukana wekuti ive pakati penyika dzakabudirira. Hurumende yaVaBlair muna 1997 yacheka hukama neZimbabwe mushure mekutadza kuwirirana panyaya yekugoverwa kwevhu kuvatema. Hatina kukwanisa kubata gurukota rezvekudyidzana nedzimwe nyika VaSibusiso Moyo kuti tinzwe divi ravo sezvo vange vasiri kudaira nharembozha yavo. Asi nyanzvi munyaya dzezvematongerwo enyika VaJoy Mabenge vanoti nhaurirano hadzina kuipa asi kuta kuti hurumende yeZanu-PF ivandudze zvinhu mutoro mukuru. No media source currently available  	https://www.voashona.com/a/vatony-blair-vanoti-vakagadzirira-kuita-hurukuro-navamnangagwa-asi-vachiti-ngavawandudze-zvinhu/5518287.html
politics	VaChamisa Vanoti MDC Alliance Ndiyo Ichaumba Hurumende Itsva	Mutungamiri weMDC Alliance, VaNelson Chamisa, vanoti mubatanidzwa wavo weMDC Alliance ndiwo uchaumba hurumende itsva mushure mesarudzo dzegore rino. Vachitaura kuzviuru zvevanhu vaungana munhandare yePfupajena muChegutu, VaChamisa vati zviri pachena kuti ndivo vachaumba hurumende itsva mushure mesarudzo dzegore rino. VaChamisa vati havasi ivo vega vari kuzviziva vachiti vari muhurumende, nemunhu wese ari kuzviziva nekuzvinzwa vachiti vangomirira nguva yekuti zvizadziswe. VaChamisa vati zvavari kutaura pamisangano yavo zviri kunzwikwa nevakuru vakuru muhurumende vanosanganisira mutevedzeri wemutungamiri wenyika, VaConstantino Chiwenga, avo vave kuzvitevedzera. VaChamisa vati hapana chakaipa kuti vechidiki vatonge nyika ino sezvo VaChiwenga nevamwe vavo vakaenda kuhondo vari vadiki. VaChamisa vati manifesto yebato reZanu PF yakaparurwa zviri pamutemo neChishanu, ipfungwa dzavo dzavaitaura dzakatorwa nebato iri, asi vati chakasiyana ndechekuti bato reZanu PF harigone kuita zvarakanyorwa mugwaro iri. VaChamisa vati ndosaka nhengo dzavo dzaitsvaga rutsigiro rwesarudzo dzema primary adzo vaiti vakavhoterwa vachagadzirisa migwagwa, vachikanganwa kuti ndivo vari panyanga vari kutadza kugadzirisa migwagwa yacho. Mumwe apinda musangano uyu, VaNorman Waze, vati zvataurwa naVaChamisa zvinoitika sezvo zvakaitwa nedzimwe nyika uye vakazviita panyaya yenharembozha pavanga vari muhurumende yemubatanidzwa. VaChamisa vatiwo vachange vari mhiri kwemakungwa naVaTendai Biti neChipiri vachitaura nevemabhizinisi kuti vagadzirire kuuya kana vaumba hurumende yavo mushure mesarudzo. No media source currently available 	https://www.voashona.com/a/zimbabwe-mdc-alliance-rally-in-chegutu/4381155.html
business	Mabhindauko Oraramisa Vamwe Vari Kunze kweNyika	Zvizvarwa zveZimbabwe zvakawanda zvakabuda munyika zvichinotsvaga mafuro manyoro munyika dzakapoteredza Zimbabwe, zviine tarisiro yekuti zvinhu zvichakasika kunaka kumusha zvodzokera. Asi tarisiro iyi inenge yaramba chave chiroto chisingabatiki, izvo zvoita kuti vamwe vakaita saVaLovejoy Chinhema, avo vari kuMaputo, kuMozambique, vatange mabhindauko anopa raramo. VaChinhema vanoti vakabatana nevamwe vana veZimbabwe vakavhura zvitoro zvinotengesa zvinhu zvakasiyanasiyana zvinosanganisira mbatya nemagumbeze. VaChinhema vanoti ivo nevamwe vavo vatanhatu vanotenga zvinhu kuSouth Africa neSwaziland zvavanozotengesa kuMozambique. VaChiinhema vanoti vane vashandi vavakatopinzawo mabasa vanove zvakare vana veZimbabwe. Asi VaChinhema vanoti kudhonha kwemari yekuSouth Africa kwakambozunguza bhizimusi ravo zvishoma sezvo vakanga vasisakwanisi kunotenga zvinhu zvemuzvitoro zvavo kuZimbabwe nekuti mari yekuAmerica inonzi ndiyo iri kunyanyodiwa muZimbabwe yakange yave nesimba rakanyanya. Asi vanoti vari kukwanisa zvavo kuraramisa mhuri dzavo zvichienzaniswa nekunge dai vari kumusha. “Tinonyanyohodha ma duvet nembatya zvinozotengeswa mumarukisheni nevanhu vatakapawo mabasa,” VaChinhema vanodaro. Vanoti madzimai avo kumusha akasara achiitawo mabhindauko ekusona mbatya dzekutengesa. Asi vanoti chishuvo chavo chikuru ndechekuti dai zvinhu zvakasika kunaka kuitira kuti vadzokere kumusha. No media source currently available 	https://www.voashona.com/a/zimbabwe-politics-mozambique-vending/3084692.html
health	Hurumende Yokurudzirwa Kuwanisa Mishonga Inodzivirira Kudzoka kweGomarara repaZamu Kune Vanenge Vambobatwa neChirwere Ichi	Nyanzvi mune zvegomarara remazamu dzinoti zvakakosha kuti pawaniswe mishonga inodzivirira kuti vanenge vambobatwa nechirwere ichi vasazodzokororwe nacho, ukuwo hurumende ichi kurudzirwawo kuti itore matanho anoitwa kuti kurapwa kwemagomarara kuve nyore munyika. Izvi zvabuda neChishanu apo nyanzvi mune zvegomarara dzasangana pachipatara cheParirenyatwa icho change chichitambidzwa mapiritsi eTamoxifen akatsvagwa nesangano reCancerserve ayo anobatsira kuti vanenge vamboita gomarara remazamu vasazobatwe naro zvekare. Vachitaura mushure mechiitiko ichi, nyanzvi mune zvekurapwa kwechirwere chegomarara, uye vari ivo vakatanga sangano reCancerserve, Doctor Anna Mary Nyakabau, vati mushonga weTamoxifen wakakosha mukudzivirira kudzoka kwechirwere chegomarara rezamu. Asi vati pane vamwe vasingakwanisi kutenga mushonga uyu, uyo unonwiwa kwemakore ari pakati pemashanu negumi, nekudaro zvakakosha kuti vanoshaya cheuviri vabatsirwe mukuwana mishonga iyi. Vachitambira mushonga uyu pachiitiko ichi, mukuru weRadiotherapy pachipatara cheParirenyatwa Group of Hospitals, Doctor Nothando Mutizira, vati mushonga weTamoxifen unopiwa mushure mekunge munhu arapwa akapora. Dr Mutizira vati mishonga iyi yakakosha mukurwisa denda regomarara remazamu kuti risadzoke zvakare. Vachitaurawo pachiitiko chanhasi ichi, VaItai Mabasa Bopoto, avo vakatobviswawo rimwe zamu nekuda kwegomarara iri uye vatove pamishonga yeTamoxifen, vati zvakakosha kuti hurumende itore matanho anoita kuti chirwere chegomarara ichi chirapwewo pachena munyika pamwe nekuona kuti michina yekushandisa iripo. VaBopoto vati vakatozopona kubva kuchirwere ichi nekuda kwerubatsiro rwavakawana kumhuri neshamwari dzavo, vakati kurapwa kwechirwere ichi kunoda makunun’unu emadhora. Vati nguva zhinji michina mishoma iri kuzvipatara zvehurumende zvakadai seParirenyatwa inenge yakafa. Izvi zvinogarochemwa chemwa nazvo nevanhu vakawanda vanobatwa chirwere chegomarara. Vataura pachiitiko ichi vakamiririra munyori mukuru mubazi rezvehutano, Doctor Aspect Jacob Maunganidze vati hurumende inokoshesa zvakanyanya kudzivirirwa kwechirwere chegomarara remazamu uyewo vakati vari kushandawo nevamwe vanobatsira kuti mishonga yakaita seTamoxifen iwanikwe pachena munyika. VaMaunganidze vatiwo hurumende iri kugadzirisa dambudziko remichina. Mishonga yapiwa chipatara cheParirenyatwa inonzi ichabatsira vanhu mazana matatu nemakumi masere (380), avo vasingakwanisi kutenga mishonga iyi kwegore rese. Gomarara rezamu rinobata zvese vanhukadzi nevanhurume asi kumadzimai rinonzi ndiyo mhando yegomarara inotevera gomarara rechibereko mukuuraya madzimai zvakanyanya munyika. Mwedzi uno waGumiguru mwedzi wekuyeuchidzana pamusoro pechirwere chegomarara repamazamu, kana kuti breast Cancer Awareness Month. Vanhurume munyika vanonzi vari kukurudzirwawo zvakanyanya kuti vaende kunoongororwa kana vaine gomarara repamazamu sezvinota vanhukadzi senzira yekuti dzivirira kana kukasika kurapwa kwechirwere ichi. No media source currently available 	https://www.voashona.com/a/6810098.html
health	Chirongwa cheNhomba yeCovid-19 Chakapinda muZuva Retatu Panguva Iyo EU Ichiti Ichawanisa Zimbabwe Imwe Nhomba	Bazi rezvehutano rakazivisa neChitatu kuti kusvika nenguva dzeina dzemasikati, vashandi vari pamberi mukurwisana nedenda reCovid-19 vanosvika zviuru zviviri nemazana manomwe nevana, kana kuti 2 074, vakanga vabaiwa nhomba yekudzivirira kupararira kwechirwere cheCovid-19 nyika yose. Izvi zvakaitika apo chirongwa chekubaya nyika yose chakapinda muzuva retatu. Bazi iri rakazivisawo kuti vanhu vasere vakafa kana kuti 8, uye vamwe makumi mashanu kana kuti 50, vakawanikwa vaine chirwere ichi pavanhu chiuru nemazana masere nevana, kana kuti 1 804, vakavhenekwa. Vanhu zana nemakumi mashanu nevana, kana kuti 154, vakanga vari muchipatara pakupera kwezuva musi weChipiri. Huwandu hwevanhu vabatwa neCovid-19 nyika yose hwakasvika pazviuru makumi matatu nezvishanu zvine mazana mapfumbamwe nemakumi matanhtatu, kana kuti 35 960, kuchitiwo vanhu vafa kubva patanga chirwere ichi nyika yose vakasvika pachiuru nemazana mana ane makumi mashanu nevatanhatu, kana kuti 1 456. Zvichakadaro, sangano reEuropean Union rinoti Zimbabwe munguva pfupi inotevera iri kutarisirwa kuwana nhomba inodarika miriyoni imwe chete kana kuti 1, 152 million, pasi pechirongwa che Coalition for Epidemic Preparedness Innovations, kana kuti COVAX. Izvi zvakabuda padandemutande reTwitter reEU. Chirongwa cheCOVAX chinotungamirwa nesangano reWorld Health Organization richibatsirwa nemasangano akasiyanasiyana, kunyanya reEuropean Union, uye chakanangana nekubatsira nyika dzichiri kubudirira. Pari zvino Zimbabwe yakapihwa nhomba zviuru mazana maviri, kana kuti 200 000, kubva kuChina, iyo yakatanga kubayiwa muHarare svondo rapera uye mamwe matunhu kutanga neMuvhuro. China yakazivisa neChitatu kuti ichapa Zimbabwe imwe nhomba zviuru mazana maviri. Zimbabwe inoti yakatenga imwe nhomba zviuru mazana matanhatu kubva kuChina inosvika mukupera kwemwedzi uno. Asi vakuru mubazi rezvehutano vasina kuda kudomwa nemazita vanoti vanhu vari kuuya kuzobayiwa vachiri vashoma. Nyanzvi munyaya dzezvehutano, Dr. Brighton Chireka vanoti vanotenda bazi rezvehutano nedanho rayakatora rekuti vashandi vezvehutano vave pakati pevanhu vakatanga kubaiwa nhomba munyika yose. No media source currently available 	https://www.voashona.com/a/zimbabwe-covid-19-vaccination-update-dr-brighton-chireka/5792063.html
business	Nyanzvi Dzoshora Hurumende Iri Kuda Kuomesera Vashandisi veMadandemutande	No media source currently available Nyanzvi dzinoti hurumende inogona kuvhara madandemutande kana kushungurudza vanoashandisa sekuvimbisa kwayakaita asi izvi zvinosvibisa chimiro chenyika pamwe nekuti irasikirwe nebhizimisi rakwanda. Nyanzvi munyaya dzekufambiswa kwemashoko nematongerwo enyika dzinoti veruzhinji vanofanira kutora mashoko ehurumende zvakadzama sezvo hurumende ichikwanisa kuita zvairi kutaura. Mudzidzisi wezvekutapwa kwenhau pachikoro cheChristian College of Southern Africa, VaDonald Mukota, vanoti pane dzimwe nyika dzemuAfrica dzakatombovhara madandemutande kana kusunga vanoashandisa, saka zvinogona kuitika muZimbabwe. Asi vanoti izvi handizvo zvingaite kuti vanhu vatadze kushandisa madandemutande. Asi vanotiwo vanhu vanofanira kushandisa madandemutande mune zvakanaka. Mukuru wesangano reZimbabwe Democracy Institute, Doctor Pedzisayi Ruhanya, vanoti hazvibatsiri kuvhara madandemutande uye kana hurumende yaita izvi, inenge yaratidza pachena kuti haidi hutongo hwejekerere. Doctor Ruhanya vanoti zvekuvhara madandemutande zvinoitwa nehurumende dzine hudzvanyiriri uye dzine zvadzinoda kuvanza. Vanoti zvinoda mari yakawanda chose kuvhara madandemutande uye hurumende dzisina mari dzakaita seyeZimbabwe dzinogona kunetsekana kuita izvi. Asi vanoti Zimbabwe inogona kuwana rubatsiro rwekuita izvi kubva kunyika dzakaita seChina. Muzvare Kholiwe Majama Nyoni vanoti zvinosuwisa kuti hurumende yeZimbabwe iri kuronga kuomesera vanhu vanoshandisa madandemutande iyo iri iyo nzira yave kushandiswa neveruzhinji kufambisa mashoko pamwe nekunzwa nhau kubva mukati nekunze kwenyika. Muzvare Majama Nyoni, avo vachangobva kumusangano we Forum on Internet Freedom in Africa wakaitirwa kuSouth Africa svondo rapfuura, vati zvakabuda pamusangano uyu zvinoratidza kuti nyika inorasikirwa nemari yakawanda chose kana madandemutande akavharwa kana kuvhiringwa. Sangano reCollaboration on International ICT Policy for East and South Africa rinoti kuvharwa kwemadandemutande kwakaita kuti nyika dzeSub Saharan Africa dzirasikirwe nemari inodarika mamiriyoni mazana maviri emadhora.	https://www.voashona.com/a/zimbabwe-threatens-internet-whattsap-shutdown/4054747.html
health	Hurumende Yoendesa VanaHutsana kuRufu neKune Mamwe Magungano Kuyedza Kurwisa Cholera	"Gurukota rinoona nezvehutano Dr David Parirenyatwa vakaudza dare reparamende kuti hurumende ichange ichitumira vanahutsana kumachechi, kurufu nepamwe pose panoungana vanhu zvikuru muChegutu nenzvimbo dzakapoteredza kuti vaona kuti chirwere cheCholera hachirambe chichipararira. Vanhu vana vanonzi nehurumende vakafa nechirwere ichi uye vanhu makumi matanhatu nemashanu vanonzi vanifungidzirwa kuti vakatapurirwa chirwere ichi. Doctor Fortune Nyamande vanoti zviri kutaurwa naDr Parirenyatwa panyaya yavana hutsanana ndizvo chaizvo zvinofanira kuitwa kuti cholera isapararire munyika. Vakurudzirawo vanhu kuti kana vakafungidzira kuti munhu abatwa nechirwere ichi vamupe mvura ine munyu netsvigiri kana kuti ""salt sugar solution"" apo vanenge vachienda naye kuchipatara."	https://www.voashona.com/a/zimbabwe-hutano-enyika/4225928.html
politics	MDC Inotungamirirwa naVaNelson Chamisa Yotsamwiswa neKusungwa kweVakuru veZCTU.	MDC inotungamirwa naVaNelson Chamisa inoti haisi kufara nemabatirwo aitwa nhengo dze ZCTU. MDC inoti dzimwe nyika nemasangano akaita se European Union ne United Nations, anofanirwa kuona hutongi huri kushandiswa munyika nehurumende yaVaEmmerson Mnangagwa. Bato rinopikisa iri rinoti mabatirwo ari kuitwa vanhu nehurumende haana kunaka. Mumwe wevatevedzeri wemutungamiri ve MDC, VaMorgen Komichi, vaudza Evans Zininga kuti dambudziko guru riri munyika inyaya yekusatambirika kwehurumende yaVaMnangagwa iyo yavanoti yakapinda panyanga zvisiri pamutemo. Nyanzvi mune zvematongerwo enyiika vachidzidzisa ku Tshwane University of Technology, Doctor Ricky Munyaradzi Mukonza, vanoti mamiriro akaita zvinhu munyika anoda kuti zvematongerwo enyika zvigadziriswe. Doctor Mukonza vanoti hapana shanduko yakanyaya yavanoona muhurumende yaVa Mnangagwa vachiifananidza neyaVa Robert Mugabe avo vakasiyiswa basa nemauto gore rakapera muna Mbudzi. Vanotiwo vimbiso dzehurumende hadzisi kutevedzerwa sekusungwa kwadzinenge dzaitwa. Vanoti nyika yave kudzokera kumatambudziko egore ra 2008 iro rakange rakaremera vazhinji.  	https://www.voashona.com/a/bato-re-mdc-ronyuynyuta-pamusoro-pekusungwa-kwedzimwe-nhengo-dzezctu/4609464.html
politics	Mutongo paChikumbiro ChaVaSikhala neVamwe Chekubvisa Mari yeChibatiso Wotarisirwa neChishanu	Nhengo dzeparamende dzebato reCitizens Coalition for change VaJob Sikhala, Zengeza West, naVaGodfrey Sithole, Chitungwiza North dzange dziri mudare ramejastiriti nhasi dzichikumbira dare kuti dzipihwe mukana wekubvisa mari yechibatiso. Magweta avo anoti vagarisa mutirongo uye mhosva yavari kupomerwa haina kunyatsori tsvikiti. Mutongi wedare ramejastiriti VaStanford Mambanje vati vachapa mutongo wavo nemusi weChishanu. Asi mapurisa ange akapakatira zvombo adzinga vatsigiri vebato iri vange vauya kuzotsigira vasungewa ava. VaSikhala naVaSithole nevamwe vatsigiri vebato iri vakasungwa vachipomerwa mhosva yekukonzera mhirizhonga kuNyatsime mushure mekupondwa kwenhengo yebato ravo Muzvare Moreblessing Ali. Asi vebato reCCC vanoti vari kkatyamadzwa kuti sei mapurisa asina kusunga vamwe vaZanu-PF vakabuda pamavhidhiyo vachipesvedzera mhirizhonga. Mutauriri wemapurisa Assistant Commissioner Paul Nyathi vakaudza Studio 7 kuti hapana akamhan;ara nyaya yacho. VaSikhala, VaSithole nevamwe vatsigiri vebato iri vakanyimwa mukana wekubvisa mari yechibatiso nedare ramejastiriti vachinzi vanogona kuramba vachikonzera mhirizhonga. Mune imwe nyaya, mutauriri webato reCCC Muzvare Fadzayi Mahere vati sachigaro wevechidiki mubato kuChitungwiza South VaEphrage Gwavava vatorwa nevanhu vange vachizviti mapurisa ekudema mangwanani. Asi mutauriri wemapurisa Assistant Commissioner Paul Nyathi vaudza Studio 7 kuti vange vasati vasumwa nezvenyaya iyi.	https://www.voashona.com/a/6684088.html
health	Zimbabwe Haisati Yavhura Mabhodha Ayo?	Vamiriri vehurumende kumuganho weBeitbridge neSouth Africa vanonzi nezuro vakazivisa kuti nyika haisi kuzovhura miganho yayo nhasi, zuva riri kuvhurwawo miganho yenyika yeSouth Africa, sezvanga zvakatarisirwa nevakawana. Mutungamiri wesangano revanotenga nekutengesa kunze kwenyika, reInternational Cross-Border Traders Associationa, VaDenis Juru, vanoti vakaudzwa nezvedanho iri nezuro pamusangano wavakaita nevamiriri ava. South Africa inonzi yakazivisa kuti yaizovhura miganho yayo nhasi, izvo zvakapawo vana veZimbabwe tarisiro yekuti nyika yavo yaizoitawo zvimwechete. Asi hurumende yeZimbabwe yakagara yazivisa zvayo kare kuti yaizovhura chete nhandare dzendege musi wa 01 Gumiguru, unove nhasi. Miganho pamwe nenhandare dzendege zvakavharwa muna Kurume senzira yekudzivirira kupararira kwechirwere cheCovid-19. Studio 7 yakundikana kubata gurukota rezvekuburitswa kwemashoko, Amai Monica Mutsvangwa, kanawo munyori mubazi ravo, VaNick Mangwana, kunyange hazvo nharembozha yavo yanga ichirira. Sachigaro vekomiti yeparamende inoona nezvekudyidzana nedzimwe nyika, VaKindness Paradza, vatiwo vanga vasati vanzwa nezvenyaya iyi. Ngatinzweyi hurukuro yaitwa naJonga Kandemiiri weStudio 7 naVaJuru. No media source currently available 	https://www.voashona.com/a/zimbabwe-not-opening-border-as-south-africa-as-south-africa-opens-its-borders/5604439.html
health	Nhengo dzeParamende Dzonwa Mushonga Unodzivirira Korera	Nhengo dzeparamende dzapihwa mishonga yekudzivirira korera senzira yekukurudzira kuti vaparidze kunzvimbo dzavo nyaya yekudzivirira chirwere chekorera. Mukuru anoona nezvezvirwere zvekutapurirana mubazi rezvehutano, Dr Portia Manangazira, vaudza Studio7, kuti vafara chose kuti nhengo dzeparamende dzange dzichida kuziva pamusoro pekorera nezvimwe zvirwere zvemudumbu. Vatiwo vanovimba kuti nhengo dzeparamende dzichavabatsira kusvitsa mharidzo yavo kumachechi anorambidza nhengo dzawo kuti dzinwe mishonga yekudzivirira zvirwere. Imwe nhengo yeparamende zvakare vari sachigaro weMDC inotungamirwa naVaNelson Chamisa, Muzvare Tabitah Khumalo, vaudza Studio7 kuti vachakurudzira vanhu munharaunda dzavo kuti vaitewo sazvavaita nhasi. Mumiriri weMbizo, VaSettlement Chikwinya, vatiwo vatora mushonga senzira yekukurudzira vanhu vemunzvimbo kuti vazvidzivirire kukorera. Nynzvi munyaya dzehutano dziri kukurudzira veruzhinji kuti vamwe mushonga wekudzivirira korera, uyo uri kupihwa pachena. Zimbabwe yakatarisana nedambudziko rechirwere chekorera icho chinorapika nyore. Chirwere ichi chakauraya vanhu vanodarika zviuru zvina muna 2008, uye vanhu vanodarika zviuru makumi mapfumamwe vakabatwa nechirwere ichi.	https://www.voashona.com/a/zimbabwe-legislators-take-cholera-vaccines/4608176.html
business	Kanzuru yeHarare Yotsvaga Rubatsiro RweKutakurwa kweMarara Kune Veruzhinji neMakambani	Kanzuru yeHarare neMuvhuro yakaburitsa gwaro rekukumbira rubatsiro kune vemakambani pamwe nevagari kuti ibatsirwe kugadzirisa motokari dzayo pamwe nemichina zvinoshandiswa mukutakura pamwe nekuraswa kwemarara muguta iri. Vakafanobata chigaro chameya veguta reHarare, VaStewart Mutizwa, vanoti kanzuru yavo yakatora danho iri mushure mekuona kuti yoga haingakwanise kubvisa marara munzvimbo dzose dziri kuunganidzwa marara mukati meguta pamwe nemumisha inogara vanhu nechikonzero chekuti motokari dazvo zhinji dzakafa. Vanoti vari kukumbira kuti vabatsirwe nechero chinokwanisa kuita kutimarara atakurwe uyewo kuti motokari dzavo nemichina zvigadzirwe zvakare. VaMutizwa vanoti yavo kanzuru ine mari inodarika mabhiriyoni manomwe emadhora emunyika iri muvanhu, makambani pamwe nehurumende, iyo vanoti dai vakwanisa kuiwana yairerutsa ndima mukumutsiridza motokari dzekanzuru. No media source currently available 	https://www.voashona.com/a/zimbabwe-harare-city-council-appeals-for-assistance/5905684.html
politics	Mumwe Mutewedzeri weMutungamiri weMDC Alliance, VaTendai Biti, Vanobvisiswa Mari yeChibatiso	Mumwe wevatevedzeri vemutungamiriri weMDC Alliance, VaTendai Biti, vabhadhariswa zviuru gumi zvemadhora emuZimbabwe semari yechibatiso kuti vatongwe vachibva kumba panyaya yavari kupomerwa yekurova mumwe mudzimai. VaBiti vari kupomerwa mhosva yekurova Amai Tatiana Aleshina vekuRussia muHarare svondo rapfuura. Mutongi wedare Amai Vongai Muchuchuti vati VaBiti vagare pakero yavakapa kudare uye havafaniri kupindira pakuferefetwa kwenyaya iyi. Vachuchisi panyaya iyi havana kupikisa kuti VaBiti vabhadhare mari yechibatiso uye vanzi vadzoke kudare musi wa18 Ndira gore rinouya apo pachatanga kunzikwa nyaya yavo. Gweta raVaBiti, VaAlec Muchadehama, vaudza dare kuti VaBiti havana mufaro nemasungirwo avakaitwa uyewo vaigona kubatwa neCovid- 19 nekuti pavakasungirwa paHarare Central Police Station hapana kana maSanitiser, ma mask nezvimwe zvinodzivirira denda reCovid 19. Pazvichemo zvavo, VaBiti vanotiwo vakanyimwa chikafu uye segweta, nhengo yeparamende nemhunhu ane mukurumbira, hazvaikodzera kuti vadzikisirwe pasi nemabatirwo avakaitwa nemapurisa. Dare rati nyaya yaVaBiti inofanira kuongororwa uye zvinenge zvabuda muongororo iyi zvounzwa kudare musi wa18 Ndira gore rinouya. Zvichakadai, mutauriri weMDC Alliance, Muzvare Fadzayi Mahere, vati kunyange hazvo VaBiti vabhadhariswa mari yechibatiso, havasi kufara nemabatirwo avakaitwa nemapurisa. Mune imwewo nyaya, mumwe mushandi mukuru wekanzuru yeHarare, VaKainos Chingombe, avo vakasungwa nezuro vachipomerwa mhosva yekusashandisa mahofisi avo zvakanaka apo vakatenga motokari yaidhura zvakanyanya, vanzi nedare vadzoke nemuvhuro. Gweta ravo, Muzvinafundo Lovemore Madhuku, vati VaChingombe vanoramba mhosva dzavari kupomerwa. Mune imwezve nyaya, mutungamiri webato rinopikisa reMDC Alliance, VaNelson Chamisa, varangarira Amai vavo, avo vakashaya nguva pfupi yapfuura. Nyaradzo iyi yaitirwa kumusha kwavo kuGutu South mudunhu reMasvingo. No media source currently available 	https://www.voashona.com/a/zimbabwe-mdc-alliance-vice-president-tendai-biti-granted-bail/5688469.html
health	VaChari Vanoti Vatumira Vana Chiremba Kunobatsira Vakakuvadzwa neCyclone Idai	"Mumwe wevanhu vakatanga hurongwa hwekutsvaga mari yekubatsira mudambudziko reCyclone Idai, VaFreeman Chari, vanoti mari yavakwanisa kuunganidza pari zvino yave kudarika zviuru makumi masere nezvina zvemadhora. VaChari vanoti vakatanga hurongwa hwe GoFundMe vaine chinangwa chekuunganidza zviuru zana zvemadhora. VaChari, avo vanogara muAmerica, vanoti vari kushanda nemasangano akazvimirira, pamwe nevanhu vemumatunhu akatarisana nedutumupengo iri. VaChari vanotiwo pane vana chiremba makumi maviri vaendeswa kumatunhu aya kuitira kuti vanobatsira vanhu vanoda rubatsiro zvichitevera kukuvara kwavakaita mutsaona yemvuramupengo. ""Tiri kushanda nevanhu vari mumatunhu akabatwa nedambudziko iri. Chishuwo chedu ndechekuti vanhu vawane rubatsiro nechimbi chimbi pasina zvekumbomirira kuwana mvumo kumamwe mahofisi. Pari zvino tinofara nevatiri kushanda navo nekuti zvese zvatiri kuita zviri kuitwa pajekerere,"" VaChari vaudza Studio7. VaChari vanoti rutsigiro rwavari kuwana kubva kunezvizvarwa zveZimbabwe zviri pasi rose rwunodadisa nekuti dambudziko iri neremunhu wese. Vanoti vakatanga chirongwa ichi mazuva apfuura uye vanoshuwira kuti vanhu varambe vachibatsira nepavanokwanisa sezvo dambudziko iri richiri rakakomba. VaChari vanoti kune dzimwe dzvimbo rubatsiro harusati rwasvika sezvo kusiri kufambika asi varikushanda nemasangano akawanikwa vachiwunza zvikopokoko munzvimbo iyi kuti vatakurewo chikafu nemishonga zvichieswa kune avo vakatarisana nedambudziko iri. No media source currently available    "	https://www.voashona.com/a/zimbabwe-africa-hurricane-idai-chimanimani-masvingo/4849050.html
health	Bazi rezveHutano Roongorora Vanhu Vakabva Kunyika Dzine Chirwere cheCoronavirus	Bazi rezvehutano rinoti pane vanhu zana nemakumi maviri nemapfumbamwe vakabva kunyika dzakabatwa vanhu chirwere che coronavirus vari kumboongororwa munyika kusvika musi wa7 Kukadzi kuti vaonekwe kuti havana kutapurirwa chirwere ichi here. Vanhu ava vakasvika munyika pakati pa25 na28 Ndira, unove mwedzi uno, vachibva kunyika dzakasiyanasiyana dzabatwa nedambudziko rechirwere ichi, kusanganisira China, uko kwachakatangira. Chirwere ichi chauraya vanhu vanosvika zana nemakumi manomwe kuChina kwakare uye vamwe vanodarika zviuru zvipfumbamwe nemazana matanhatu vabatwa nacho kusvika pari nhasi munyika iyi. Kunze kweChina, chirwere ichi chawanikwawo kunyika dzinosvika gumi nesere dzinosanganisira America, France, Germany, Japan neVietnam. Vaimbova gurukota rezvehutano Dr Henry Madzorera vanoti vanoona zviri zvinhu zvakanaka zvekudzivirira vanhu kuti chirwere ichi chisapararira. Doctor Madzorera vanotiwo vanoona zvakakodzera kuti vanhu vari kutarisiswa ava vange vachimbogara vari kudzimba dzavo vachiongororwa sezvo pasati pave nemunhu abatwa nechirwere. Vanoti nekuda kwekuoma kwezvinhu mune zveupfumi, Zimbabwe haizokwanise kuita sedzimwe nyika dzakabudirira dzinonzi dzakatovaka zvipatara zvekuchengetera vanhu vari kuongororwa kana vakabatwa nechirwere ichi. No media source currently available  	https://www.voashona.com/a/zimbabwe-coronavirus-quarantine-henry-madzorera/5267967.html
politics	MDC T Yoronga Kutsvaira paAthlone muHarare neMugovera	Bato reMDC T rinoti vechidiki varo mudunhu reHarare vachabata kubatana neMugovera kuti vatsvaire pamwe nekuchenesa nzvimbo yemabhizimusi yeAthlone iri mumusha weGreendale muHarare East, senzira yekuratidza kwavo kuti havana kungomirira kuita zvematongerwo enyika chete. Mutauriri weMDC T, VaObert Gutu vanoti nhengo dzebato ravo dzichaungana na 8 dzemangwanani, voswera vachiita mabasa akasiyanasiyana ekuchenesa nzvimbo, uye vakatozivisa mapurisa nezvechirongwa chavo ichi. “Sezvo uchiziva Jonga kuti hatikumbire mvumo kumapurisa, tinongovazivisa chete. Saka nekuvaremekedza uye kuremekedza mutemo, takazivisa mapurisa emumusha uyu, saka vakatipa mvumo,” VaGutu vanodaro. Vanoti mapurisa akavabvumidza kuungana kubva na 8 dzemangwanani idzodzo kusvika na 3 masikati. Vanotiwo izvi zvichapa mukana kunhengo dzavo wekuti dzisangane nevagari vemumusha weHarare East panguva yavanenge vachiita basa ravo. No media source currently available 	https://www.voashona.com/a/zimbabwe-politics-mdc-t-harare-athlone/3409920.html
business	Vanotengesa Mumigwagwa Vochema Zvichitevera Kuputsirwa paVanotengesera	Sangano rinomirira vanotengesera mumigwagwa reVendors Initiative for Social and Economic Transformation, (VISET) rinoti riri kushoropodza zvikuru danho rekanzuru yeguta reHarare rekuparadza kwayakaita misika yevanhu pamwe nekuparadza zvinhu zvavo panzvimbo yemabhizimusi yeBudiriro 5 svondo rino. Mugwaro raraburitsa, sangano iri rinoti rakawana humbowo hwekuti kuparadzwa kwenzvimbo dzekutengesera uku kwakapiwa mvumo nekanzuru pamwe neboka reEnvironmental Management Agency, EMA, uye VISET inotiwo ine humbowo hwekuti zvakaitwa izvi zviri kunze kwemutemo. Studio 7 haina kukwanisa kunzwa divi reEMA panyaya iyi. Izvi zvinoitika mushure mekunge kanzuru yatora danho rimwechetero svondo rapera payakaputsa zvivakwa zvevanhu vaitengesera paKamunhu Business Centre kuTafara/Mabvuku, uye kuedzawo kuputsa nzvimbo inoitirwa mitambo yeMoto Republik iri mukati meHarare. Asi mutauriri wekanzuru VaMichael Chideme vanoramba mashoko ekuti kanzuru yavo iri kuputsa zvinhu zvavanhu, vachiti chiri kuitwa nekanzuru yavo kuchenesa guta. VaChideme vanotiwo kanzuru yavo ine hurongwa hwekusangana nevaridzi veMoto Republik kuti vaone kuti vangaenda mberi sei. Izvi zvinotevera kupera kwemazuva manomwe akanga apiwa nekanzuru ekuti varidzi veMoto Republik vaparadze voga zvivakwa zvavo. VaChideme vanoti kambani iyi yakanga yaisa zvivakwa zvayo zvema container izvo zvisingabvumidzwi nemutemo wekanzuru yavo. No media source currently available 	https://www.voashona.com/a/zimbabwe-politics-demolitions-viset-harare-council-chideme/3768918.html
business	IMF Inoti Zimbabwe Ngaibhadhare Misaririrwa yeZvikwereti Zvose Kuti Inzwirwe Tsitsi neIMF	Mumiriri we International Monetary Fund, IMF, muZimbabwe, VaChristian Beddes, vanoti bhodhi rebhanga ravo ndiro rine shoko rekupedzisira panyaya yekuti Zimbabwe yopihwa chimwe chikwereti here kana kuti kwete. Mumiriri we International Monetary Fund, IMF, muZimbabwe, VaChristian Beddes, vanoti bhodhi rebhanga ravo ndiro rine shoko rekupedzisira panyaya yekuti Zimbabwe yopihwa chimwe chikwereti here kana kuti kwete. Izvi zvinotevera mashoko agavhuna webhanga guru renyika, VaJohn Mangudya, ekuti Zimbabwe iri kutarisira kuwana chimwe chikwereti kubva kuIMF mumwedzi mishoma inotevera mushure mekubhadhara mari yayakabvuma kuti ichabhadhara nguva dzose ichidzosera chikwereti ichi. Mari isati yabhadharwa kusvika pari zvino yasvika pabhiriyoni rimwe nemazana masere ezviuru zvemadhora. Gore rapera Zimbabwe yakaudza musangano wepagore weIMF neWorld Bank kuLima, Peru, kuti yaizobhadhara mari iyi muna Kubvumbi asi ikozvino yave kuti iri kutarisira kubhadhara muna Chikumi. Zimbabwe iri kukwanisa kungobhadhara mari inosvika zana nemakumi mashanu ezviuru zvemadhora pachikwereti chinosvika mamiriyoni zana nemakumi maviri nemana emadhora kubhanga iri. Nyanzvi munyaya dzezvehupfumi dzinoti Zimbabwe inofanirawo kuumba hukama neAmerica nekuti ndiyo ine masimba akawanda mubhodhi re IMF neWorld Bank. Mutevedzeri wemukuru weEmployers Confederation of Zimbabwe, VaCallisto Jokonya, vanoti Zimbabwe ichakwanisa kuwana mari yekubhadhara zvikwereti izvi kuitira kuti ichitanga kukwereteswa patsva. No media source currently available 	https://www.voashona.com/a/zimbabwe-imf-world-bank/3244455.html
politics	Vatungamiri muZimbabwe neAfrica Voyambirwa Kuti Vatonge Zvakanaka Kuti Mauto Asarambe Achipidigure Hurumende	Nemusi weSvondo mauto emuGuinea achitungamirwa naColonel Mamady Doumbouya akapidigura hurumende yaVaAlpha Conde. VaConde avo vakavandudza bumbiro remutemo kuti varambe vachitungamira nyika iyi vakasarudzwa gore rapera musarudzo dzainge dziine mutauro wakanyanya. Izvi zvave kureva kuti muAfrica mauto apindira munyaya dzezvematongerwo enyika muAfrica achiyedza kana kutopidigura hurumende kanodarika mazana maviri. Burkina Faso ndiyo ine mauto akapindira zvakanyanya kanosvika gumi ichiteverwa neNigeria kasere. Mauto akapidigurawo hurumende muZimbabwe muna 2017 kanova kekutanga zvichiitika munyika. Panyika dzemuAfrica makumi mashanu nenhatu, nyika makumi mana dzine mauto akapindira mukupidigura hurumende. Nyanzvi munyaya dzezvematongerwo enyika dzinoti zviri kuitika izvi zviri kudzosera Africa kumashure munyaya dzehutongo hwejekerere kunyangwe yange yambopemberera zvakaitika kuZambia uko kwakatambidzanwa masimba murunyararo. Gweta rinorwira kodzero dzevanhu VaDewa Mavhinga vanoti vatungamiri venyika yeZimbabwe neAfrica vanofanira kukoshesa zvido zvevanhu kuti mauto asapindire munyaya dzezvematongerwo enyika. Asi nhengo yeZanu-PF uye vaimbotungamira bato rinopikisa reDare vaGilbert Dzikiti vanoti chakakonzera kupindira kwemauto kuGuinea inyaya yekupindira munyaya dzezvematongerwo enyika muAfrica kunoita France. No media source currently available  	https://www.voashona.com/a/vatungamiri-muzimbabwe-neafrica-voyambirwa-kuti-vatonge-zvakanaka-kuti-mauto-asarambe-achipidigure-hurumende-/6220411.html
politics	MDC Alliance neMasangano Anorwira Kodzero Voshoropodza Mapurisa neKusasunga veZanu PF Vanonzi Vakakonzera Mhirizhonga kuMasvingo	Bato rinopikisa reMDC- Alliance pamwe nemamwe masangano anorwira kodzero dzevanhu vari kushoropodza mapurisa kuti haana kuita basa rawo nemazvo uye vakatora divi apo vaitarisa vasingasungi vatsigiri veZanu PF vaiita mhirizhonga munzvimbo dzakashanyirwa nemutungamiri webato rinopikisa iri VaNelson Chamisa svondo rino. Motokari dzechikwata chaVaChamisa dzakatemwa nematombo dzikapwanyiwa vamwe vatsigiri vebato ravo vakarohwa zvakaipisisa uye nezuro MDC-Alliance yakapomera vatsigiri veZanu PF kwaGutu mhosva yekuisa muhunhapwa vechidikiri vayo kwemaawa anpfuura mashanu vachivarova. Vemasangano anorwira kodzero dzevanhu vanoti mapurisa anofanira kuita basa rawo asina kwaakarerekera, osunga vanenge vapara mhosva, asi izvi hazvina kuitika pamhirizhonga dzakaitwa kwaCharumbira, kwaChivi, kuChiredzi, Zaka nekwaGutu nezuro. Vechidiki veMDC vanosvika vashanu kusanganisira, kanzura wekuBulawayo, VaAnord Batirayi, pamwe naVaAdmire Mufamba, vakapambwa vakaendeswa mugomo paMpandawana umo vakandorakashwa kwenguva yakareba. VaBatirayi vanoti vakaendeswa kubhesi vakandorohwa zvakaipisisa. Mutevedzeri wemutauriri we MDCA, VaGift Ostallos Siziba, vanoti havasi kufara nemapurisa eMasvingo ayo akaratidza kuti akarerekera kumusangano unotonga sezvo vasina kusunga vatsigiri Zanu PF vaiita mhirizhonga. Vanoona nezvekufambiswa kwebasa musangano rinorwira kodzero dzevanhu munyika reCirisis in Zimbabwe Coalition, VaEdgar Gweshe, vashoropodza mapurisa vachiti mutemo unofanira kushandiswa pasina kusarudza vanhu munyika. Vamwe vanorwira kodzero dzevanhu vanoti zvakaitwa muMasvingo zvinoshamisa nekuti dai vairatidzira vachirova vanhu vaiva vemapato anopikisa vaisungwa nechimbi chimbi. Mutauriri wemapurisa munyika, Assistant Commissioner Paul Nyati vati vange vakabatikana vari mumusangano wepadandemutande. Tazama kuramba tichivabata asi vange vasingabatiki. Asi mukuru webazi rezvekufambiswa kweMashoko muZanu PF VaTafadzwa Mugwadi, vati MDC-Alliance inongochemachema nhema uye iri kutsvaga kusvibisa zita rebato ravo nehurumende apo nhumwa yebazi reUnited Nations yayakosha, Amai Alena Douhan, vari kutarisirwa neMvuhuro unouya kuzoita ongororo yekuti zvirango zviri kukanganisa zvakadii raramo yevanhu munyika. Munyori mubazi revechidiki reMDC-Alliance muMasvingo, VaGilbert Mutubuki, vanoti ivo mhirizhonga yakagara iri muropa reZanu PF kubva kare uye vachadzivirira vakuru vavo kana vachinge vatangwa sezvo mapurisa asingasungi vebato rinotonga. VaMutubuki vanoti vatsigiri vavo vechidiki nevakuru vavo vakarohwa nekutemwa vakakuvara vanopfuura gumi kusanganisira vakapambwa kwaGutu nezuro asi hapana kana munhu mumwe akasungwa. No media source currently available 	https://www.voashona.com/a/zimbabwe-political-violence-police-accused-of-siding-with-zanu-pf-in-masvingo/6272054.html
business	VaNkosana Moyo Vanoti Huori, Kwete Zvirango, Ndizvo Zvauraya Nyika	Mutungamiri webato ronopikisa reAlliance for the People's Agenda kana kuti APA, Doctor Nkosana Moyo, vanoti nyaya yehuori kwete zvirango zvakatemerwa nyika ndiyo yakonzera kuti nyika ipinde mumadhaka mairi munyaya dzezvehupfumi. Doctor Moyo, avo vari kufamba vachisangana nevanhu pakutsvaga rutsigiro vasingaite misangano mukuru, vanoti vari kufara nezvavari kuita uye vanofunga kuti vachakunda musarudzo. VaMoyo vanotiwo havana hurongwa hwekubatana nemamwe mapato sezvo vachiti zviri kuvanhu veZimbabwe kuti vasarudze mutungamiri wavanoda kwete kuti vatungamiri vemapato vapanane zvigaro. No media source currently available 	https://www.voashona.com/a/vankosana-moyo-vanoti-huori-kwete-zvirango-hwauraya-nyika/4389891.html
health	Zimbabwe Yoparura Hurongwa Hwekupa Vana Nhomba yeMhetamakumbo	Zvichitevera kutanga kupararira kwechirwere chemhetamakumbo kune dzimwe nyika dzekuchamhembe kweAfrica, Zimbabwe nhasi yaparura hurongwa hwekupa vana nhomba yePoriyo kana kuti National Polio Vaccination Campaign. Chirongwa ichi chiri kutanga zviri pamutemo mangwana chopera musi wa 30 mwedzi uno. Chinangwa chebazi rezvehutano ndechekupa vana zvikamu makumi mapfumbamwe nemashanu kubva muzana kana kuti 95% pavana mamiriyoni maviri nezviuru mazana mashanu nemakumi mashanu nematanhatu nemazana masere kana kuti 2, 556, 800 vari pasi pemakore mashanu. Vachiparura chirongwa ichi muHarare nhasi, mutevedzeri wegurukota rinoona nezvehutano Dr John Mangwiro vaudza vatori venhau kuti chirongwa ichi chiri kuitwa pachiitwa mushandira pamwe nenyika ddzinoti Zambia, Tanzania, Malawi neMozambique. Chirwere cheporiyo chakatobata vana kuMalawi nekuMozambique. Vachitaura neStudio 7 vanoona nezvekuburitswa kwemashoko mubazi rezvehutano VaDonald Mujiri vati vane chivimbo chekuti vachapa vana vakwanda nhomba iyi sezvo vari kufamba mudzimba. VaMujiri vanoti vachapa mushonga kunyange kune vana vakambopihwa sezvo dzokororo iine simba. Vaimbove gurukota rezvehutano Dr David Parirenyatwa vanoti nyaya yenhomba yekudzivirira mhetamakumbo inofanirwa kushambadzirwa zvakakwana nyika yose kuti pasawanikwe mwana anotadza kupihwa mushonga. Izvi zvatsigirwa nemumwe chiremba uye vari mumiriri weChinhoyi mudare reparamende Dr Peter Matarutse. Sezvo chirongwa chekudzivirira mhetamakumbo chiri kuitwa munyika dzose dzekuchamhembe kweAfrica, mukuru anoona nezvehutano mudunhu reMashonaland West Dr George Kambondo vanoti vari kushanda pamwechete nevehutano munyika yeZambia kuti vana vose vanenge vachidarika nepamuganhu wenyika mbiri idzi vadonhedzerwe mushonga. Zviratidzo zvekutimwana abata chirwere ichi zvinosanganisira kupindwa nechando, kuneta, kurutsa, kuoma kana kurwaziwa mutsipa uye kurwadziwa maoko nemakumbo. Nyika yakapedzisira kuita chirwere chemhetamakumbo mugore ra1998 uye ikanzi haina chirwere ichi zvachose mugore ra2005 nebazi guru reWorld Health Organisation. Chirongwa chechipiri chekudzivirira chirwere chemhetamakumbo chichaitwa kubva musiwa 1 kusvika musiwa 4 Zvita. No media source currently available 	https://www.voashona.com/a/6806834.html
business	Bhanga Guru Rinoparura Hurongwa Hutsva hweMari	Bank guru renyika, reReserve Bank of Zimbabwe (RBZ), raparura hurongwa hwemari hutsva kwekuti mabhanga munyika atange kutenga mari yekunze izvo rinoti zvichauraya musika mutema. RBZ inoti hurongwa hutswa uhu huchaita kuti mari yekunze iwande munyika, kudzikisa mutengo wemari yekunze, pamwe nekudzikisa mitengo yezvinhu izvo zvange zvave kuvhiringa raramo yevanhu munyika. Vachiparura hurongwa hwawo hweMonetary Policy, gavhuna weRBZ, VaJohn Mangudya, vati kuti izvi zvitange kuitika, mari yese yeReal Time Gross Settlement (RTGS) nemabhondi iri mumabhanga, yave kutorwa semaRTGS dollars uye mari iyi ndiyo ichange yave kuchinjwa nemadhora ekuAmerica kana dzimwe mari dzekunze. Vati mari iyi ndiyo ichange yave kushandiswa kutenga mari yekunze pamusika wemumabhanga kana kuti Inter-Bank Foreign Exchange Market. VaMangudya vati bhanga ravo ratora matanho ekuti mutengo wemari yekunze hausi kuzokwira zvakanyanya uyewo vati vachange vachiongorora kuti mabhanga ari kutenga nekutengesa mari yekunze zviri pamutemo. Vatiwo veruzhinji vachange vave kukwanisa kutengesa mari yavo yekunze mumabhanga. Vatiwo vaya vanotumirwa mari kana kutambira mari kubva kunze kwenyika vacharamba vachipihwa mari dzavo ari madhora ekuAmerica. VaMangudya vati vanoona sekuti matanho avatora achabvisa musika mutema wemari, kudereredza mutengo wemari yekunze, izvo vati zvichaderedza mitengo yezvinhu munyika. Vatiwo izvi ndozvange zviri kudiwa nevemabizimisi. Muzvinabhisimisi, VaOswald Binha, vaudza Studio7 kuti zvaitwa naVaMangudya ndizvo chaizvo zvavange vakatarisirira sezvo zvange zviri pachena kuti huremu hwema bond notes hauenderani nehuremu hwemadhora ekuAmerica. Asi vati pachine mamwe matanho anofanira kutorwa nehurumende kuti zvinhu zvinyatsofamba zvakanaka munyaya dzemabhizisimisi. Vanoongorora nyaya dzehupfumi, VaPersistence Gwanyanywa, vaudza Studio7 kuti danho ratorwa neRBZ rakanaka chose uye zvinogona kuti nyika iwane mari yekunze yakawanda. Asi vati RBZ inofanira kushanda zvakanyanya kudzivirira zvipingaidzo zvinogona kumuka apo matanho aya anotanga kushanda. VaMangudya vati vemakambani vakawanda vange vave kutenga mari yekunze pamukoto kuitira kuti vatenge zvinhu zvinokosha. Pari zvino dhora rimwe rekuAmerica rinokosha mana mana kana kudarika pamukoto. VaMangudya vati matanho avatora achaderedza mutengo uyu zvakanyanya uye kana izvi zvaitika, mitengo yezvinhu ichadzikirira. No media source currently available Zvichakadaro, nyanzvi munyaya dzekufambiswa kwemari, uye vaimbove gurukota rezvemari muhurumende yemubatanidzwa, VaTendai Biti, vanoti zvataurwa nehurumende zvinoratidza kuti dhora remuZimbabwe radzoka pachishandiswa rimwe zita. VaBiti, avo vakayambira nyika kuti hurumende iri kuda kudzosa dhora remunyika nerweseri, vanoti havasi kufara nehurongwa hwagavhuna webhanga guru, sezvo mari dzevanhu dziri mumabhangi dzasiyiwa dzisina kuchengetedzwa nehurongwa hwaturwa nhasi. VaBiti vanotiwo vanhu vanofanirwa kutarisira kukwira kwemitengo yezvinhu uye kushaikwa kwezvinhu zvizhinji munyika. No media source currently available 	https://www.voashona.com/a/zimbabwe-reserve-bank-governor-presents-monetary-policy-statement-john-mangudya-persistence-gwanyanya/4796470.html
business	VaMandiwanzira Vobvuma Kuti Potraz Ndiyo Yakatara Mitengo yeDhata	Gurukota rinoona nezvehumhizha mukufambiswa kwemashoko, VaSupa Mandiwanzira, vadududza pamashoko avo ekupomera Econet mhosva yekukwidza dhata rembozhanhare vachiti zvakaitwa nekambani iyi zvainge zvatambirwa neboka rePotraz. Vachipa humbowo kukomiti yeparamende inoona nezvehumhizha mukufambiswa kwemashoko pamitengo yedhata, VaMandiwanzira vati Potraz yakapa makambani aya mvumo yekukwidza mitengo yedhata mushure mekunge makambai aya achema chema kuti ainge ari kurasikirwa nemari yakawanda sezvo vanhu vaive vave kufona mahara pamwe nekushandisa madandemutande akaita seWhatsApp, Twitter, Skype nemamwe. Vati makambani anoti Econet, NetOne neTelecel aitoda kuti hurumende irambidze kushanda kweWhatsAPP, Skype nezvimwe sezvo zvaiatorera mari asi hurumende yakaona kuti izvi hazviite uye ndosaka yakazobvuma kukwidza mitengo yedhata. Vati sezvo vanoshandisa WhatsApp nezvimwe vachishandisa dhata kukwidza mutengo waro kwaizoita kuti makambani aya awanewo mari kubva pakushandiswa kwedhata. Kunyange hazvo veEconet vakaudza komiti iyi svondo rapfuura kuti vainge vaderedza mutengo vega mushure mekunge mamwe makambani atadza kukwidza mutengo, VaMandiwanzira vaudza komiti iyi kuti ndivo vakaderedza mutengo uye vati vePotraz vakuongorora kuti chii chingaitwe kuti makambani aya arambe achishanda zvakanaka. Panyaya yema promotions kana kuderedzwa kwemutengo yedhata zvakanyaya uko kwakamiswa nevePotraz gore rapfuura, VaMandiwanzira vati izvi zvakaitwa nechinangwa chekuona kuti makambani aya ainge ari kurwira vatengi uye zvaikanganisa bhizimisi. Asi nhengo dzekomiti iyi dzati hapana zvakaipa kana veruzhinji vachibatsirikana nemutengo wakaderera. Panyaya yekunetsana kwavo nekambani yeEconet, VaMandiwanzira vati ivo segurukota rehurumende vanoshandira munhu wese uyewo vanotsigira makambani ese kusanganisira Econet vachiti ikambani yemuno inobhadhara mutero pamwe nekupinza basa zvizvarwa zveZimbabwe zvakawanda. Vati kunyange hazvo kambani yeEconet yakaburitsa mashoko ekuvatukurira zvichitevera kuderedzwa kemutengo wedhata, ivo vacharamba vachishanda nekambani iyi. Zvichakdai sachigaro wePotraz VaOZias Bvute, vati vapedza kugadzira hwaro hwemaPromotions uye vachange vachigara pasi nemakambani kuti vavatsanangurire nezvehwaro uhwu. VaBvute varambawo mashoko akataurwa nemukuru we|Econet ekuti maPromotions akamiswa mushure mekunge veruzhinji vatanga kushandisa matandemutabde akaita seWhatApp neFacebook panguva yakaparurwa chirongwa che #This Flag naPastor Evan Mawarire gore rapfuura. Komiti yeparamende iyi iri kuita ongororo iyi nechinangwa chekuda kuona kuti ingadzirise sei kuti mutengo wedhata urambe uri pasi kuitira kuti vanhu vakwanise kushandisa mbozhanhare nemacomputer mumabasa ebudiriro. Komiti iyi yakatotaura neveEconet, Netone pamwe neTelecel uye ichataura navose vanoita zvedhata isati yatura hwaro rayo kuparamende. No media source currently available 	https://www.voashona.com/a/zimbabwe-mandiwanzira/3708322.html
business	Vashandi veChitungwiza Voenderera Mberi Vachiramwa Mabasa, Asi Kanzuru Ichiti Vari Kushanda	Vamwe vashandi vekanzuru yeChitungwiza vanosanganisira vanamukoti nevari muboka rezvehutano, vari kuramwa mabasa vachinyunyuta kuti vanoda zvikwanisiro zvinovadzivirira kubva kuCoronavirus, kana kuti ma Personal Protective Equipment, uyewo mari dzekubatsirikana munguva ino yeCOVID-19. Vanamukoti mumakiriniki ekanzuru ose vanonzi vari kungogara zvavo pabasa vasingashande vachizongobatsira chete vanenge vaine pamuviri panoda rubatsiro rwechimbi-chimbi. Vamwe vari kuramwa mabasa vanonzi vashandi vekudivi remvura pamwe nevekudivi rinoona nezvekuraswa kwetsvina. Vachipindura mubvunzo wedu, vakafanobata chigaro chamabharani wekanzuru yeChitungwiza, Doctor Tonderai Kasu, vati mashoko avawana nhasi anoratidza kuti vanamukoti vari pamabasa avo uye vari kushanda semazuva ose. Doctor Kasu vatiwo vari kutowana chikumbiro kubva kuvashandi vari kushanda usiku chekuti vawaniswe chekufambisa. Asi vati mamiriro ezvinhu haasati anyatsogadzikana uye vachiri mushishi kugadzirisa zvichemo zvose zvakasimudzwa navamukoti. Asi sachigaro vesangano rinomirira vashandi reChitungwiza Municipality Workers’ Union, Reverend Ephraim Katsina, vanoti kanzuru inofanirwa kukoshesa hutano hwevashandi vayo kuitira kuti ivo vapewo vagari hutano hwakakodzera, zvikuru munguva ino yeCOVID-19. Nekudaro, Reverend Katsina vanoti kanzuru inofanirwa kuita musangano wechimbi-chimbi nevamiriri vevashandi kuitira kuti dambudziko iri rigadziriswe vashandi vadzokere mumabasa. No media source currently available 	https://www.voashona.com/a/zimbabwe-chitungwiza-workers-strike-ephraim-katsina/5400872.html
politics	Zimbabwe Ine Vakuru Vanozivikanwa neNyaya dzeMhirizhonga?	Studio7 neMedia Center dzabatana muchirongwa chaunganidza vatori vrnhau pamwe neveruzhinji vachikurukura mafambiro akaita sarudzo pamwe nemamiriro akaita zvinhu munyika. Hurukuro idzi dzaburitsa pachena kuti mhirizhonga icharamba ichiitika musarudzo dzemuZimbabwe nekuti vamwe vari kupinda musarudzo idzi vanhu vanozivikanwa munyaya dzemhirizhonga. Vachitaura pamusangano wekuzeya sarudzo dzichangobva mukuitwa neramangwana reZimbabwe dzaitwa pasi pedingindira rekuti “Which Way Zimbabwe After 2018 Elections, mukuru wesangano reZimbabwe Divine Destiny, Bishop Ancelimo Magaya, vati hazvingoni kuti Zimbabwe iite sarudzo dzisina mhirizhonga nekuti vanhu vanoponda vanhu munyika havarangwi uye vanoramba vachiita mabasa avo akaipa. Bishop Magaya vati Zimbabwe ine nhoroondo yemhirizhonga kubva panguva dzeGukurahundi, hondo yeminda, sarudzo dza2008 uye vamwe vaipomerwa mhosva munyaya idzi vakaita semutungamiriri weZanu PF, nemutevedzeri wavo, VaEmmerson Mnangagwa naVaConstantino Chiwenga havasati vakumbira ruregerero kana kubvuma mhosva dzavanopomerwa. Vati nekuda kwaizvozvo havana kukatyamadzwa nekuurayiwa kwevanhu nevamauto svondo rapfuura. Vati chinodiwa kuti nyika iite sarudzo dzakachena kuti vatungamiriri vanopomerwa mhosva yekukonzera mhirizhonga vabude pachena, votaura chokwadi nekukumbira ruregerero. Asi VaMagaya vati havawoni vakuru vakuru vemuZanu PF vachiita izvi. Asi Bishop Magaya vati sezvo paine gakava pane zvakabuda musarudzo, zvakakosha kuti VaMnangagwa naVaNelson Chamisa veMDC Alliance, vataurirane kuti munyika muve runyararo. Asi vamwe vapinda mumusangano uyu, VaRichard Mahomva, vesangano reLeaders for Africa Network, vati runyararo rwakakosha, asiwo nhaurirano dzinofanira kuitwa vanhu vachiremekedza zvakabuda musarudzo. Mamwe masangano anoshanda akazvimirira pamwe neZimbabwe Council of Churches anoti VaMnangagwa vanofanira kushanda naChamisa muhurumende yavo. Asi vamwe vakaita mutungamiri weNational Constitutional Assembly, VaLovemore Madhuku, vanoti zvehurumende dzemubatanidzwa hazvina zvazvinobatsira uye Zanu PF neMDC dzakatomboshanda pamwe chete muna 2009 kusvika 2013 asi hapana chakabuda. VaMangagwa naVaChamisa vakasiyana nezvikamu zvishomana musarudzo yemutungamiriri wenyika uye VaChamisa vanoti vachaenda kumatare kunopikisa zvakabuda musarudzo idzi. No media source currently available 	https://www.voashona.com/a/political-violence-a-result-of-uncaring-and-irresponsible-leaders/4516021.html
politics	VaMugabe Votemesa VaMnangagwa Musoro	Bepanhau reStandard nemusi weSvondo rakaburitsa mashoko ekuti vaimbova mutungamiri wenyika VaRobert Mugabe vakaudza vanhu vakauya pamhembererero yebhavhudhe ravo kumba kwavo kuBorrowdale kuti mutungamiri wenyika VaEmmerson Mnangagwa vainge vavakumbira kuti vaite navo musangano. VaMugabe vanonziwo vakati mhuri yavo iri kushungurudzwa nehurumende yaVaMnangagwa. Vakatiwo vainge vakatorerwa vashandi nedzimotokari uye mudzimai wavo Amai Grace Mugabe vari kugara vachichema. VaMugabe vanotiwo havana kubva nekuda asi vakashandisirwa mauto. Hatina kukwanisa kubata mutauriri waVaMugabe VaGeorge Charamba kana mutauriri webato reZanu-PF. Nyanzvi munyaya dzezvematongerwo enyika VaEarnest Mudzengi vanoti VaMnangagwa havadi kuti VaMugabe vafukure hapwa nekuti zvinozopa kuti hutongi hwavo huiite sehwechiuto. No media source currently available    	https://www.voashona.com/a/zimbabwe-matongerwo-enyika/4269986.html
politics	VaMudede Vanoramba Kudura Makore avo kuKomiti yezveKudzivirirwa kweNyika	Mabharani mukuru wenyika, kana kuti Registrar General, VaTobaiwa Mudede nhasi varamba kutaura makore avo ekuberekwa kukomiti yeparamende inoona nezvekudzivirirwa kwenyika uye vati vanogona basa ravo zvakanyanya zvekuti vakatodomwa kuve sachigaro wemaRegistrar-General ose emuAfrica. VaMudede vazivisisawo kuti munyika mune vanhu vane zvitupa 10.3 million uye vanhu 1.7 million vakafa kubva pakaitwa sarudzo dzemuna 2013 kusvika pari zvino. VaMudede avo vange vakokwa nekomiti iyi kuzopa humbowo maererano nebasa ravo rekupa vanhu magwaro ekuzvarwa, zvitupa pamwe nezvimwe, vati makore avo haaneyi nebasa ravo. Vati vanogona basa ravo zvakanyanya zvekuti sangano reAfrican Union pamwe neUnited Nations akatotuma nyanzvi dzavo kuti dzizodzidza kubva kubazi ravo. VaMudede vaudza nhengo dzekomiti iyi kuti kana dzichida kunzwa makore avo ekuzvarwa dzinofanira kubvunzawo vamwe vashandi vese vari muhurumende. Vatiwo pane vechidiki vakawanda muhurumende vari kutadza kuita basa ravo uye makore haaneyi nekugona kunoita munhu basa. Nhengo dzekomiti iyi dzange dzichida kuziva kuti sezvo VaMudede vakura havasi kuremerwa nebasa here. Zvichakadai VaMudede vaudza komiti iyi kuti munyika mune vanhu 10.4 million vanokodzera kuvhota uye 5.4 million vanhukadzi. Vatiwo pane vamwe vanhu vakawanda vasina zvitupa. Vatiwo pane vanhu 1.7 million vakashaya kubva pakaitwa sarudzo dza2013 kusvika pari zvino. Nhengo dzekomiti iyi dzaudza VaMudede kuti hadzisi kufara nemashandiro anoita mahofisi avo vachiti vanhu munyika yese vano netseka kutora magwaro ekuzvarwa, zvitupa nemapasipoti. Mumiriri weMusikavanhu muNational Assembly, VaProper Mutseyami vanogarotaura zvedambudziko iri asi hapana chiri kuitwa naVaMudede. Asi VaMudede vati vanoziva matambudziko anosangano nevanhu zvikuru sei kunzvimbo dziri kumiganhu nedzimwe nyika uye vari kuita zvese zvavanogona kuti vaagadzirise. Panyaya yekuti pane vanhu vakawanda vakabatwa-batwa paGukurahundi vari kunetseka kutora magwaro, VaMudede vati vanonyoresa vanhu munzvimbo idzi uye havana kuona vanhu vane dambudziko iri. Vati bazi ravo rine mahofisi munzvimbo dzese idzi uye vanhu vakasununguka kunonyoresa kuti vapihwe magwaro avanoda. Vatiwo vanhu vanofanirawo kuziva kuti vanotevedza mutemo kana vachipa vanhu magwaro uye dzimwe nguva vanhu vanotobvunzurudzwa vasati vapihwa magwaro aya. Vatiwo pane vanhu vekune dzimwe nyika vanoda kuwana magwaro emuno zviri kunze kwemutemo, uye bazi ravo rinoita basa nehungwaru kudzivirira izvi. VaMudede vatiwo nhengo dzekomiti iyi dzakasununguka kuzowona michina yavanoshandisa pakupa vanhu magwaro. Sachigaro vekomiti iyi, VaTshinga Dube, vaudza VaMudede kuti vanhu vakawanda munyika vari kunetseka kuwana magwaro uye vanofanira kugadzirisa nyaya iyi. No media source currently available 	https://www.voashona.com/a/zimbabwe-politics-mudede-reistrar-general/4305336.html
health	Huwandu hweMadzimai Akazvitakura Ari Kuonekwa neNyanzvi Hwokwira	Madzimai akazvitakura muZimbabwe anonzi ave kukoshesa kuenda kune vezveutano kunoongororwa nhumbu dzavo inonzi pachirungu Antenatal Care visits zvichienzaniswa nemakore akare. Mumwe chiremba, Doctor Fortune Nyamande, vanoti zvakakosha zvikuru kuti madzimai akazvitakura vave vachinoonekwa nguva nenguva kuitira kuti kana pane zvinonetsa zvigadziriswe. VaNyamande vatiwo madzimai akazvitakura ari kunoongororwa sezvinotarisirwa asiwo vakati pachine mamwe madzimai anononoka kunyoresa pamuviri kana vasinganoongororwi. Izvi zvatsigirwa naDr Nicholas Wazadza avo vatiwo zvakakosha kuti madzimai akazvitakura apote achinoongororwa vachiti izvi zvinodzikisa hupenyu hwemadzidzimai nevana hunorasika. Mumwe mukuru musangano rinoshanda nemadzimai munyaya dzehutano oasi rose, reUnited Nations Population Fund, Amai Abigail Musemberi, vati madzimai mazhinji ava kukwanisa kunoonekwa kana vabata pamuviri. Amai Musemburi vati zvimwe zvezvipingaidzo zviri kutadzisa kuenda kwemadzimai akazvitakura kunoongororwa inyaya yemufambo unenge uripo. Madzimai aitarisirwa kunovhenekwa pamuviri kana kusvika vabatsirwa asi sangano reWorld Health Organisation rakakwidza kuti madzimai achive achishanyira zvipatara kasere pavanenge vakazvitakura. Amai Musemburi vanoti vachiri kuongorora kuti madzimai ari kuzvigona here ikana kuti kwete zvekuonekwa kasere apo anenge aine pamuviri. No media source currently available 	https://www.voashona.com/a/zimbabwe-more-expecting-mothers-now-attend-ante-natal-clinics-more-than-before/4148664.html
health	Britain Yorambidza Ndege Dzinobva kuZimbabwe Kuti Dzimhare Munyika Iyi	Hurumende yeBritain yazivisa kuti yambomisa kuti ndege dzinobva muZimbabwe nedzimwe nyika shanu dziri kuchamhembe kweAfrica kuti dzimhare munyika iyi kusvika nemusi weSvondo zvichitevera kuwanikwa kweimwe mhando yehutachiwana hweCovid 19 kuSouth Africa nekuBotswana. Gurukota rinoona nezvehutano muBritain, VaSajid Javid, vati hurumende yavo yambomisa kumhara kwendege munyika yavo kubva nhasi masikati kusvika nemusi weSvondo dzinenge dzichibva kunyika dzinoti Zimbabwe, Botswana, Lesotho, South Africa, Namibia pamwe neEswathini. Izvi zvinotevera kubatwa kweimwe mhando yeCovid 19, kana kuti new variant, muSouth Africa pamwe nemuBotswana pakutanga kwesvondo rino iyo iri kudaidzwa kuti B.1.1.529. VaJavid vati hurumende yavo yatora danho iri uku ichinyatsoongorora kuti mamwe matanho aingatore ndeapi kuti new variant iyi isapinde munyika. Israel inotiwo icharambidza zvizvarwa zvayo kushanyira nyika nhanhatu idzi kusanganisirawo Mozambique nekuda kwechikonzero chimwechetecho ichiti zvakare icharambidzawo vanhu vari kubva kunyika idzi kuti vapinde muIsrael. Mumwe mukuru muEupean Union Commission, VaUrsulavon der Leyen, vabuditsawo mashoko padandemutande ravo reTwitter vachiti European Union ichatorawo matanho ekudzivirira kupararira kwe new variant iyi munyika dziri mugungano reEU. Vanamazvikokota munyaya dzezvehutano muSouth Africa vanoti new variant yeB.1.1.529 iyi ine hukasha hwakanyanya uye hurumende yeBotswana yaburitsawo mashoko kuvatori venhau ichiti vanhu vana vose vakawanikwa vaine new variant iyi muBotswana, vakanga vakabaiwa nhomba dze Covid 19 kaviri sezvinokurudzirwa. Gurukota rinoona nezvehutano uye vari mutevedzeri wemutungamiri wenyika, VaConstantino Chiwenga, avo vanga vachitaura pavavhura zviri pamutemo kongiresi yavari munezvehutano ye Health Profesions Authority, vatiwo hurumende yakavhura ziso rayo kuti new variant iyi isapindewo munyika. Asi vaimbova gurukota rezvehutano muhurumende yemubatanidzwa uye vari munyori anoona nezvehutano muMDC Alliance, Doctor Henry Madzorera, vati Zimbabwe inofanira kugara yakagadzirira zvakakwana nekuti ma variant aya acharamba achingouya. Nyanzvi munyaya dzehutano dzinoti dziri kutyira kuti chirwere cheCovid 19 chinogona kupararira zvakanyanya pachange pachifamba vanhu vakawanda munguva yezororo reKisimusi pamwe negoredzva. Doctor Madzorera vakurudzirawo kuti miganhu yenyika ivharwe sezviri kuitwa nedzimwe nyika ukuwo vanhu vachiongororwa zvakasimba. Mukuru wesangano reCommunity Working Group on Health, VaItai Rusike, vakurudzira zvizvarwa zveZimbabwe zviri kunyika dzakaita seSouth Africa neBotswana kuti zviregedze kuuya kuzororo reKisimusi negoredzva zvisina kubaiwa nhomba senzira yekuderedza mukana wekupararira chirwere cheCovid 19. VaRusike vanotiwo vanhu vazhinji havachatevedzera nzira dzakatarwa dzekudzivirira kupararira kwechirwere ichi. Asi VaChiwenga vati hurumende iri kuita zvese zvainogona kuitira kuti chirwere ichi chisarambe chichipararira uye vakurudzirawo veruzhinji kuti vasamire kubaiwa nhomba dzeCovid 19. Bazi rezvehutano rinoti pane munhu mumwe chete akafa nechirwere cheCovid nezuro zvabva zvasvitsa huwandu hwevanhu vafa nechirwere ichi muZimbabwe pazviuru zvina nemazana manomwe nevana (4704) kubva pakatanga chirwere ichi. Bazi iri rinotiwo vanhu vakabaiwa nhomba yekutanga nezuro vakasvika zviuru gumi nezvisere nemazana matanhatu nemakumi masere nevanomwe (18687) izvo zvasvitsa huwandu hwevabaiwa nhomba yekutanga munyika yose pamamiriyoni matatu nezviuru mazana manomwe nemakumi matatu nezvinomwe nemazana mana nemakumi matanhatu nevatatu (3 737 463). Vanhu vakabaiwa nhomba yechipiri nezuro sezvinokurudzirwa vakasvika zviuru zvinomwe nemazana nana nemakumi masere nevatanhatu (7486) izvo zvakasvitsa huwandu hwevanhu vabaiwa nhomba yepiri munyika yose pamamiriyoni maviri nezviuru mazana manomwe nemakumi manomwe nezvna zvine mazana mapfumbamwe nemakumi maviri nevapfumbamwe (2 774 929). Huwandu uhwu hunogona kukwira pachaziviswa zvabuda muongororo dzaitwa nebazi iri muzuva ranhasi. Hurumende inoti ine hurongwa hwekubaya nhomba vanhu mamiriyoni gumi kana kuti zvikamu makumi matanhatu kubva muzana senzira yekudzivirira kupararira kwechirwere cheCovid 19. No media source currently available 	https://www.voashona.com/a/britain-bans-flights-from-zimbabwe-and-other-five-countries/6329393.html
politics	VaMnangagwa Vanoti Vanenge Vakundwa Ngavabvume Kukundwa	Mutungamiri wenyika, VaEmmerson Mnangagwa, vanoti vanhu vanenge vakundwa musarudzo vanofanirwa kubvuma kukundwa voshanda nekupembera nevanenge vakakunda kuitira kuti munyika muve nerunyararo. Vachitaura nhasi muBanket apo vanga vachitsvaira marara mumusha unogara veruzhinji weKuwadzana, VaMnangagwa vati vanhu vanofanirwa kuwirirana munyika, uye kuti kana munhu akundwa musarudzo, haafanirwe kuita zvemhirizhonga asi kuti anofanirwa kupembera nevakakunda kuti munyika muve nerunyararo. VaMnangagwa vati kana munhu akundwa anofanirwa kusiya zvinenge zvamukundisa zvemhirizhonga, uyo anenge akunda sezvavakaita, oramba achiita zvinoita kuti arambe achikunda. VaMnangagwa vati bato ravo reZanu PF rinokunda nokudaro richaramba richiita zvinokundisa zvekuenda kunonzwa zvichemo zvevanhu nekuzvigadzirisa sezvavakaita zvekuunza mabhazi anobhadharwa mari shoma yekufambisa. Kunyange VaMnangagwa vasina kudoma bato nezita, vazhinji vanoti ibato rinopikisa reMDC inotungamirirwa naVaNelson Chamisa ranga richitaurwa. Asi mutevedzeri wemutauriri webato reMDC, VaLuke Tamborinyoka, vati bato ravo harisi kuzobva pachokwadi chekuti VaMnangagwa vakabirira sarudzo izvo vanoti Zimbabwe Electoral Commission yakabvuma nekuchinja zvakabuda musarudzo katatu. Panyaya yehutsanana VaMnangagwa vati hurumende ichaisa mutemo wekuti motokari dzose dzinotakura veruzhinji zvikuru mabhazi dzive nemabhini ekurasira marara sezvo zvakaonekwa kuti vanhu vanenge vari mudzimotokari vanorasa marara nepamahwindo. Asi mumwe mugari wemuBanket asina kuda kudomwa nezita anoti kuchenesa nzvimbo hakufanirwe kumirira zuva rinotsvaira mutungamiri wenyika sezviri kuitika muBanket umo makatsvairwa nezuro nekuti VaMnangagwa vari kuuya. VaMnangangwa, avo vasvika muBanket nguva dza 8 manganani dzavanga vachitarisirwa, vaudza vanhu kuti vakurumidza nekuti vari kuenda kuAdis Ababa, KuEthiopia nhasi kumusangano weAfrican Union. No media source currently available 	https://www.voashona.com/a/zimbabwe-president-says-losers-should-accept-poll-results/5278565.html
politics	Zimbabwe Inoramba Kuti Pane Vanhu Vari Kupambwa Kana Kushungurudzwa Munyika	Hurumende inoti munyika hamuna dambudziko rekutyorwa kwedzokero dzevanhu ichi vanoti pane dambudziko iri ndevaya vasingazive zviri kuitika munyika pamwe nevanopikisa hurumende neshamwari dzavo dziri kunze kwenyika. Asi mapato anopikisa nemasangano anorwira kodzero dzevanhu anoti pane humbowo hwakawandisa hunoratidza kuti hurumende iri kutyora kodzeo dzevanhu. Munyori mubazi rezvekuburitswa kwemashoko, VaNick Mangwana, vati manyepo kuti munyika mune dambudziko rekutyorwa kwekodzeo dzevanhu vachiti mashoko aya ari kubva kuvavengi veZimbabwe vanozivikanwa mukati nekunze kwenyika. Vati hurumende iri kuchengetedza runyararo munyika nekudzivirira kupararira kweCovid-19. VaMangwana vati hurumende haisi kuzorega vanhu vachiratidzira panguva ino yeCovid-19 kuti vaparadzire chirwere sezvainge zvarongwa svondo rapfuura. Vati vanhu vari kutaurisa pamusoro peZimbabwe ngavanyarare vachiti kunyika dzakaita seIndia neSouth Africa kwakatofa vanhu vakawanda hurumende dzeko dzichiedza kudzivirira kupararira kweCovid. VaMangwana vati dzimwe nyika dzepasi rese dzapindira kutaura zvisina maturo pamusoro peZimbabwe nekuti zvizvarwa zveZimbabwe ndizvo zvakatanga kurova bembera zvichitaura manyepo pamusoro penyika yazvo. Asi mumwe mugari wemuHarare, VaOwen Dhliwayo, vaudza Studio 7 ichokwadi kuti mauto nemapurisa ari kurova, kutora zvinhu zvevanhu pamwe netyora kodzero dzavo achivanda nekuti ari kudzivirira kupararira kweCovid. Mumwe wevatevedzeri vemutungamiriri weMDC Alliance, VaTendai Biti, vati hapana munhu angataura kuti munyika hamuna mhirizhonga ivo vanhu vari kusungwa, kubhinywa, kurohwa pasina chikonzero zuva zuva.  VaBiti vatiwo veruzhinji vane humbowo hwekutyorwa kuri kuitwa kodzero nehurumende uhwo vari kutora vachishandisa mbozhanhare dzavo mazuva ose. Mukuru wesangano reZimbabwe Human Rights NGO Forum, VaMusa Kika, vati mashoko ehurumende ndeekuda kuramba zvinhu zviri kuitika munyika asi vakati hazvishamisa nekuti hurumende yagara isingakoshesi kodzero dzevanhu. Vatiwo kana makomisheni ehurumende anoti Zimbabwe Human Rights Commission neNational Peace and Reconciliation Commission akataura nguva pfupi yapfuura kuti munyika muri kuitika zvinhu zvisina kunaka panyaya yekodzero dzevanhu. VaKika vati vana veZimbabwe vanofanira kuramba vachitaura zvichemo zvavo kudzamara hurumende yatevedza mitemo nezviga zvekuremekedza kodzero dzevanhu zvayakabvuma kutevedza pasi pemasangano eSouthern African Development Community, African Union neUnited Nations. Vatiwo zvinofadza kuti dzimwe nyika nemasangano akasiyana siyana pasi rese vave kutoudza hurumende yeZimbabwe kuti irege kumbunyikidza vanhu. Sangano reZimbabwe Lawyers for Human Rights, iro riri kumirira vanhu vakawanda vari kusungwa pamwe nekurowa, rinoti vanhu vanodarika makumi matanhatu vakasungirwa kana kuroverwa nyaya ine chekuita nekuratidzira kwainge kwakarongwa kuitwa musi wa 31 Chikunguru.  Bato riri kutonga kuSouth Africa reAfrican National Congress pamwe nehurumende yenyika iyi, United Nations nevanyarikani pasi rese, vakatotaura kuti zviri kuitika muZimbabwe hazvina kunaka uye vari kuedza kutaura nehurumende yaVaMnangagwa kuti isiyane nezvairi kuita. No media source currently available 	https://www.voashona.com/a/zimbabwe-government-says-there-are-no-human-rights-abuses-in-the-country/5533358.html
business	Vanotengesera Mumigwagwa Vochemachema Nekushaya kweKutengesera	Mukuru wesangano rinomirira vanorarama nekutengesa zvinhu, reVendors Initiative for Social and Economic Transformation, VISET, VaSamuel Wadzayi, vanoti nhengo dzavo dziri kushushikana kwazvo nekushaya kwekutengesera sezov vakawanda vavo vasati vawana kwekutengesera mushure mekubviswa mukati meguta. VaWadzayi vanoti vamwe vavo vakanga vaenda paCobacabana asi zvakazoitika svondo rapera zvekuparadzwa kwemisika yavo zvakasiya nhengo dzavo dzisisina kwekuenda, kunyange hazvo dzakanga dzabviswa mukati meguta dzichinzi dzitengesere munzvimbo dzakatarwa nekanzuru. Vanoti semaziviro avo, Copacabana ndeimwe yenzvimbo dzacho dzakatarwa kunzi dzitengeserwe, asi vakazoshamisika voparadzirwa midziyo. Vanoti kusvika pari nhasi vanhu ivavo havasati vapiwa kumwe kwekuenda, izvo zviri kuita kuti mhuri dzavo dzitambure. Studio 7 haina kukwanisa kubata mutauriri wekanzuru yeHarare VaMichael Chideme kuti tinzwe divi rekanzuru panyaya iyi as vachitaura pane imwe nyaya ne Studio 7 vanoti vese varikuisa zvivakwa munzvimbo dzisingabvumirwi vari kupedza nguva nekutambisa mari yavo nekuti zvicharamba zvichipunzwa kusanganisira vemisika. No media source currently available 	https://www.voashona.com/a/vanotrengesa-mumigwagwa-vochema-ne-kanzuru-ye-harare/4630080.html
health	Vanhu Zana neMakumi Mashanu neMumwe (151) Vafa neChirwere cheMalaria Chopararira muNyika	Dzimwe nyanzvi munyaya dzezvehutano dziri kukurudzira veruzhinji kuti vaongororwe pamwe nekurapwa chirwere chemalaria icho chiri kuramba chichiuraya vanhu munyika. Mutauriri webazi rezvehutano VaDonald Mujiri vati kusvika parizvino vanhu zana nemakumi mashanu nemumwe vafa nechirwere cheMalaria gore rino chete. VaMujiri vati ongororo yavo yezvirwere yakaratidza kuti pavhiki ra17 kusvika 23 Gumiguru vanhu churu chimwechete nemazana matanhatu nemakumi mashanu vakabatwa nechirwere ichi vazhinji vari vekuMashonaland East kwozotevera Mashonaland Central province. Bazi rezvehutano rinotiwo vanhu vana vakafa panguva imwechete iyi nechirwere vaviri vari vemuHarare. Vachitaura neStudio 7 mukuru anoona nezvehutano mukanzuru yeHarare, Doctor Prosper Chonzi vatiwo kunyangwe muHarare manga musina dambudziko rechirwere ichi ravemo. Dr Chonzi vanoti zvakakosha kuti vanhu vaongororwe chirwere ichi vakaita zviratidzo zvekuti vabatwa nacho. Bazi rezvehutano rinoti zvikamu zvinodarika gumi nezviviri kubva muzana zvevari kubatwa nechirwere chemalaria munyika vana vari pasi pemakore mashanu.VaChonzi vati vana ava vanowanzobatwa nemalaria sezvo vachinyanyotambira panze uye vasingagoni kukurumidza kutaura kana vachidzimbikana nemuviri. Dr Chonzi vatiwo kuzvipatara zvekanzuru kuongororwa malaria kunoitwa pachena uyewo mishonga yechirwere ichi inopiwa pachena. Nyanzvi munezvehutano uye vaimbova gurukora rezvehutano Doctor Henry Madzorera vati chirwere chemalaria chirwere chinorapika. VaMadzorera vati hurumende inofanirwa kupfapfaidza mishonga munogona kuberekera humhutu kudzivirira ndufu dzechirwere ichi Dr Madzorera vatiwo veruzhinji vanofanirwa kuzvidzivirira kuchirwere ichi kuburikidza nekuzvivhara muviri kana vachinge vari panze husiku uyewo kushandisa zvinodzinga humhutu kana vari mudzimba dzavanorara. VaMujiri vatiwo hurumende yakatotanga chirongwa chekupfapfaidza dzimba kumatunhu makumi maviri nemashanu uye vari kutarisira kubatsira vanhu vanosvika mamiriyoni maviri nezviuru mazana masere kana kuti 2.8 million. Bazi rezvehutano ririkukurudzira kuti avo vanopihwa mambure ekudzivirira humhutu vanofanirwa kuashandisa sezvinotarisirwa vachiti vamwe vanoguma voshandisa mamwe mabasa vachizviisa panjodzi yekubata malaria. Ko munhu anoziva sei kuti abatwa nechirwere ichi? Nyanzvi dzinoti anotanga kupisa muviri, kurutsa, kutemwa nemusoro, kuneta. Manyoka nekungorwadziwa nemuviri. No media source currently available 	https://www.voashona.com/a/6834673.html
politics	ZESN Yotaura Pamusoro peSarudzo Dzaitwa kuGlen View South neMangwe	Sangano rinoongorora mafambisirwo anoitwa sarudzo munyika, reZimbabwe Election Support Network, ZESN, rinoti ratumira vaongori varo munzvimbo dzanga dzichitirwa sarudzo muGlen View South muHarare, neMangwe kuMasvingo, uye sarudzo dzekutsvaga kanzura weMasvingo Rural District – Ward 1. Sangano iri rinoti ratumira vaongorori makumi maviri nevanomwe kuGlen View South vange vachiona mafambiro ange achiita sarudzo panzvimbo yega yega yange ichivhoterwa, uye zvikwata zviviri zvange zvichifamba zvichiona zviri kuitika munzvimbo dzanga dzichivhoterwa. ZESN inotiwo kuMangwe yatumira vaongorori gumi nevashanu vange vari panzvimbo yange ichivhoterwa, uye chikwata chimwe chete change chichifamba chichipinda munzvimbo dzanga dzichivhoterwa. Mukuru anoona nezvekufambiswa kwezvirongwa muZESN, Amai Ellen Dingani, vanoti vari kufara kuti Zimbabwe Electoral Commission yanga yakaisa panze penzvimbo dzekuvhotera magwaro emazita evanhu vanofanirwa kuvhota. Amai Dingani vanoti izvi zvaita kuti vanhu vakwanise kuziva kuti vanovhotera kupi. Asi Amai Dingani vanoti vashushikana nehuwandu hwevanhu vanga vachibatsirwa kuvhota pa St Francis Secondary School kuMangwe nepaGlen View 6 Primary. Amai Dingani vanoti vanhu makumi mana nevaviri vabatsirwa kuvhota kuMangwe, uye vanhu makumi masere nevatatu, vabatsirwawo kuvhota paGlen View 6 Primary School. Amai Dingani vanoti vanozviziva kuti vanhu vane kodzero dzekutsvaga munhu anovabatsira kuvhota kana vasingakwanisi kuvhota vega. Asi vanoti vamirira kunzwa kubva kuZimbabwe Electoral Commission kuti ichapa tsanangudzo yakadii padambudziko rekubatsira vanhu vasingakwanisi kuvhota vega. Sarudzo yemuGlen View South yaitwa zvichitevera kushaya kwemumiriri wenzvimbo iyi muparamende, Amai Vimbai Tsvangirai Java. MDC inotungamirwa naVaNelson Chamisa iri kumiririrwa naVaVincent Tsvangirai, mwanakomana wamuchakabvu akavamba bato iri, VaMorgan Tsvangirai, ukuwo Zanu PF ichimirirwa naVaOffard Machuwe. No media source currently available 	https://www.voashona.com/a/zesn-talks-about-by-elections-in-mangwe-and-glen-view-south/5074270.html
business	Vechidiki Voita Ongororo Inobata Kushaikwa kweMari Munyika	Apo veruzhinji vari kuramba vachinetseka nekushaya mari mumabhangi rimwe sangano revechidiki muBulawayo ratanga chirongwa chekuita ongororo yematambudziko akasiyana siyana ari kusangana nevanhu nekuda kwekushandiswa kwema bond notes munyika. Vechidki ava vanoti chinangwa chavo ndechekuzoendesa tsvakurudzo yavo kubhanga guru renyika senzira yekuedza kubatsira kupedza matambudziko aya.\n\nMukuru wesangano reYouth Economic Forum, VaFarikai Masiyamhuru, vanoti sangano ravo raona zvakakodzera kuita tsvagiridzo pamusoro pematambudziko ari kutarisana neveruzhinji kubva mukushaikwa kuri kuitwa mari mumabhangi. VaMasiyamhuru vati vakazivisa Reserve Bank of Zimbabwe nezvechirongwa chavo vachiti zvakakosha kuti vanhu munyika vaise misoro pamwe chete mukuedza kuwana nzira dzekupedza dambudziko rekushomeka kwemari munyika. VaMasiyamhuru, avo vanoshandira imwe kambani hombe inogadzira nekutengesa mbatya, vanoti vakatanga sangano reYouth Economic Forum nevamwe vavo gore rakapera nechinangwa chekupa vechidiki mikana yekuti vazeye nezvemagariro evanhu uye nezvehupfumi ukuwo sangano iri richishanda sechipangamazano munyaya idzi. VaChirenje Moyo avo vanove nhengo yesangano reYouth Economic Forum vati senzira yekuita ongororo yavo vanenge vachitaura neveruzhinji vachivabvunza zvavari kusangana nazvo zuva nezuva mukutsvaga mari kumabhangi. VaMoyo vanoti kunze kwekunetseka kuwana mari mumabhanga mamwe matambudziko avatonzwa kubva kuvanhu munguva pfupi yavatanga chirongwa chavo anosanganisira kuti vakuru vakuru vemabhangi akasiyana siyana havautaure nevanhu vachivatsanangurira zvizere pamusoro pedambudziko rekushomeka kwemari. Vatiwo vakawanda vari kuchema nerekuti mukutsvaga mari kumabhangi vari kurasikirwa nenguva yakakura pamwe nemari shoma yavanenge vainayo. Studio 7 haina kukwanisa kunzwa kubva kuReserve Bank of Zimbabwe, RBZ, kana kusangano reBankers Association of Zimbabwe. Nyika yakatanga kushandisa mari yemabond notes muna Mbudzi gore rapera mushure mekunge mukuru weRBZ, VaJohn Mangudya, vachiti iyi yaive nzira yekubatsira kugadzirisa kushomeka kwemari yekunze munyika uye zvaizoitika kwenguva pfupi. VaMangudya vakatiwo ma bond notes akatadza kushanda zvakanaka, vaizosiya basa. Zimbabwe yakatanga kushandisa mari yekunze mugore ra2009 mushure mekunge mari yemunyika yapera simba rekutenga. VaMasiyamhuru vati maonero avo ndeekuti nyika inofanirwa kuve nemari yayo asi mari iyi inofanirwa kuunzwa kana mamiriro ezvehupfumi agadziriswa uye veruzhinji vachinyatsoziviswa zvizere pamusoro penyaya iyi. VaMasiyamhuru vati vanotarisira kupedza ongororo yavo mukati memasvondo maviri vobva vaendesa zvavanenge vawana kuRBZ. Mutevedzeri wemukuru wesangano reCentre for Public Engagement, vachitaura semuongorori wezvematongerwo enyika akazvimirira ega, VaButler Tambo, vanoti vanhu munyika vane tsika yekufira mumbereko semwana asingacheme vachiti zvakakosha kuti veruzhinji vakwanise kutaura pachena pamusoro pematambudziko avakatarisana nawo kunyanya panyaya yekushaikwa kwemari munyika. Vanhu munyika pavakabvunzwa kuti vanoda kuti mabond notes ashandiswe here kana kuti kwete, vakawanda vakati kwete asi hurumende yakaenderera mberi nekuunza mari iyi ichiti izvi zvaizobatsira kushaikwa kwemari munyika. No media source currently available  	https://www.voashona.com/a/zimbabwe-youths-embark-research-on-bond-notes-scarcity/3927952.html
politics	VaDabengwa Voradzikwa kuNtabazinduna neMugovera	Zviuru nezviuru zvevanhu zvaungana muWhite City Stadium muBulawayo zvichionekana nemutumbi wegamba renyika, VaDumiso Dabengwa, avo vachavingwa kuNtabazinduma neMugovera. Vanhu vakawanda kubva kumapato ezvematongerwo enyika akasiyana siyana, kusanganisira mutungamiri weMDC, VaNelson Chamisa, vaungana muBulawayo vachirangarira mabasa akaitwa naVaDabengwa vachiri vapenyu. Hama neshamwari dzaVaDabengwa, kusanganisirawo vakuru vezvematongerwo enyika kubva kuSouth Africa, vanosanganisira VaJacob Zuma, vataura pagungano iri vachirumbidza mufi serimwe ramagamba makuru akarwira kuti nyika iwane kuzvitonga. Vanhu ava vatsanangura VaDabengwa vemunhu akaramba akazvipira mukurwira muhutongi hwejekerere kusvika mukufa. Asi mutungamiri wenyika, VaEmmerson Mnangagwa, havana kuenda kugungano iri. Studio7 haina kukwanisa kunzwa kumutauriri waVaMnangagwa, VaGeorge Charamba, kuti seyi vanga vasipo sezvo vanga vasingabatike parunhare rwavo. Munin’ina waVaDabengwa, VaSijabuliso Dabengwa, vati mukoma wavo aive munhu aisadududza pane zvinhu zvaavnenge azvipira kuita zvisinei nekuti izvi zvaigona kuzomupinza munjodzi. Imwe yeshamwari dzaVaDabengwa, Muzvinafundo Regis Austin vatsinhira zvimwe chetezvo vakatiwo VaDabengwa vaive munhu aisatya kutaura paanenge awona kuti pakanganiswa chero nevakuru vakuru mune zvematongerwo enyika. Vati vanoyeuka kuti VaDabengwa ndiye mumwe wevanhu vekutanga kupokana nedanho rekuda kuunza hutongi hwebato rimwe chete munyika kana kuti one-party state. Mumwe wevaive varwiri vehondo yerusununguko pasi pemauto eZipra, VaJeremy Brickhill, vati VaDabengwa vakapira hupenyu hwavo kurwira rusununguko nehutongi hwejekerere vachiri vadiki. Vati mamiriro akaita zvinhu munyika pari zvino anoratidza kuti hamusati mave nerusunguko ruzere vakakurudzira vechidiki kuti vatore muenzaniso waVaDabengwa vaenderere mberi nehondo iyi. Vachitaurawo pagungano iri, mumwe murwiri wehondo yerusununguko, VaBaster Magwizi, vati kudomwa kwakaita hurumende VaDabengwa segamba renyika, kungozadzisa chirevo sezvo zviri pachena kune veruzhinji kuti VaDabengwa nderimwe remagamba makuru enyika. VaMagwizi vati VaDabebgwa vanga vari mushishi yekuedza kuti midziyo kusanganisira zvivakwa pamwe nemagwaro enhoroondo yehondo zvebato reZapu zvakatorwa nehurumende yaVaRobert Mugabe zvidzorwe kubato iri. Vatiwo VaDabengwa vange vaine shungu yekuti nyaya yeGukurahundi igadziriswe nemazvo vakati VaDabengwa vangazorora murugare kana hurumende yaVaEmmerson Mnangagwa ikagadzirisa zvose izvi nekukasika. Vakafanobata chigaro chemutungamiri weZapu, VaIsaac Mabuka, vashora zvakaitwa nevamwe vamiriri veparamende vebato reZanu PF vakaramba kupa ruremekedzo kuna VaDabengwa vachiti vakawanda vevavnhu ava vanofanirwa kutenda vanhu vakaita saVaDabengwa nebasa guru ravakaita kurwira rusununguko. Vaimbove nhengo yepolitburo yebato reZanu PF, avo vakadzingwa mubato iri, VaRugare Gumbo, vati nhoroondo yehondo yerusununguko haingave yakakwana kana kusina kutaurwa nebasa guru rakaitwa naVaDabengwa. VaGumbo vati zvinorwadza kuti VaDabengwa vakafira kunze kwenyika nekuda kwekusamira zvakanaka kwezvinhu muzvipatara zvemunyika. VaDabengwa, avo vaizivikanwa nerekuti The Black Russian, vakashaya nemusi weChipiri svondo rapera muNairobi guta guru reKenya vachibva kuIndia uko kwavairapwa. VaDabengwa vari kuvigwa neMugovera kumusha kwavo kuNtabazinduna kunze kweBulawayo muri mudunhu reMatabeleland North. No media source currently available 	https://www.voashona.com/a/liberationa-hero-dabengwa-to-be-buried-in-ntabazinduna-on-saturday/4940987.html
politics	Sangano reZPP Roshushikana neChirongwa Chiri Kunyoresa Vanhu	No media source currently available Sangano re Zimbabwe Peace Project, ZPP, rinoti riri kushushikana zvikuru nehurongwa hwe Biometric Voter Registration, BVR, uhwo rinoti hauna kudzidziswa zvakakwana vanhu vanofanirwa kunyoresa. Sangano iri rinoti rafamba munzvimbo dzakawanda rikaona zviri kuitika muchirongwa ichi. Ratiwo vanhu vari kunetsekana kuwana magwaro ekunyoresa ma affidavit, zvikuru kumaruwa akaita se Mutoko, Chipinge, neChimanimani uko rinoti vanhu vari kuratidza kusaziva zvavanofanirwa kuuya nazvo kuti vanyorese kuvhota. ZPP inotiwo sangano re Zimbabwe Electoral Commssion rinofanirwa kusimudzira dzidziso yevanhu, uye kujekesa mari inofanirwa kubhadharwa nevanhu kana vachida kusainirwa magwaro avo nemadzishe, kanawo vamwe vakuru mumatunhu avanogara. Mukuru wesangano iri, Muzvare Jestina Mukoko, vanoti kunyange havo vachigutsikana nezvavaona muzuva rekutanga iri, pane zvavanoda kuti zvigadziriswe nekukurumidza zvinosanganisira kuti vanhu vasanzi vabvise mari kuti vaitirwe chii zvacho chine zvekuita nekunyoresa kuvhota.	https://www.voashona.com/a/voter-registration-bvr/4064505.html
