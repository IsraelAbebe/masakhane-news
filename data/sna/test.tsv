category	headline	text	url
business	Human Rights Watch Yokurudzira Kuti Vana Vasashandiswa Mumapurazi eFodya	Zimbabwe iri kukurudzirwa nesangano rinorwira kodzero dzevanhu, reHuman Rights Watch, kuti ichengetedze kodzero dzevana vachiri pasi pezera, avo vari kushandiswa muminda yefodya zvisiri pamwero. Sangano iri raparura gwaro reongororo yarakaita pakushandiswa kwevana vadiki mumapurazi efodya munyika. Mukuru weHuman Rights Watch kuchamhembe kweAfrica, VaDewa Mavhinga, vaudza Studio 7 kuti vana vari kushandiswa mumapurazi efodya zvinoita kuti muchetura we ‘nicotine’ upinde muganda ravo uchikonzera zvirwere. VaMavhinga vanoti sangano ravo rayambira hurumende pamusoro pezvirwere izvi uye kuti idzike mitemo yakasimba inobatsira vana ava uye vanhu vakuru vari kushanda vasina kupfeka mbatya dzinodzivirira muchetura uyu. “Pane chirwere chikuru chinobva mukubata fodya, ingava nyoro kana yakaoma, kana paya painopiswa chinonzi muchetura we ‘nicotine’. Kana vana vachishanda mumunda vanenge vachinzwa kupera simba, kuda kurutsa, kusvotwa kana kuita sevane nyongo. Ndizvo zvimwe zviratidzo zvekuti pane chirwere ichocho,” VaMavhinga vakaudza Studio 7. “Takaonazve kuti vana nevabereki nevarimi vefodya vazhinji, vange vasingatozivi dambudziko iroro.” VaMavhinga vanoti vakaita hurukuro nehurumende pamusoro penyaya iyi uye vakavimbiswa kuti hurumende ichaedza kugadzirisa nyaya iyi kutanga nekuisa mitemo yakasimba inochengetedza hutano hwevana. No media source currently available 	https://www.voashona.com/a/zimbabwe-human-rights-watch-publishes-study-on-child-labour-on-tobacco-farms-dewa-mavhinga/4334146.html
business	Zimbabwe Inonyorerana Chibvumirano neKambani yeKunze Kuti Ishambadze Marasha	Hurumende yanyorerana chibvumirano neimwe kambani yekunze kwenyika kuitira kuti ibatsirwe mukutengesa marasha kunyika dzakaita seIndia neJapan. Vachitaura pakunyoreranwa kwechibvumirano ichi ne Victoria Consulting, gurukota rinoona nezvezvicherwa, VaWinston Chitando, vati donzvo rehurumende nderekuti nyika iwanirwe kwekutengesera marasha kuIndia uye kuitira kuti iwane mari yekushandisa mukuchera marasha aya. VaChitando vati Zimbabwe inofungidzirwa kuti ine marasha anosvika mabhiriyoni makumi maviri nemashanu ematani asi pagore kuri kucherwa matani ari pakati pemamiriyoni maviri nemamiriyoni matatu. VaChitando vatiwo India ndiyo inotenga marasha akawanda pagore zvichienzaniswa nedzimwe nyika. Vachitaura pamusangano mumweyo, mutungamiriri wenyika, VaEmmerson Mnangagwa, vati Zimbabwe inofanirwa kutora mukana wekudyidzana wakanaka uripo pakati payo neIndia. Studio7 haina kukwanisa kuziva kuti kambani yeVictoria Consulting yakamboshanda nenyika dzipi, uye kuti vakuru vayo ndivanani. Asi vaimbove mutevedzeri wegurukota rezvezvicherwa muhurumende yemubatanidzwa, VaGift Chimanikire, vati havaoni kuti zvakanaka kuti Zimbabwe itsvage misika yekutengesera marasha kunze kwenyika, ipo pari zvino kusiri kucherwa marasha anokwana munyika. Nyanzvi mune zvehupfumi, VaNyasha Muchichwa, vatiwo havaoni zvakakosha kuti Zimbabwe itsvake kambani yekunze inonotsvakira Zimbabwe misika yemarasha. VaMuchichwa vatiwo zviri nani kuti kushandiswe hukama hwagara huripo nedzimwe nyika. Dandemudande rebazi rezvezvicherwa rinoti Zimbabwe ine marasha akanaka, uye ine nzvimbo makumi maviri nepfumbamwe dzine marasha. Makambani maviri chete munyika, Hwange Colliery neMakomo Resources, ndiwo ari kunyanyochera marasha. No media source currently available 	https://www.voashona.com/a/zimbabwe-signs-up-foreign-firm-to-market-its-coal/5033072.html
business	Zvimwe Zvizvarwa zvekuChina Zvopomerwa Mhosva Yekutyora Kodzero dzeVashandi muZimbabwe	Mamwe makambani ezvizvarwa zveChina zviri muZimbabwe ari kupomerwa mhosva yekutyora mitemo yevashandi sezvo vasiri kuvarapisa kana vachinge vakuvara vari pabasa. Vamwe vashandi ava vanosanganisirawo VaTobias Mleya vepakambani yeSouth Mining kuHwange vakagwinwa nemagetsi pakambani inochera marasha iyi. Asi vaudza Studio 7 kuti hapana chavati vabatsirwa nacho nekambani iyi. Hatina kukwanisa kubata vakuru vekambani iyi sezvo nharembozha yavo yange isiri kudairwa. Mumwe mushandi akatumira Whatsapp kuStudio 7 akati anonzi Collen anotiwo akadimburwa minwe ari pabasa asi haana rubatsiro rwaakawana kana chikafu chaicho kubva kukambani yaaishandira yezvimwe zvizvarwa zvekuChina zvekare. Mukuru werimwe sangano rinorwira kodzero dzevanhu vanogara mune zviwanikwa nezvicherwa reCentre for Natural Resource Governance VaFarai Maguwu vanoti pane nyaya dzevashandi vakawanda vari kutyorerwa kodzero dzavo nezvimwe zvizvarwa zvekuChina kusanganisira kupondwa asi hapana zviri kuitwa nehurumende kugadzirisa zvichemo zvevashandi. No media source currently available Sezvo tichitema tisina divi ratinorerekera, tabata gurukota rezvevashandi Muzvinafundo Paul Mavima avo vanoti kana paine vashandi vanenge vakuvara vari pabasa vanofanira kumhan’ara kubazi ravo. No media source currently available   	https://www.voashona.com/a/zvimwe-zvizvarwa-zvekuchina-zvopomerwa-mhosva-yekutyora-kodzero-dzevashandi-munyika/5901328.html
business	Nyanzvi Dzozeya Dambudziko reMari muZimbabwe	Gavhuna webhanga guru enyika, Va John Mangudya, vave nevhiki rimwe chete vaparura mabond notes kuti vayedze kugadzirisa dambudziko rekushomeka kwemari. Gavhuna webhanga guru enyika, Va John Mangudya, vave nevhiki rimwe chete vaparura mabond notes kuti vayedze kugadzirisa dambudziko rekushomeka kwemari. Nyanzvi munyaya dzvezvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti vanhu vari kutambira mabond notes nekuti hapana chembwa sezvo tenzi vararira mutakura. Mashoko aya anotsinhirwa neimwe nyanzvi munyaya dzezvehupfumi, VaCalvin Mudzingiri, vanodzidzisa paUniversity of Free State ku Bloemfontein kuSouth Africa. Mari yakaparurwa naVaMangudya pari zvino ishoma zvikuru sezvo ichingosvika mamiriyoni gumi. Asi mutungamiri weZimbabwe National Chamber of Commerce, VaDavison Norupiri, vanoti mabond notes ari kushanda sezvange zvakatarisirwa. Doctor Chitamabara vanoti kuparura mari dze bond notes kuzvisikira moto muziso. Mashoko aya anotsinhirwawo naVaMudzingiri vanoti ma bond notes akawanda anoshandiswa kutsvaira madhora ekuAmerica mashoma achiri pamusika wemari. VaChitambara vanoti kungodira mari kunopawo kuti inflation ibva yanyanya kukwira. Vatiwo hurumende mune remangwana inoti ichada kuparura mari yayo asi izvi zvinoda nguva. KuWestern Union vanhu vanonzi vari kukwanisa havo kutora mari yavo. Asi kuti mari yema bond notes iyi icharamba ichishanda zvakaenzana nedhora rekuAmerica here? Nyanzvi munyaya dzezvehupfumi dzinoti mhinduro inowanikwa kumakore eku1950 apo Sir Thomas Gresham vaive maneja wa mambokadzi Elizabeth wekutanga, vakati kana paine mari mbiri dziiri kushanda panguva imwe chete imwe iine huremu hwegoridhe hwakawanda imwe iine hushoma, ine goridhe rakawanda inoiswa mudura imwe yacho ndoinoshandiswa. Uyu ndomutemo unonzi Gresham Law nenyanzvi munyaya dzezvehupfumi. Nyanzvi munyaya dzezvehupfumi dzinotenderana kuti mari yemuZimbabwe iite chiremera, zvinoda kuti nyika igadzire zvinhu zvakawanda zvekutengesa kunze kwete kungodhinda mari. No media source currently available    	https://www.voashona.com/a/zimbabwe-matongerwo-enyika/3625277.html
business	VaMangudya Vanoti Dhora reZimbabwe Harisi Kudzoka	Gavhuna weReserve Bank of Zimbabwe, Doctor John Mangudya, vanoti havana hurongwa hwekudzora dhora remuZimbabwe kunyange hazvo vati vari kuparura mari yemabond notes anotangira pamadhora maviri kusvika pamadhora makumi maviri munguva pfupi inotevera. Gavhuna weReserve Bank of Zimbabwe, Doctor John Mangudya, vanoti havana hurongwa hwekudzora dhora remuZimbabwe kunyange hazvo vati vari kuparura mari yemabond notes anotangira pamadhora maviri kusvika pamadhora makumi maviri munguva pfupi inotevera. VaMangudya vanoti zvavari kuita chete kuyedza kupedza dambudziko rekushomeka kwemari munyika uye kukurudzira kuti vanhu vagadzire zvinhu zvekutengesa kunze kwenyika kuti Zimbabwe iwane mari yekunze. Asi vanoona nezvehupfumi mubato guru rinopikisa reMDC-T, VaTapiwa Mashakada, vati VaMangudya vari kubata vanhu kumeso uye zvavari kuita kudzora dhora remunyika sezvo hupfumi hwenyika hwaenda kumawere. VaMashakada vati zvoitwa munongedzo wenyika isiri kutongwa zvakanaka, huori uye kutadza kugadzirisa hupfumi. Mashoko aya atsinhirwawo nemutungamiri webato rePeople’s Democratic Party uye vaimbova gurukota rezvehupfumi, VaTendai Biti. VaBiti vati zviri kuitwa naVaMangudya zvichaendesa nyika kuna taisireva. Asi VaMangudya vaudza Studio 7 kuti vari kuyedza kugadzirisa nyaya yehupfumi uho husina kumira zvakanaka. No media source currently available   	https://www.voashona.com/a/zimbabwe-mangudya-hupfumi/3317242.html
business	Vashandi veNRZ Vochemachema neKusabhadharwa Mari dzavo	"Vashandi vekambani yeNational Railways of Zimbabwe, NRZ, vanoti vanga vachitarisira kuti hurumende ichabatsirawo kambani yavo mukuona kuti vashandi vayo vawaniswa mihoro yavo, iyo yave nemwedzi inodarika gumi nemishanu vasati vatambiriswa. Mutungamiri werimwe sangano rinomirira vashandi veNRZ, reZimbabwe Amalgamated Railways Workers Union, VaKamurai Moyo vanoti vashandi veNRZ vari kushupika zvakanyanya zvekuti hurumende iri kuzviona asi hapana matanho airi kutora ekugadzirisa dambudziko ravo. ""Tanga tichitarisirawo sevashandi kuti hurumende inofanirwa kubatsira railways kuti vabhadharewo chimwe chikwereti chedu, nekuti iye zvino vanhu vari kufa, vanhu vari kurwara, vamwe vari kusiya mabasa nezira dzakasiyanasiyana, vachingosiya zvikwereti kurailways,"" VaMoyo vanodaro. Sachigaro vebhodhi reNRZ, VaLarry Mavhima, mwedzi wapera vakatenda kuti kambani yavo iri kukundikana kubhadhara vashandi vayo mari dzemihoro idzo dzave kudarika mamiriyoni makumi mapfumbamwe emadhora, nekuda kwekuti haisi kushanda zvakakwana. VaMavhima vakazivisawo kuti dare remakurukota rakavapa mvumo yekuti vatsvage vanoda kubatana navo mumatanho avo ekumutsiridza kambani iyi. Asi VaMoyo vanoti hurongwa hwekuti kambani yeNRZ ibatane nevamwe vane mari hahuna kuipa, kana chete vashandi vasingazorasikirwa nemabasa. No media source currently available Gurukota rezvekutakurwa kwezvinhu, Doctor Joram Gumbo vanoti ichokwadi kuti NRZ ine chikwereti chevashandi chemari yakawanda, asi kambani iyi haisi kuita mari. ""Mari inotambirwa navashandi inobva pabasa ravanoita. Kana pasina basa ravanoita hapana mari inouya, nokuti inobva kuna ani? havana basa,"" Doctor Gumbo vanodaro. Vanoti hurumende iri mushishi kutsvaga vanoda kubata neNRZ, asi vanowedzera vachiti pari zvino kambani iyi inotove nevashandi vakawandisa iyo isisina basa. Doctor Gumbo vanoti makambani aisimbopa NRZ basa akaita seemarasha, eshuga neesimende haacha basa raanoipa. No media source currently available  "	https://www.voashona.com/a/zimbabwe-economy-politics-nrz-gumbo-kamurai-moyo/3867358.html
business	Hondo Pakati peAir Zimbabwe neSouth African Airways Yoenderera Mberi	Hondo inotyisa yange yamuka pakati pekambani yeAir Zimbabwe neSouth African Airways inonzi haisati yanyatsopera zvopa kuti kufamba kwendege pakati penyika mbiri idzi kukanganisike. Kunetsana uku kwakatanga nemusi weChishanu zvakapa kuti ndege dzimbotadza kubhururuka zvichikonzerwa nenyaya yemamwe magwaro anonzi neSouth Africa ange asina kumira zvakanaka. Magwaro aya anonzi Foreign Operations Licenses. South Africa yakamisa ndege yeZimbabwe kubhururuka kubva kuJohannesburg ichienda kuHarare. Zimbabwe yakabva yamisawo ndege dzeSouth Africa kupinda kana kubuda munyika. Vanhu vazhinji vari kukanganiswa zvikuru mafambiro avo pakati penyika mbiri idzi. Gurukota rinoona nezvekutakurwa kwezvinhu VaJoram Gumbo vati mari iri kudiwa inosvika zviuru zvitatu pandege imwe chete. VaGumbo vati haina kuwanda uye makore ose vaingoshanda neSouth Africa pasina aiti anoda magwaro aya. Parizvino, ndege shoma ndidzo dziri kubhururuka pakati peZimbabwe neSouth Africa nyaya dzemagwaro aya dzichigadziriswa.  No media source currently available 	https://www.voashona.com/a/zimbabwe-matongerwo-enyika/3994643.html
business	Hurumende Inoti Zvikoro Zvichavhurwa Mwedzi Uno, Varairidzi Vachiti Zvikoro Hazvina Gadziriro Yakakwana	Hurumende yakazivisa neChipiri kuti zvikoro zvave kuzovhurwa muzvikamu zviviri, chikamu chekutanga musiwa 15 Kurume kuchiti chikamu chepiri chiri musi wa 22 Kurume, unove mwedzi uno. Vachitaura mushure memusangano wedare remakurukota, gurukota rezvekuburitswa kwemashoko, Amai Monica Mutsvangwa, vakati vana vari kuita zvidzidzo zvinonyorwa bvunzo gore rino zveGrade 7, Form 4 neForm 6, ndivo vachatanga kuvhura musi wa 15. Vakatiwo varairidzi vari kudzidzisa zvidzidzo zviri muchikamu chekutanga vanofanirwa kunge vave kumabasa avo musi wa 10 mwedzi uno. Amai Mutsvangwa vakati vamwe vana vese vachange vachizovhura musi wa 22 Kurume, uye varairidzi vavo vanofanirwa kunge vave kumabasa avo musi wa 17. Vakati muzvikoro munenge musina mukana wekuti vana vasiye mikaha pakati pavo, vana vachapana mukana wekudzidza nguva dzakasiyanasiyana. Asi vakafannobata chigaro chemunyori mukuru werimwe sangano revarairidzi, reZimbabwe Teachers Association, ZIMTA, VaGoodwell Taderera, vanoti hurumende inofanirwa kutanga yazadzisa matanho anokurudzirwa neWorld Health Organization pamwe nebazi rezvehutano isati yafunga zvekuvhura zvikoro. VaTaderera vanoti sesangano revashandi vanoti varairidzi vanofanirwawo zvakare kupiwa mihoro inovaita kuti vagare pamabasa, kwete zvekuti mudzidzisi anofunga zvekusiya basa ombonokorokoza. No media source currently available Asi mutauriri webazi redzidzo yepasi, VaTaungana Ndoro vakaudza Studio 7 neMuvhuro kuti bazi ravo rakagadzirira kuvhurwa kwezvikoro, uye svondo rapera vakuru vakuru vebazi ravo kusanganisira negurukota redzidzo yepasi VaCain Mathema vaishanyira zvikoro vachiona kuti zvakagadzirira zvakadii kudzivirira kupararira kweCovid-19. Vanoti zvikoro zvavakashanyira zvinosanganisira zvehurumende, zvine vana vanodzidza vachigarapo kana kuti boarding, izvo zvakamboita dambudziko reCovid-19 zvakanyanya, pamwewo nezvakazvimirira. VaNdoro vakati bazi ravo rakagudzikana nezvavakaona muzvikoro. No media source currently available 	https://www.voashona.com/a/zimbabwe-schools-to-open-this-march/5799605.html
business	Vakaremara Votarisira Kuti VaNcube Vaise Mari yeKuvabatsira muBhajeti ra2022	Vakaremara vari kukurudzira gurukota rezvemari, VaMthuli Ncube, avo vari kuparura bhajeti rehurumende ra2022 nemusi weChina, kuti vawedzere mari dzekuvasimudzira sezvo vaomerwa nehupenyu zvakanyanya. Vanoongorora nyaya dzezvehupfumi, vachirwirawo kodzero dzevakaremara uye vasingaone, VaMasimba Kuchera, vaudza Studio 7 kuti pari zvino vakaremara vari kupihwa madhora zviuru zvitatu zvemunyika pamwedzi. Ongororo yakaitwa nesangano reUnited Nations Educational, Scientific and Cultural Organization, kana kuti UNESCO, yakaburitsa pachena kuti vakaremara ndivo vakanyanya kuomerwa nehupenyu munguva yeCovid-19 muZimbabwe sezvo vainge vokundikana kuzviitira mabasa emaoko kana kupemha. Vasikana vakaremara vanonzi vari kumbunyikidzwawo zvakanyanya munguva dzino dzekurwisa denda iri. Vakaremara vanonzi neongororo iyi vari kutadza kuenda kuchikoro kana kuzvipatara. VaKuchera vati zvakakosha kuti paiswe mari parutivi yekuti vakaremara vakwanise kurapwa nyore. No media source currently available  	https://www.voashona.com/a/vakaremara-votarisira-kuti-vancube-vaise-mari-yekuvabatsira-mubhajeti-ra2022/6326115.html
business	Dambudziko reMari Roramba Richinetsa Apo Zimbabwe Yoita Misangano neIMF neWorld Bank	Gurukota rinoona zvehupfumi VaPatrick Chinamasa naGavhuna weRBZ Doctor John Mangudya vari kutarisirwa kuuya kumusangano wavo wekutanga kuInternational Monetary Fund neWorld Bank kana kuti IMF and World Bank Group Boards Spring Meetings kuWashington DC kubva zvauya hurumende itsva iri kutungamirwa naVaEmmerson Mnangagwa. Misangano iyi iri kuitwa kubva musi wa Kubvumbi 16 kusvika 22. IMF inoti nyika dzakawanda dzatotanga kunyoresa kuti dzipinde mumisangano yepagore iyi. IMF mumazuva mashoma anotevera iri kutarisirwa kutumira nhumwa dzayo kuZimbabwe pasi pechirongwa cheArtilce IV. Parizvino IMF iri kutsvaga nzira dzekubatsira Zimbabwe dzisingadi mari. Zimbabwe haisati yatanga kukwereteswa mari sezvo iine zvimwe zvikwereti zvairi kutadza kubhadhara zvinodarika bhiriyoni imwe chete yemadhora. Asi nyanzvi munyaya dzezvehupfumi munyika dzinoti Zimbabwe iri kuda mari nechimbi chimbi sezvo zvinhu zvisina kumira zvakanaka. Asi Doctor Mangudya vanoti nyaya yekushomeka kwemari munyika iri kuita ichiita nani. Nyanzvi munyaya dzezvehupfumi nevanhuwo zvavo vanoti havasi kuona paine chachinja sezvo mari iri kutowedzera kunetsa kuwana mumabhanga. Vamwe vanhu vari kugunun’una kuti kana kuWestern Union vari kuwana mari yemadhora dhora kwete madhora gumi zvichikwira yavanenge vachida sezvo iine huremu hwakati kwirei zvichienzaniswa nedhora remabond notes. Nyanzvi munyaya dzezvehupfumi vachidzidzisa paDevry University kuOhio muAmerica, Doctor Elliot Masocha vanoti Zimbabwe inotoda kuti iwane mari kana kubva kunyika dzainodyidzana nadzo dzakaita seRussia nekuti kuwana zvikwereti kubva kuIMF neWorld Bank kunonetsa kana zvikwereti zvisina kubhadharwa. Zimbabwe nemusi weChina yakanyorerana chibvumirano chemari inosvika mamiriyoni gumi nemashanu nesangano reOPEC Fund for International Development. Chibvumirano ichi chakanyoreranwa kuVienna, Austria, pakati pegurukota rezvemari vapatrick chinamasa nemukuru wesangano iri VaSuleiman J. Al-Herbish. Mari iyi yakanangana nekupa zvikwereti kuvarimi vendima diki kana kuti smallholder farmers. Vachabatsirwa varimi vari kuMasvingo, Manicaland, Midlands uye Matabeleland South. Mari yose ichapihwa Zimbabwe inonzi ichasvika mamiriyoni makumi mashanu nematatu. Hurumende inonzi ichaisawo imwe mari pamwe nevarimi vacho kuti homwe iyi ikure. No media source currently available  	https://www.voashona.com/a/zimbabwe-matongerwo-enyika/4287276.html
business	Chikwata cheIMF Chinopeta Rwendo kuZimbabwe Chichirumbidza Mabatirwo eHupfumi, Asi Chichiti Haisati Yave Kukodzera Kupiwa Rubatsiro Rwemari	Chikwata che International Monetary Fund (IMF) chichitungamirirwa naVaDhaneshwar Ghura, neMuvhuro chakapeta rwendo rwacho rwemazuva masere muZimbabwe, umo chaiita hurukuro nevakuru vehurumende, vakuru vebhanga guru renyika pamwe nevemabhizimusi pamusoro peshanduko dziri kuitika mune zvehupfumi pamwe nemamiriro ahwo. Mugwaro ravakaburitsa mushure mekupeta rwendo urwu, VaGhura vakati hupfumi hweZimbabwe hwaratidza kusimba kukuru nekumuka kwahwo munguva yakaoma. Vakati hondo iri pakati peRussia neUkraine, kusanaya zvakanaka kwemvura pamwe nemitengo yezvinhu iri pamusoro zviri kukanganisa hupfumi nemagariro evanhu muZimbabwe, izvo zvakasakadzwa kare nedenda reCovid-19. IMF yakapembedzawo matanho ari kuitwa nehurumende ekudzikamisa mutengo wemari yekunze, asi ichitiwo panodiwa mamwe matanho ekunyatsodzikamisa hupfumi ane hupenyu hunoenda mberi. Kunyange hazvo Zimbabwe yakapembedzwa neIMF nekukwanisa kubhadhara chikwereti chayo kuIMF muna 2016, sangano rinokweretsa mari iri rakati haisati yasvika pakuti ikwanise kupiwa rubatsiro rwemari nekuda kwekukundikana kubhadra kwayo zvikwereti zvayo zvekunze. Nyanzvi mune zvehupfumi pamwe nekudyidzana kwenyika dzepasi rose, Muzvinafundo Elliot Masocha, vanoti zvinofadza chose kuti IMF yakarumbidza Zimbabwe nematanho ayakatora ekukwanisa kuraramisa hupfumi hwenyika, panguva iyo dzimwe nyika pasi rose dzaitarisana nematambudziko aitosvitsa pakubviswa kwevatungamiri pazvigaro. Asi Muzvinafundo Masocha vanoti havaoni hurumende ichibudirira kuzdzisa zvayakakomekedzwa kuti izadzise nekuti zvinhu zvave nemakore ichiudzwa nezvazvo asi isina matanho ainotora. No media source currently available 	https://www.voashona.com/a/6754709.html
business	Zimbabwe Yogunun'una neKurambidzwa Kutengesa Nyanga dzeNzou kuCITES	Gurukota rinoona nezvekuchengetedzwa kwezviwanikwa Amai Oppah Muchinguri kashiri vari kushora zvikuru nyika dziri kuda kurambidza Zimbabwe kutengesa nyanga dzenzou dziri mudura maro. Amai Muchinguru-Kashiri vataura mashoko aya kumusangano weConvention on International Trade in Endangered Species of Wild Fauna and Flora kana kuti CITES uri kuitirwa kuJohannesburg, South Africa. Nyika dzakaita seKenya, China neAmerica dzinoti nyanga dzenzou hadzifanire kutengeswa sezvo zvichizokonzera kuti vari kuvhima nzou zvisiri pamutemo varambe vachizviita. Kenya mwedzi yapfuura yakapisa nyanga dzenzou dzayo dzose. Mukuru wesangano reU.S. Fish and Wildlife Service VaDan Ashe vanoti kuti nzou dzisapere dzose nyanga hadzifanire kutombotengeswa zvachose. Asi gurukota rinoona nezvehupfumi VaPatrick Chinamasa vanoti Zimbabwe ine nyanga dzenzou dzinopfuura mabhiriyoni mapfumbamwe mudura mayo uye inoda kuti dzitengeswe.	https://www.voashona.com/a/zimbabwe-matongerwo-enyika/3529182.html
business	VaGumbo Vopomerwa Dzimwe Mhosva neZaac	Gurukota muhofisi yemutungamiri wenyika, Va Joram Gumbo, vanonzi havana kumiswa pamberi pedare redzimhosva sezvange zvakatarisirwa zvichitevera kusungwa kwavakaitwa neMuvhuro neZimbabwe Anti Corruption Commission, Zaac. Asi VaGumbo vambosvika havo kumatare edzimhosva kwechinguva, ndokubva vadzoserwa zvakare kumahofisi eZaac. Studio7 haina kukwanisa kunzwa kugweta raVaGumbo, VaSelby Hwacha, kuti nyaya iyi iri kufamba seyi sezvo vanga vasiri kudaira nharembozha yavo. Asi vane ruzivo nezviri kuitika muZaac vaudza Studio7 kuti VaGumbo vari kupomerwa dzimwe mhosva pamusoro pemhosva dzavakasungirwa neMuvhuro. Vatiwo ichokwadi kuti VaGumbo havana kumiswa pamberi pematare edzimhosva sezvo pamuka dzimwe mhosva dzavari kupomerwa. VaGumbo vakasungwa neZaac vachipomerwa mhosva yekuita zvehuori panguva iyo vaive gurukota rezvekufambiswa kwezvinhu munyika. VaGumbo vanonzi vakaita zvehuori apo vakashandisa imba yehanzvadzi yavo, Mavis Gumbo, kuti ishandiswe semahofisi ekambani yeZimbabwe Airways, iyo vanonzi vakaita kuti iumbwe muna 2012 apo vaive gurukota rezvekutakurwa kwezvinhu. VaGumbo vanonziwo vakanyorera bhanga guru renyika musi wa 10 Nyamavhuvhu 2017 vachiriudza kuti rikweretese kambani yeZimbabwe Airways mari inoita miriyoni imwe chete yemadhora ekuAmerica. Musi wa 21 Nyamavhuvhu 2017, VaGumbo vanonzi vakazivisa kuti mari yakanga yabva kubhanga guru renyika ishandiswe mukubhadhara rendi yemba yaMuzvare Gumbo, uye imwe yacho kuti ishandiswe mukuvakiridza imba iyi. Hurumende inoti zvakare musi wa 12 Gunyana 2017, kambani yeZimbabwe Airways yakaisa mari inoita miriyoni imwe chete yemadhora ekuAmerica mubhanga rekambani yeMaclaten Holdings, inova kambani yemwanasikana waMuzvare Mavis Moyo, Clara Rachel Mudzami. Hurumende inoti zvakaitwa naVaGumbo zvaive kunze kwemutemo, uye zvisingatarisirwe kuitwa nemunhu mukuru muhurumende.	https://www.voashona.com/a/zimbabwe-minister-gumbo-facing-more-charges-of-corruption/5153605.html
business	GMAZ Yoronga Kuwedzera Mutengo hweHupfu	Sangano reGrain Millers Association of Zimbabwe rinoti riri chiri rakangomirira kunzwa kubva kuhurumende kuti mutengo wehupfu hwowedzerwa kusvika papi. Izvi zvinotevera kuwedzerwa kwemutengo wetani rechibage kubva pazviuru zvina zvemadhora kusvika pazviuru makumi matanhatu nezana nemakumi mapfumbamwe nemakumi mashanu nemasere. Mwedzi wapera, hupfu hwakawedzerwa kubva pamadhora makumi mashanu kusvika pamadhora manomwe. Gurukota rezvekuburitswa kwemashoko Amai Monica Mutsvangwa vakti mutengo wechibage wainge wawedzerwa kubatsira varimi. Hatina kukwanisa kubata gurukota rezvemari Muzvinafundo Mthuli Ncube kana gurukota rezvemaIndustry Doctor Sekai Nzenza kuti tinzwe divi ravo. Asi mutauriri weGrain Millers Association of Zimbabwe VaGarikai Chaunza. No media source currently available 	https://www.voashona.com/a/gmaz-yoronga-kuwedzera-mutengo-hwehupfu/5319443.html
business	Makanzura eChitungwiza Akambomiswa Basa Omiswa Pamberi peDare reTribunal	Makanzura ekuChitungwiza makumi maviri nemashanu akambomiswa basa achipomerwa mhosva yekuita zvehuwori, atanga kumiswa pamberi pedare rakagadzwa negurukota rezvekutongwa kwematunhu, VaSavior Kasukuwere, kuti rinzwe nyaya dzaari kupomerwa. Dare iri rinotarisirwa kupeta basa raro musi wa 29 Gunyana. Makanzura aya, kusanganisirawo nameya weChitungwiza, VaPhilip Mutoti, vari kupomerwa mhosva yekusashandisa mari yekanzuru nemazvo, uyewo kuzvipa nzvimbo dzekuvakira dzimba dzinokosha mamiriyoni manomwe emadhora zviri kunze kwemutemo. Zvichitevera kumiswa kwemakanzura aya basa, VaKasukuwere vakadoma komisheni ine vatatu inotungamirwa naVaMadzudzo Pawadyira kuti ifanofambisa basa mukanzuru iyi. Asi vagari vari kunyunyuta kuti havana zvikuru zvavari kuona zviri kuitwa nekomisheni yaVaMadzudzo iyi, sezvo zvinhu zviri kutoenderera mberi zvichiwondomoka mukanzuru. Mukuru wesangano revagari vemuChitungwiza, reChitungwiza Residents Trust, VaMarvelous Kumalo, vanoti havatarisiri kuti makanzura aya anopiwa mutongo wakajeka sezvo dare iri rakaumbwa naVaKasukuwere, vanove zvakare ivo mumhan’gari munyaya iyi. VaKumalo vanotiwo makanzura aya aifanirwa kumiswa pamberi pedare iri mukati memazuva makumi mana nemashanu vamiswa basa, asi izvi hazvina kuitika, zvichireva kuti vagari vakatorerwa kodzero yavo yekuve nevanovamirira. No media source currently available 	https://www.voashona.com/a/zimbabwe-politics-chitungwiza-councilors-tribunal-kumalo/3961528.html
business	VanoRojesa Dzimba kuVictoria Falls Voda Kubhadharwa neMadhora ekuAmerica	Vanedzimba dzekurojesa muVictoria Falls vanonzi vave kuda kubhadharwa nemadhora eku America, kwete nemari yemu Zimbabwe. Izvi zvinonzi zvave kunyanya kuomera vashandi vehurumende muguta iri, zvikuru sei masoja nemapurisa avo vanonzi vamwe vavo vave kugara mumatende pahofisi yemapurisa mushure mekudzingwa mudzimba dzavairoja pamusoro pekutadza kubhadhara nemari yekunze. Vakuru vemapurisa varamba kuti pane masoja nemapurisa arikugara mumatende pamahofisi avo, vachiti titaure nevakuru vavo kuHarare. Kanzura veWard 6 muVictoria Falls, VaEphias Mambume veMDC Alliance, vaudza Studio 7 kuti sezvo pamahofisi emapurisa pachigara paine matende, havasikuziva kuti ichokwadi here kuti mamwe mapurisa nemasoja vave kutogara mumatende aya pamahofisi yemapurisa. VaMambume vati nyaya iyi haisi yezvematongerwo enyika asi yezvemihoro yevanhu vanoshandira hurumende vasingapiwe mari inokwana kuriritira mhuri dzavo. Asi munyori mukuru mubazi rezvekuburitswa kwemashoko VaNick Mangwana vanoti handi chokwadi kuti mapurisa ari kugara mumatende nekushaya pekugara. Vanoti matende akaiswa nekuti pane basa ravari kuita pakamba apa.  No media source currently available 	https://www.voashona.com/a/zimbabwe-landlords-in-victoria-falls-demand-payment-in-usa-dollars/4954047.html
business	Germany Inoudza Komiti yaVaParadza Kuti Zimbabwe Ibhadhare Zvikwereti Zvayo	Mumiriri wenyika yeGermany muZimbabwe, Doctor Thorsten Hutter, vaudza nhengo dzeparamende kuti Zimbabwe inofanira kubhadhara zvikwereti zvayo kuWorld Bank, African Development Bank nenyika dzaya kakwereta pasi peParis Club, vachiti izvi ndizvo chete zvichaita kuti ikwanise kuwana rubatsiro kubva kumasangano aya nenyika idzi. Vachitaura pamusangano wavaita nenhengo dzekomiti yeparamende inoona nezvekunze kwenyika, VaHutter vati manyepo ekuti Zimbabwe iri kunyimwa rubatsiro nekuda kwenyaya dzematongorewo enyika. Vati chikonzero chiri kunyimwa Zimbabwe mari inyaya yekusabhadhara zvikwereti. Vati World Bank nenyika dzekuEurope hadzikwanisi kuramba dzichipa zvikwereti zvekusimudzira maindasitiri muZimbabwe kana isati yabhadhara zvikwereti zvainayo. VaHutter vatiwo makambani ekunyika kwavo nedzimwe dzeku Europe haasi kufara nemitemo yemuZimbabwe yakaita sema roadblocks ayo ave kuitwa pese pese nemutemo wekupa masimba kuvatema munyaya dzehupfumi. Vati vemakambani vanoda mitemo yekajeka uyewo apo nyika yakatarisana nedambudziko remari, vemakambani vanoda kuziva kuti kana vakatengesa zvinhu zvavo kunze kwenyika, vanokwanisa kushandisa mari yavanenge vawana pamadiro here kana kuti kwete. Pari zvino vebhanga guru, VeReserve Bank of Zimbabwe, ndivo vanoronga nekuudza makambani kuti anga shandise sei mari dzekunze dzaanenge awana. Sachigaro wekomiti iyi, VaKindness Paradza, vati vanobvumirana naVaHutter pazvichemo zvavo, asi vati zviri kugadziriswa. VaParadza vaenderera mberi vachiti komiti yavo yakumbirawo kuti Germany ibvise zvirango zvayakatemera VaMugabe vachiti izvi zviri kukanganisa hupfumi wenyika. Vatiwo izvi hazvifaniri kunetsa sezvo Britain yavainetsana nayo muEuropean Union yave kubuda musangano iri. Kunyange hazvo VaParadza vati komiti yavo, iyo ine nhengo dzeMDC-T, yakumbira kuti VaMugabe vabvisirwe zvirango zvavakatemerwa neGermany, mutauriri weMDC-T, VaObert Gutu, vati sebato, hapana chati chachinja chingaite kuti VaMugabe varerutsirwe. VaGutu vati VaMugabe vachiri kutyora kodzero dzevanhu, mitemo yesarudzo haisati yagadziriswa, uye bato ravo rinoita rusarura pachikafu, icho chinopihwa nhengo dzeZanu PF chete. Imwewo nhengo yekomiti iyi, Amai Priscillar Misiharabwi-Mushonga, vatiwo zvakakosha kuti paramende yeZimbabwe neyekuGermany, Bundestag, zvidyidzaneuyewo kubatsira kumutsiridza hukamapakati penyika mbiri idzi pasi pesangano Zimbabwe German Association iro vati raibatsira vakawanda zvikuru Asi VaHutter vati zvirango zvaVaMugabe nemudzimai wavo nekambani neZimbabweDefence Industries hazvikanganisi hupfumi hwenyika vachiti pari zvino makambani emuZimbabwe anotengesa zvinhu kuEurope pachena pasi peEuropean Parternership Agreement. Vatiwo hupfumi hwenyika hwakakura chose panguva yehurumende yemubatanidzwa apo makurukota ehurumende yaVaMugabe pamwe nemakambani akawanda aive pasi pezvirango. Vati hupfumi uhwu huri kutodzikira panguva ino kunyange hazvo EU yakabvisa makambani aya nemakurukota pazvirango. VaHutter vati hazvina kushata kuti paramende yeZimbabwe idyadzane neBundestag asi vakati pari zvinonhengo dzeBundestag hadzigoni kubuda munyika sezvo nyika yavo ichiita sarudzo muna Gunyana. Asi vati vanozvikurudzira kuti paramende dzenyika mbiri idzi dzidyidzane. Makambani ehurumende anosanganisira Telone, National Railways of Zimbabwe neZiscosteel ane zvikwereti zvinodarika mazana mashanu emamamiriyoni emaEuro kuGerman Deveopment Bank uye mari iyi yave nemakaore akawanda isati yabhadharwa. Zvichakadai, VaHutter vazivisa kuti nyika dzeEU pamwe neAfrican Union dzichasangana muna Mbudzi gore rino kuAbijan nechinangwa chekuzeya chirongwa chekudyidzana pakati pemasangano aya cheCotonou Agreement. Vati zviri pachena kuti chave kudiwa neAfrica handi rubatsiro asi kuti makambani anogadzira zvinhu achiunza mabasa kumamiriyoni akawanda evechidiki vari kubva muzvikoro muAfrica. No media source currently available 	https://www.voashona.com/a/zimbabwe-germany-realitions/3846085.html
business	Hurumende Yofara neMabasa ari Kuitwa neSangano reUSAID rekuAmerica eKusimudzira Vanotambura	"Hurumende inoti iri kufara nemabasa ari kuitwa nesangano reUSAID\nrekAmerica ekuyamura vanotambura. \n\nVachitaura nezuro pakupihwa kwemichina yekusonesa pamwe neyekunamisa\nsimbi kune vechidiki vanosvika makumi mashanu, gurukota rinoona\nnezvedunhu reMashonaland West, Amai Mary Mliswa-Chikoka vakati vari\nkushanda zvakanaka chose neUSAID sezvo sangano iri riri kutevedzera\nzvinodikanwa zvinosanganisira kushanda nemapazi ose ehurumemde.\n\nVachitaurawo pachiitiko chimwechetecho, mushandi weLEAD, rimwe\nremasangano ari kushanda mukuwanisa vagari zvekudya asi vachipihwa\nmari neUSAID, VaKudzanai Zhemu, vakati pamusoro pemakumi mashanu\nevechidiki vakayamurwa, mhuri dzinosvika chiuru nemakumi maviri dziri\nkuyamurwa pamapurojekiti emapindu, kuchengetwa kwehuku, kurima howa,\nkudzidzisa vanhu mabasa emaoko pamwe nekuchera zvibhorani zvemvura.\n\nVaZhemu vakati zvose izvi zvakaita madhora ekuAmerica zviuru mazana\nmaviri nemakumi masere ,kana kuti US$280 000.\n\nSenzira yekuti mabasa atangwa aya aenderere mberi, VaZhemu vakati\nvakadzidzisa vagari ava mafambisirwo anoitwa mabhizinesi vachibatsirwa\nnevadzidzisi vepachikoro chepamusorosoro cheChinhoyi University of\nTechnology, CUT.\n\nMumwe akadzidziswa kunama simbi kana kuti kuweredha paCUT akapihwa\nmuchina wekushandisa neUSAID ndiAmai Venencia Chinyani, avo vakati\nvanofara nemuchina wavakapihwa uye vanofunga kuti hupenyu hwavo\nhuchashanduka nerutsigiro rweUSAID urwu.\n\nChirongwa cheUSAID ichi chiri kutarisirwa kuyamura mhuri dzinodarika\nchiuru nemazana mashanu munzvimbo dzinoti Norton, Chegutu neMakonde\ngore rino risati rapera.\n\nChirongwa ichi chiri kuitwa pasi pedingindira rekuti: ""Building and\nStrengthening Community Resilience"", kana kuti kuvaka pamwe\nnekusimbisa kumutsiridzwa kwenharaunda. No media source currently available "	https://www.voashona.com/a/6661641.html
business	Hurumende Yokurudzirwa Kuti Isabate Mutero paMari Inotambirwa neVashandi iri Pasi pePoverty Datum Line	Vashandi pamwe nedzimwe nyanzvi mune zvehupfumi vari kutambira zvakasiyanasiyana hurongwa hwakaziviswa svondo rapera negurukota rezvehupfumi, Muzvinafundo Mthuli Ncube, hwekuti hurumende yakakwidza mari isingabatwe mutero kubva paZWL$75 000.00 pamwedzi kuenda paZWL$91 700.00 pamwedzi, kana kuti kubva paZWL$900 000.00 kuenda paZWL$1.1 million pagore. Nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti iri idanho rakanakira vashandi chose, kunyange hazvo sesangano, vakanga vakurudzira Muzvinafundo Ncube kuti vashandi vanotambira mari iri pasi pemihoro yepasi pasi, kana kuti minimum wage, vasabatirwa mitero. Munyori mukuru wemubatanidzwa wemasangano evashandi vehurumende, weZimbabwe Confederation of Public Sector Trade Unions (ZCPSTU) VaDavid Dzatsunga, vanoti sevashandi vanotambira chero danho rinotorwa nemushandirwi rekuona kuti mushandi asara aine mari muhomwe dzake. Asi VaDzatsunga vanoti sevashandi vehurumende havasi kufadzwa nekudzikira kwakaita mihoro yavo zvekuti vanototadza kubhadhara mitero sevamwe vashandi. Munyori mukuru weZimbabwe Congress of Trade Unions, VaJaphet Moyo, vanoti sesangano vanga vachitarisira kuti mari isingabatirwe mushandi mutero inge iri pasi peinodiwa nemhuri yevanhu vashanu pamwedzi kuti irarame, kana kuti pasi pePoverty Datum Line. VaMoyo vanoti pamire sangano ravo ndepekuti mari isingakwanise kuchengeta mhuri haifanirwe kunge ichibatirwa mutero. Ukuwo, Doctor Chitambara vanodzoka vachiti kusara kunoita vashandi vaine mari muhomwe dzavo kunoita kuti vaende kunotenga zvinhu kuzvitoro uko hurumende inozowana zvakare mari yakawanda kubva kune mimwe mitero yakaita seValue Added Tax, kana kuti VAT. Muna Gumiguru munhu mumwechete anonzi aida mari inoita ZWL$$28 144.00 pamwedzi kuti ararame, zvichireva kuti mhuri ine vanhu vashanu yaida mari inoita ZWL$140 720.00 pamwedzi kuti irarame. Asi vamwe vanoongorora zvehupfumi vanoti nekuda kwekukwira kunomboita inflation munyika, mari iyi painozotambirwa nevashandi gore rinouya inogona kunge isisina simba zvekuti inenge yangove yechirango. Muzvinafundo Ncube vakaudza paramende svondo rapera kuti hurumende yave kukwidza mari isingabatirwe mutero iyi mushure mekunge nhengo dzeparamende dzachema chema kwavari kuti vaone zvekuita sezvo vashandi vakanga vasisina chekusara nacho mushure mekubatirwa mitero. No media source currently available 	https://www.voashona.com/a/6884532.html
business	Varimi veFodya Voyambira RBZ Kuti Vabhadharwe Zviri paMutemo	Vane misika yekutenga fodya vanoti bhanga guru renyika, reReserve Bank of Zimbabwe, RBZ, rinofanira kuona kuti mabhanga ese ari kumisika iyi ane mari inokwana kuti varimi vese vawane mari yavanosungirwa kuwana pazuva. Vachitaura nevakuru vakuru vekambani yehurumende yeTobacco Industries Marketing Board avo vange vari kuona kuti misika iyi yagadzirira zvakadii mwaka wekutengesa fodya, vemisika iyi vati sezvo RBZ yakati varimi vanokwanisa kuwana madhora mazana matatu pazuva, mabhanga ese anofanira kunge aine mari yekuita izvi. Mumwe mukuru pamusika weTobacco Sales Floor, VaPeter Mujaya, vati chisingafadzi ndechekuti kana varimi vachinge vashaya mari dzavo kumabhanga, vanodzoka kuzopopota kumisika uko vanenge vatengesa fodys yavo. Vati semuenzanizo gore rapera RBZ yainge yavimbisa kuti varimi vazokwanisa kuwana churu chemadhora pazuva asi izvi hazvina kuitika uye mamwe mabhanga aipa mazana maviri emadhora izvo zvakazomutsa bongozozo pamusika uyu. Asi sachigaro veTIMB, Amai Monica Chinamasa, vatiwo zvakakosha kuti vemisika yefodya vadzidzise varimi kuti vachange vachibhadharwa sei uye kuti vanofanira kunyoresa fodya vasati vauya nayo kumusika. Amai Chinamasa vati vanozivisa kuti varimi vanenge vachidawo mari yekunobhadhara vanhu vakaivaitira basa asi vati zvakakosha kuti varimi ava vazivewo kuti nyika yakatarisana nedambudziko remari uye vanofanira kutambira mari iripo. Svondo rapfuura RBZ yakazivisa kuti varimi vachange vachikwanisa kupihwa mazana matatu emadhora pazuva mushure mekutengesa fodya uye imwe yacho ichange ichizoiswa mumabhanga avo. Amai Chinamasa vanoti vanofara chose negadziriro yekuvhura misika iyi uye pamisika mina yavashanyira nhasi inoti Boka, TSF, Premium neMashonaland Tobacco Company, yese yave nezvinodiwa zvakaita semakirinika, zvimbuzi, mvura nezvese zvinoita kuti misika iyi ikwanise kushanda zvakanaka. Misika yefodya inovhura nemusi wa 21 Kurume. Amai Chinamasa vati zvinofadza kuti mamwe makambani anotenga fodya achange achitenga fodya munzvimbo dzakaita seRusape, Mvurwi neKaroi. Vati izvi zvichaderedza huwandu hwevanhu vanouya kuzotengesa fodya pamisika iri muHarare. No media source currently available 	https://www.voashona.com/a/zimbabwe-tobacco-farners-want-rbz-to-ensure-speedy-payments-after-sale-of-tobacco/4297112.html
business	Mutungamiri weNyika, VaMnangagwa, Vanopa Madzishe, Vechidiki neMadzimai ekuBinga Zvikepe Zvekubatisa Hove	Mutungamiri wenyika VaEmmerson Mnangagwa neChitatu vanonzi vakapa zvikepe zvekuredzesa hove gumi nezvinomwe (17) kumadzishe ekuBinga, zvina (4) kumadzishe ekuKariba, zvishanu kumasangano mashanu evechidiki pamwe nezvimwe zvishanu kumasangano mashanu emadzimai. Izvi zvinotevera vimbiso yakaitwa nemutungamiri wenyika kuvagari vekuBinga mwedzi wapera yekuti vachavapa zvikepe zvekushandisa mukubata hove senzira yekuti vazvisimudzire uye kuvandudza hupenyu hwavo. Zvikepe izvi zvinonzi zvakagadzirwa makare muBinga. Bazi rezvekuburitswa kwemashoko rakazivisa nezvehurongwa uhu, richitiwo chirongwa chemutungamiri wenyika chekuchera zvibhorani chiri kushandawo zvakare muBinga sehurongwa hwehurumende hwekurerutsa dambudziko remvura mudunhu iri. Vachitaura pamabiko ekupa zvikepe, VaMnangagwa vanonzi vakati hurumende yavo ichavaka mahofisi ekwamudzviti muBinga senzira yekurerutsira vagari vaitirwe nyore pakutora zvitupa nemagwaro ekuzvarwa. Vanonzi vakatiwo vane hurongwa hwekuti magetsi ari kugaiwa kubva mugwenya remagetsi ezuva reSolgas nemamwe magwenya mudunhu iri aende muzvikoro nemakirinika zvemuBinga. Studio 7 haina kuwanisa kubata mutauriri wemutungamiri wenyika, VaGeorge Charamba, kanawo gurukota rezvekuburitswa kwemashoko, Amai Monica Mutsvangwa. Asi mumiriri weBinga muparamende achangobva kusarudzwa ari webato reCitizens’ Coalition for Change, VaPrince Dubeko Sibanda, avo vanoti havana kukokwa kuchiitiko ichi, vanoti makorokoto kumadzishe ekuBinga akapiwa zvikepe sezvo madzishe aya achingotamburawo semamwe madzishe emunyika yose. Panyaya yekuti mabasa ebudiriro ave kuitwa nehurumende mudunhu mavo angadai akanangana here nesarudzo dza2023, VaSibanda vanoti zvinoshamisa kuti hurumende yave kuita chipatapata iye zvino asi yakarega dunhu ravo richisarira shure kwemakore makumi mana nemaviri adarika kubva nyika yawana kuzvitonga. Vanoti kunyange hurumende yakaita zvirongwa zvakadii muBinga, vanoramba vachingokunda chete. No media source currently available 	https://www.voashona.com/a/6530001.html
business	Inflation Yokwira Zvakanyanya Kusvika pa59.39 %	ZIMSAT inoti inflation munyika yakwira kusvika pazvikamu makumi mashanu nemapfumbamwe nezviga makumi matatu nemapfumbamwe kubva muzana kana kuti 59.39% zvakapedzisira kuitika makore gumi apfuura. Asi gavhuna weRBZ Doctor John Mangudya avo tisina kukwanisa kubata parunhare vakazivisa neMuvhuro kuti vanofunga kuti mukupera kwegore inflation vanotarisira kuti inflation iderere kusvika pazvikamu zviri pakari pegumi negumi neshanu kubva muzana. Nyanzvi munyaya dzezvehupfumi vari mukuru weLabour and Economic Development Research Institute of Zimbabwe Doctor Godfrey Kanyenze vanoti zvinonetsa kuti inflation iderere nenyaya yekudhura kwezvinhu uye nzara yakatarisana nenyika. No media source currently available 	https://www.voashona.com/a/inflation-yokwira-zvakanyanya-kusvika-pa59-39-/4831046.html
business	Vashandi Voramba Kunyengedzwa neMasitendi eHurumende	Sangano rinomirira vashandi vehurumende reApex Council raramba mashoko ari kunzi akataurwa negurukota rezvemabasa nevashandi, ekuti vashandi vakawanda vari kuda kupiwa masitendi semuripo wemari dzavo dzemabhonasi egore rapera, pane kuti vapiwe iri mari. Sachigaro weApex Council, Amai Cecilia Alexander, vanoti semaziviro avo vashandi vari kuda kupiwa mabhonasi avo iri mari nekuti sangano ravo rine humwe hurongwa hwekutsvagira nhengo dzaro masitendi ekuvakira dzimba richishanda nebazi rezvekutongwa kwematunhu. Amai Alexander vanorambawo mashoko ekuti vatungamiri vemasangano evashandi vehurumende ndivo vari kurasisa vashandi panyaya iyi. Amai Mupfumira svondo rino vakaudza vatori venhau kuti hofisi yavo iri kutambira vashandi vakawanda chose vari kuda kunzwisisa nezvehurongwa hwemasitendi uhwu. Vanonzi vakatiwo ongororo yekunzwa pamire vashandi panyaya iyi iri kuitwa nebazi ravo inoratidza kuti ruzhinji rwuri kuda nzvimbo dzekuvakira dzimba pane mari. Amai Alexander vanoti vamiriri vemasangano ose evashandi vehurumende vachasangana neMuvhuro svondo rinouya kuti varovane masoro padanho rekutora vachienda mberi. Musangano wanga wakatarisirwa kuitwa neMuvhuro svondo rinouya pakati pevashandi nevamiriri vehurumende unonzi wambosendekwa zvakare parutivi, danho rinonzi riri kutowedzera hukasha wkevashandi. Studio7 yakundikana kubata Amai Mupfumira kuti tinzwe pavamire pari nhasi. Asi Amai Alexander vanoti havaone vashandi vachitadza kutora matanho kana pasina chagadziriswa. No media source currently available 	https://www.voashona.com/a/zimbabwe-politics-civil-servants-alexander/3738447.html
business	Nyanzvi dzeHupfumi Dzozeya Kurudziro yeRBZ Yekuti Mari yeMunyika Ishandiswe Zvakanyanya	Dzimwe nyanzvi mune zvehupfumi dzinoti kurudziro yagavhuna vebhanga guru renyika reReserve Bank of Zimbabwe, Doctor John Mangudya, yekuti vanhu vashandise mari yemunyika zvakanyanya ipfungwa yakanaka chose, asi izvi zvinoshanda chete kana mari yemunyika iyi iine huremu hunounza chivimbo muvanhu. Vachitaura kumusangano wavakaita nevemabhizimusi svondo rapera, VaMangudya vakati kushandiswa kwemari yekunze munyika kwakaonekwa muna 2008 kuti hakukudze hupfumi hwenyika kunze kwekungodzikamisa chete mitengo yezvinhu. Vanoshanda nesangano reLabour and Economic Development Research Institute of Zimbabwe, Doctor Prosper Chitambara, vanoti vanhu vemunyika vanofanirwa kuve nechivimbo nemari yemunyika kuitira kuti itambirike. Izvi zvinotsigirwa neimwe nyanzvi mune zvehupfumi vachishanda vakazvimirira, VaMasimba Kuchera, avo vanoti chivimbo nemari yemunyika chinofanirwa kutangira kuhurumende, iyo vanoti iri kutara mitengo yezvinhu kusanganisira mari dzinoripirwa pama Toll gate nemari yekunze. Vaimbotungamira sangano revashandi reZimbabwe Congress of Trade Unions, VaPeter Mutasa vanotiwo mari yemunyika inofanirwa kuzvishambadza yoga, kwete kuti iite zvekushambadzwa naVaNgudya sevanoshambadza mbatya dzekupfeka kana zvekudya. VaMutasa vanotiwo nyaya hombe yaita kuti mari yemunyika ipere simba inyaya yehuwori, zvikuru kumusika wemari yekunze, uko vanoti vamwe vari kutenga mari yekunze nemutengo wepasi vozoitengesa pamusika mutema nemari iri pamusoro. Asi pane chakaipa here kuti nyika ishandise mari yekunze? Doctor Chitambara vanoti kushandiswa kwemari yekunze hakuna kuipa sezvo kuchibatsira kuti hurumende isarambi ichidhinda mari sezvo isingazokwanisi kudhinda mari yekunze iyi. Asi vanoti mari yemunyika inokwanisa kutambirika chete kana nyaya yekukwira kwemitengo yezvinhu kana kuti inflation, yadzikamiswa. Imwe nyanzvi mune zvemabhizimusi, vari nhengo yeZanu PF, VaGilbert Muponda, vanotsinhira pfungwa yekuti vanhu vaite chivimbo nemari yemunyika. VaMuponda vanoti izvi zvinogadziriswa chete kuburikidza nekuti nyika itengese zvigadzirwa zvayo kunze uyewo ichideredza zvainotengawo kunze. VaMangudya vakati nyaya ye inflation vachaigadzirisa kuburikidza nesimbisa kushandiswa kwemari yemunyika, pamwechete nekukasika kuwanisa vanenge vahwinha pamusika wemari yekunze mari dzavo mukati memasvondo maviri senzira yekuti mari yekunze iwande mumabhizimusi. Asi nyanzvi dzezvehupfumi idzi dzinoti kunze kwekunge hurumende yatora matanho amasimba kurwisana nehuwori, hupfumi hwenyika hunogadzirisika chete kuburikidza nekudzorwa kwemari yekunze kuti ishande munyika, kana kuti dollarization. No media source currently available 	https://www.voashona.com/a/zimbabwe-economic-cr-rbz-governor-mangudya-calls-for-increased-use-of-local-currency/6422106.html
business	Varairidzi, VanaChiremba, naVanaMukoti Voramwa Mabasa	Sangano rinomirira vadzidzisi vekumaruwa reAmalgamated Rural Teachers Union of Zimbabwe kana kuti ARTUZ rinoti nhengo dzaro zhinji hadzina kuenda kumabasa nhasi zvichitevera kurudziro yesangano iri yekuti varairidzi vasaende kumabasa vachitsutsumwa kuhurumende nemari dzemihoro. ARTUZ inoti nhengo dzayo dzakawanda nhasi dzaswera dzichidziya mushana kudzimba dzisiri pabasa zvichitevera kurudziro yesangano iri yekuti nhengo dzaro dziramwe mabasa kubva nhasi kusvika neChishanu nepamusana pekushomeka kwemari dzemihoro dzavari kutambiriswa nehurumende. Sachigaro weARTUZ mudunhu reHarare, VaMunyaradzi Masiyiwa vaudza Studio 7 kuti vadzidzisi vasina kuenda kumabasa nhasi vanodarika zvikamu makumi mana kubva muzana. Mutungamiri weARTUZ, VaObert Masaraure vatiwo vachatora matanho akasimbarara kana hurumende ikaramba yakaisa zvimiti munzeve isiri kuda kuvabhadhara nemadhora ekuAmerica. Zvichakadai, mumwe mubereki ane mwana anodzidza pane chimwe chikoro chiri kuGoromonzi mudunhu reMashonaland East, Amai Tinotenda Kahari, vaudza Studio 7 kuti hurumende inofanira kugadzirisa nhuna dzevarairidzi nekukasika kuitira kuti vana vasarasikirwe nedzidzo. Zvichakadai, mutungamiri werimwe sangano revadzidzisi reProgressive Teachers Union of Zimbabwe, VaTakavafira Zhou, vati nhengo dzesangano ravo dzichatangawo kuramwa mabasa svondo rinouya. VaZhou vati sePTUZ vachataurawo nevemamwe masangano anomirira vashandi vose vehurumende kuti vaite muonerapamwe sechuma chemuzukuru. Mutungamiri weZIMTA VaRichard Gundani vanotiwo havasi kufara nemari dzavari kutambiriswa. Zvichakadai, gurukota rezvedzidzo, VaPaul Mavhima vaudza Studio 7 parunhare kuti homwe yehurumende yakabooka zvekuti hurumende haikwanise kubhadhara varairidzi nemari yekunze kana kuvawedzera maRTGS parizvino. Vati zvakawanda zvine chekuita nekuwedzerwa kwemari dzemihoro yevashandi vehurumende tibvunze kugurukota rezvemari VaMthuli Ncube avo vatisina kukwanisa kubata panharembozha yavo. Mutauriri weHealth Apex Council VaPanganai Chivese vanoti vanachiremba, vanamukoti nevamwe vashandi vehurumende vatotanga kuramwa mabasa nezuro. Vati vashandi vakawirirana kuenda kumabasa kaviri pazuva asi vachiita zvekuchinjana. Vayambira kuti hurumende ikasagadzirisa zvichemo zvavo havasi kuenda kubasa vose svondo rinouya. Vati health Services Board iyo tisina kubata yati hurumende yakanzwa chichemo chavo uye iri kuyedza kuchigadzirisa. Sangano rinomirira vashandi munyika reZimbabwe Congress of Trade Unions kana kuti ZCTU rinoti mushandi anotambira mari iri pasipasi anofanira kutambiriswa mazana matanhatu emadhora ekuAmerica sezvo zvinhu zviri kuramba zvichiwedzerwa mutengo muyika. No media source currently available  	https://www.voashona.com/a/varairidzi-vanachiremba-navanamukoti-voramwa-mabasa-/4964232.html
business	Zimbabwe neSouth Africa Dzinonyorerana Zvibvumirano Munyaya dzezveUpfumi	"Zimbabwe neSouth Africa nemusi weChina dzanyorerana zvibvumirano zvakawanda zvakanangana nekuvandudza hupfumi hwenyika mbiri idzi. Nyika mbiri idzi dzanyoreranawo chibvumirano chezvemuchadenga chichaita kuti ndege dzekuSouth Africa dzakawanda dzikwanise kumhara muZimbabwe. Izvi zvinotevera musangano waitwa pakati pemakurukota emapazi akasiyana-siyana ehurumende idzi wanga uchidaidzwa kuti bi-national commission unove wekutanga wakadai kuitwa nenyika mbiri idzi. Vachitaura pamusangano uyu, mutungamiri wenyika, VaRobert Mugabe, vakurudzira vemabhizimusi vekuSouth Africa kuti vauye kuzosima mari dzavo muZimbabwe vachiti mabhizimusi avo haana chinoawana. ""Ndinoda kusimbaradza vemabhizimusi vekuSouth Africa kuti mabhizimusi avo akachengetedzeka muno uye tinodawo kuona vemabhizimusi vemuZimbabwe vachivhurawo mabhizimusi avo kuSouth Africa,"" VaMugabe vadaro. Mashoko aVaMugabe aya anouyawo apa vekunze vazhinji vari kubatwa nenhetemwa panyaya yekusima mari yavo muno pamusana pemutemo wakaiswa nehurumende wekuendesa hupfumi kuvatema. Kunyange hazvo VaMugabe vasina chavataura pamusoro pekutya kuri kuita vekunze vakawanda kusima mari yavo muZimbabwe, vati chirongwa chekuendesa hupfumi kuvatema chazvara anamuzvinabhizimusi vatsva vanogona kuita kuti hupfumi hweZimbabwe neSouth Africa husimukire. Zvichakadai, mutungamiri weSouth Africa, VaJacob Zuma, vakurudzira kuti pawumbwe hwaro hunoita kuti vemabhizimusi vakwanise kushanda zvakanaka. ""Patinoita izvi tinofanira kutarisa nyaya yekudyidzana munyaya dzehupfumi. Nokudaro tinofanira kuona kuti vemabhizimusi havana zvibingamupinyi zvavanosangana nazvo mukuita mabhizimusi avo. Tinofanirawo kuona kuti pavakwa muganhu mumwe chete pakati penyika dzedu kuitira kuti vanhu vafambe vakasununguka,"" VaZuma vadarowo. Zvichakadaro, gurukota rinowona nezve kunze kwenyika, VaSimbarashe Mumbengegwi vati zvimwe zvibvumirano pakati penyika mbiri idzi zvichiri pakati pekuzeyewa uye zvichasainwa munguva pfupi iri kutevera. VaMbengegwi vati nhaurirano dziri kuitwa dzakanangana nekuchengetedzeka hukama kwenyika mbiri idzi, zvekushanyirwa kwenyika nezvimwe zvakawanda. No media source currently available "	https://www.voashona.com/a/zimbabwe-politics-south-africa-economy-mugabe-zuma/3579276.html
business	Mutungamiri weNyika VaMnangagwa Votarisirwa Kukumikidza Chirongwa Chekuwanisa Bulawayo Mvura	Mutungamiri wenyika, VaEmmerson Mnangagwa, vachiperekedzwa nemumwe wevatevedzeri vavo, VaConstantino Chiwenga nevamwe vakuru vakuru vehurumende, vakasvika muguta reBulawayo neCitatu manheru pamberi pehurongwa hwavo hwekukumikidza chirongwa chichawanisa guta iri mvura. VaMnangagwa vari kutarisirwa kukumikidza chirongwa chekutora mvura kubva kuEpping Forest kuNyamandlovu, pamwe nekuparura chimwe chirongwa cheGwayi-Shangani, icho chichawanisa zvakare guta reBulawayo mvura kuburikidza nepombi dzemvura dzichange dzichitora mvura kubva kudhamu iri. Basa rekuvaka dhamhu re Gwayi-Shangani rinonzi rakatotangwa kare, uye rinotarisirwa kunge rapera gore rinouya, kuchitiwo basa rekuisa pombi dzichatora mvura kubva kudhamu iri richinzi rinotarisirwa kutanga chero nguva. Bepanhau reHerald rinoti chirongwa chedhamu nepombi dzemvura cheGwayi-Shangani ndechimwe chezvirongwa zvehurumende zvekuwanisa mvura kuguta reBulawayo, zviri pasi peNational Matabeleland Zambezi Water Project.	https://www.voashona.com/a/zimbabwe-emmerson-mnangagwa-bulawayo-water-project/5792066.html
business	Mapurisa Onetsana neVanotengesera Mumigwagwa yeGuta reHarare	Vanotengesa mumigwagwa varwisana nemapurisa ekanzuru neZimbabwe Republic Police ayo ange achida kuvabvisa mumigwagwa nechisimba uye pakuvara mapurisa nevanotengesa vane chitsama mukurwisana uku. Vanotengesera mumigwagwa varwisawo mapurisa vachiatema nematombo. Mapurisa ekanzuru neZimbabwe Republic Police ange achitenderera neguta achisunga nekutora zvinhu zvevanotengesa mumigwagwa kubva mangwanani izvo zvazotsamwisa vazhinji vatanga kurwisa mapurisa panguva dzekuma12 masikati. Zvitoro zvakawanda nemabhanga mumigwagwa yakaita saFirst, Jason Moyo, George Silundika naAngwa avhara apo mapurisa ange ave kurwisana nevanotengesa mumigwagwa. Veruzhinji vakurira mapurisa ayo apinda mumarori awo akatiza ndokuzodzoka chinguvana ave nezvombo zvehutsi hunokachidza pamwe nemotokari dzine mvura inovava. Muparurisa anodzivirira nyonganyonga azokokwawo kuzopedza mvongamupopoto yange yave muguta. Meya veHarare, VaHebert Gomba, vaudza vatori venhau kuti kanzuru haisi kurwisana nevanotengesa mumigwagwa uye iri kutaurirana navo kuti vaende kunzvimbo dzakatarwa kuti vatengesere. Asi vati mapurisa eZimbabwe Republic Police vari kuona kuti vanotengesa mumigwagwa vaenda kunzvimbo dzavanofanira kutengesera. Vati mangwana chaiwo vachaita musangano nevanhu ava kuti vazeye nyaya iyi. Munyori mutsva weguta reHarare, VaHosia Chisango, avo vawana basa iri nhasi vatiwo vanhu vari kutengesera panzvimbo dzisingaite uye kubvira pavakatanga chirongwa chekubvisa vanhu mumigwagwa, guta rachena. Vati chirongwa ichi chicharamba chichienderera mberi kudzamara dambudziko rekorera rapera muguta. Vaviri ava vatiwo zvichitevera kubuda kwekorera muguta pamwe nezvakaitwa nehurumende kuti yave State of Emergency, zvimwe zviri kuitwa muguta zviri kuitwa nehurumende uye vati ivo havazive kuti zvinhu zviri kutorerwa vanhu zviri kuendeswa kupi. Mukuru werimwe remasangano anomirira vanotengesa mumigwagwa reVendor Initiative for Socio-Economic Transformation, VaSamuel Wadzayi, vaudza Studio 7 kuti pane nhengo dzesangano ravo nhatu dzakuvara munyonga nyonga yanhasi. VaWadzayi vatiwo vashamisika zvikuru nekuita kwemapurisa sezvo paine musangano wavachaita mangwana nekanzuru nevese vane chekuita nenyaya iyi. VaWadzayi vaudza Studio 7 kuti vakaudza hurumende kuti nyaya yekubvisa vanhu mumigwagwa nechimbi chimbi haiite uye kuti zvakakosha kuti vanhu vagare pasi voita nhaurirano nechinangwa chekuti munhu wese akwanisa kuita basa rake akasununguka. Hurumende yakamisa mabasa ekutengesera mumigwagwa mumadhorobha ese munyika senzira yekudzivirira chirwere chekokera icho chinokonzerwa netsvina. No media source currently available 	https://www.voashona.com/a/harare-vendors-play-hide-and-seek-with-riot-police/4580319.html
business	GMAZ Inoti VaMnangagwa Vanoziva nezveNyaya yeMari Inofungidzirwa neParamende Kuti Haina Kufambiswa Zvakanaka	Sangano reGrain Millers Association kana kuti GMAZ nhasi razivisa paramende kuti rakabatsira Grain Marketing Board nemari yekugadzirisa matura ayo mushure mekunge rakumbirwa kuita izvi nemutungamiriri wenyika, VaEmmerson Mnangagwa, panguva yavaive mutevevedzeri wemutungamiriri wenyika zvakare vari sachigaro wedare remakurukota ainona nezvekuti nyika yawana chikafu chakakwana kana kuti Food Security pachirungu. Avo ndisachigaro wekomiti yeparamende inoona nezvekurima, VaJustice Mayor Wadyajena, vachikandirana makobvu nematete nasachigaro weGrain Millers Association of Zimbabwe, VaTafadzwa Musarara. VaMusarara, nhasi vaudza komiti yeparamende inoona nezvekurima, kuti vakapa kambani yehurumende yeGMB mari yekugadziria matura ayo muna 2016 mushure mekunge vakumbirwa kuita izvi naVaMnangagwa. Vaenderera mberi vakati vakaudzwa naVaMnangagwa kuti chirongwa cheCommand Agriculture chaizoburitswa goho rakanaka nekudaro vaida kuti GMB igadzisirise mataura ayo uye vaida kuti sangano ravo ribatsire panyaya iyi. Vati mushure mekutaura naVaMnangagwa, vakazoita mumwe musangano nevaive gurukota rezvemari, VaPatrick Chinamasa, apo vakazoita chibvumira chekubatsira GMB nemamiriyoni mapfumbamwe emadhora ekuAmerica. Vati vakabvumirana kuti hurumende yaizobhadhara mari iyi nekutengesera sangano ravo chibage nemutengo uri pasi izvo zvinove zvakazoitika. Kunyange hazvo VaMusarara vaburitsa magwaro avati anoratidza kuti mari iyi yakashandiswa kubva kubhanga ravo reMetbank pamwe nevanoongorora mari dzeGMAZ kana kuti auditors veBaker Tilly, GMB yaramba kuti yakawana mari kubva kuGMAZ. Mukuru anoona nezvekufambiswa kwemabasa muGMB, VaClemence Guta, vati GMB yakagadzirisa matura ayo nemari yaitengwa chibage nenhengo dzeGMAZ. Panyaya yekuti bazi rezvemari raiziva nezvekubatsira kwakaitwa GMB neGMAZ, VaWadyajena vati paramende yakanyorera kugurukota rezvemari Muzvinafundo Mthuli Ncube avo vakataura kuti hapana humbowo rweizvi mubazi ravo uye havana zvavanoziva nezvenyaya iyi. VaWadyajena vati nekuda kwaizvozvo VaNcube vakati hapana humbowo hwavaikwanisa kupa komiti yavo. Komiti yaVaWadyajena yati iri kuenderera mberi nekuongorora nyaya iyi uye inoda kuti GMAZ iendese kuparamende magwaro aya kaita chibvumirano chekubatsira GMB nebazi rezvemari nezvimwe zvingabatsire komiti iyi panyaya iyi. Mune imwewo nyaya, komiti yaVaWadyajena yange ichida kuziva kuti GMAZ yakashandisa sei mamiriyoni makumi maviri nemanomwe emadhora ekuAmerica ayakapiwa neReserve Bank of Zimbabwe. VaMusarara vati mari iyi yakashandiswa kutenga gorosi kunze kwenyika. Vati mari iyi haina kupihwa kuGMAZ asi kuti yakapihwa kukambani yeHolbud iyo inove kambani yaiunza gorozi munyika. Asi VaWadyajena vati komiti yavo haina kugutsikana nezvetaurwa naVaMusarara uye vati kuferefetwa kwakaita neparamende kumakmbani akaita seZimbabwe Revenue Authority, kwaratidza kuti GMAZ haina kana kumbotenga gorosi kubva kunze kwenyika asi kuti izvi zvakatoitwa neimwewo kambani inonzi Drostky. VaMusarara vabvuma kuti Drostky ikambani yavo uye VaWadyajena vati komiti yavo iri kuenderera mberi nekuongororo kuti sei Droskty iri iyo yaitenga gorosi kubva kunze kwenyika ichishandisa mari yainge yapihwa GMAZ. Mangwana komiti yaVaWadyajena iri kutarisirwa kushanyira makambani aVaMusarara anoti Drostky neAlpha Grain apo iri kuenderera mberi nekuongororo nyaya iyi. Nyaya iyi yaifanira kunge yakaitwa gore rapfuura asi VaMusarara vakanyorera kumutauriri weparamende VaJacob Mudenda vachiti vaida kuti inzikwe nekomiti inoona nezvekushandisa kwemari yehurumende sezvo vaiona VaWadyajena semunhu aive nedivi raakarerekera. Asi hutungamiriri weparamende hwakagara pasi hukaona zvakakodzera kuti VaMusarara vamire pamberi pekomiti yaVaWadyajena ndokuvatumira masamanisi azovaunza kudare nhasi. VaWadyajena varatidzawo kusafara kuti VaMusarara pamwe nevashandi veGMAZ vaitaura kumapepanhau nezveongororo iyi uye vati kana zvikaitika zvekare vachatongwa nenyaya yekuzvidza dare. VaMusarara avo vauya negweta ravo varambidzwa kushandisa gweta ravo uyewo mutauriri wesangano reGMAZ, VaGarikai Chaunza, avo vange vatora mhiko yekuti vape humbowo vadzingwa mudare vachinzi vange vave kukanganisa komiti iyi. VaChaunza vayambirwawo kuti vacharangwa kana vakaramba vachitaura pamusoro penyaya iyi. Ongororo iyi iri kuenderera mberi uye VaMusarara pamwe nedzimwe nhengo dzeGMAZ vanzi vachakokwa zvakare kudare. No media source currently available  	https://www.voashona.com/a/gmaz-inoti-vamnangagwa-vanoziva-nezvenyaya-inofungidzirwa-neparamende-kuti-haina-kufambiswa-zvakanaka/5303372.html
business	Hurumende, Makambani Akazvimirira, Vokurudzirwa Kubhadhara Vashandi Mari dzeMabhonasi Avo Ari muMadhora ekuAmerica	Mumwe mubatanidzwa wemasangano evashandi, weZimbabwe Federation of Trade Unions, ZFTU, uri kukurudzira hurumende pamwe nemakambani akazvimirira kuti vabhadhare vashandi vavo mari dzemabhonasi dziri mumadhora ekuAmerica uchiti kuvabhadhara nemadhora emunyika kuno ita kuti varasikirwe nehuremu hwemari dzavo. Munyori mukuru weZFTU, VaKennias Shamuyarira, vanoti nekuda kwekuderera kwesimba redhora remunyika richienzaniswa nedhora rekuAmerica, mushandi akatambiriswa bhonasi yake iri kumadhora emunyika haazooni kukosha kwedikita rake. VaShamuyarira vanoti nekuda kwaizvozvo pamwe nekutsemura mari yacho kuti ibhadharwe mukati memwedzi maviri kunoitwa nevamwe vashandirwi, bhonasi haichina chiremera sechayaive nacho makore ekare. Vashandi vakawanda vanonzi vari kutarisira kutambiriswa mabhonasi avo kutanga mwedzi uno, uye hurumende yakatozivisa kuti ichange ichibhadhara vashandi vayo mabhonasi avo, pamusoro pezvo vopiwa zvakare mazana maviri emadhora ekuAmerica sebhonasi inobva kumutungamiri wenyika, VaEmmerson Mnangagwa. Vamwe vashandi vehurumende vari kutarisira kutanga kuwana mabhonasi avo svondo rino. No media source currently available 	https://www.voashona.com/a/6836691.html
business	Zvizvarwa Zviri Kunze Zvowana Mukana weKupinda Muchirongwa Chinorerutsa Zvinhu Munguva yeKushaikirwa	Zvimwe zvizvarwa zveZimbabwe zviri kunze kwenyika mukupera kwesvondo zvakave nemukana wekunzwisisa pamusoro pechirongwa chekuvigana kana munhu achinge ashaya, cheSahwira International Plan chiri pasi peNyaradzo Life Assuarance Company. Mukana uyu wakavepo kuburikidza nemusangano wakaitwa padandemutande reZoom nevari kumirira kambani iyi kunze kwenyika, vekambani yeMKI, iri pasi pezvimwe zvizvarwa zveZimbabwe zviri muAmerica. Mumwe mukuru wekambani yeMKI, VaEsau Mavindidze, vanoti vanhu vanodarika zana vakakwanisa kupinda mumusangano wavo uyu vachibvunzawo mibvunzo yakakosha zvikuru pamusoro pechirongwa ichi, icho chakanangana nekurerutsira vari kunze munguva yekushaikirwa. VaMavindize vanoti chirongwa cheSahwira International Plan ichi chinorerutsa ndima zvikuru kana mufi achida kuendeswa kunoradzikwa kumusha. Vanoti munguva zhinji hama neshamwari dzemufi vanozopinda mudambudziko rekuunganidza mari kuti vakwanise kuzadzisa zvido zvemufi zvekunoradzikwa kwaakasarudza achiri mupenyu. VaMavindize vanoti musangano wavo wavakaita uyu wakaratidza kuti vanhu vave kutarisira kuchirongwa ichi, uye vave kusununguka kutaura nezveremangwana ravo kana vachinge vazosiya pasi rino, izvo zvagara zvichionekwa nevamwe sechinhu chisingataurike nezvacho nguva zhinji. No media source currently available 	https://www.voashona.com/a/zimbabweans-in-the-diaspora-get-advice-from-funeral-insurance-experts/5763566.html
business	Kuvharwa kweZvitoro Kwokonzera Kugeda Geda kweMeno Munyika	Imwe nyanzvi munyaya dzezvehupfumi, Muzvinafundo Elliot Mashocha, avo vanodzidzisa paDevry University, kuOhio muAmerica, vanoti vave kutyira kuti dambudziko rezvehupfumi munyika richatonyanya kukomba sezvo zvave pachena kuti hurumende haina hurongwa hwakati tsvikiti hwekugadzirisa matambudziko akatarisana nenyika. Asi mutungamiri wenyika, VaEmmerson Mnangagwa, vakaburitsa mashoko ekuti makata anoshura materu uye zvinhu zvichagadziriswa munguva inotevera vanhu vakapfavira ngoma sezvo husiku huri hurefu. Munyika mune matambudziko makukutu anosanganisira kushayikwa kwemari mumabhanga uye kushaya simba kwemari yemabond notes uye yeRTG’s iri mumabhanga kana pamakadhi akaita seEcocash neOne Wallet. Zvitoro zvakawanda munyika, kusanganisira Chicken Inn, KFC, nezvimwe zvinotengesa mishonga zvambovharwa. Zvitoro izvi zviri kuvhara zvichiti hazvina mari yekuAmerica yekutenga zvinhu zvekutengesa. Zvinhu zviri kushomeka muzvitoro zvinosanganisira shuga, furawa, Mazowe, munyu wakatsetseka nezvimwe. Mafuta ekufambisa dzimotokari ari kunetsawo uye mhando yemoto wekubikisa inoshandiswa nevakawanda yegasi. Kuyedza kugadzirisa dambudziko iri, gavhuna webhanga guru renyika, Doctor John Mangudya, vanoti vakawana chikwereti chemari inosvika mamiriyoni mazana mashanu kubva kubhanga reAfriexim Bank. Asi dzimwe nyanzvi munyaya dzezvehuphumi dzinoti uku kuteya nzou neriva nekuti hapana chinobuda.	https://www.voashona.com/a/kuvharwa-kwezvitoro-kwokonzera-kugeda-geda-kwemeno-munyika/4610414.html
business	Botswana Yotsigira Makambani Ayo Anoda Kutanga Mabhizinesi muZimbabwe	Zimbabwe neBotswana dzanyorerana chibvumirano chemari inosvika bhiriyoni rimwe chete rema Pula ekuBotswana. Chibvumiranbo ichi chaona Botswana ichiisa mazana mashanu emamiriyoni ema Pula pamusoro pemazana mashanu emamiriyoni ema Pula agara aripo. Mutungamiri weBotswana, VaMokwgweetsi Masisi, vaudza vatori venhau kuti Zimbabwe neBotswana dzawirirana hurongwa hwechikwereti uhu. Mutungamiri wenyika, Va Emmerson Mnangagwa, vabvumawo kuti ichokwadi kuti nyika dzavo dzanyorerana chibvumirano. Vachitsanangura zviri muchibvumirano ichi, gurukota rinoona nezvekutengeserana muBotswana, Va Bogonelo Kenewendo, vati mari yabvumiranwa iyi ichashandiswa nemakambani emu Botswana anoda kutanga mabhizinesi muZimbabwe. Mashoko aVaKenewendo anopesana nemashoko ari kuburitswa nemapepanhau muZimbabwe ekuti Zimbabwe yapihwa chikwereti neBotswana senzira yekuti ivandudze makambani anoshanda akazvimirira. Ukuwo gurukota rezvemari, VaMthuli Ncube, vatiwo Zimbabwe yapihwa neBotswana mari inoita mamiriyoni makumi mapfumbamwe nemashanu emadhora. Asi havana kujekesa kuti mari iyi ndeyekubatsira here makambani emuBotswana kuti atange mabhizinesi muZimbabwe kana kuti kwete. Apo VaMasisi nechikwata chavo vange vari muHarare, bazi renyika yavo rinoona nezvekutengeserana nedzimwe nyika, razivisa kuti mari iyi ndeyekubatsira makambani ekuBotswana anoda kuita mabhizimisi muZimbabwe uye Zimbabwe inofanirawo kuisa hwaro hwekuti mabhizimisi aya haasi kuzorasikirwa nemari dzawo muZimbabwe. Bazi iri ratiwo kuti chibvumirano ichi chitange kushanda chinofanira kutsigirwa neBilateral Investment Protection and Promotion Agreement pakati penyika mbiri idzi. Vanoongorora nyaya dzehupfumi vakazvimirira, VaMasimba Kuchera, vaudza Studio7 kuti izvi zvinoreva kuti hapana chashanduka sezvange zviri kutaurwa nemapepanhau ehurumende. VaKuchera vati zviri kutaurwa nebazi rezvekutengeserana rekuBotswana zvinoreva kuti hurumende yeZimbabwe inofanira kushanda zvakasimba kuona kuti chibvumirano ichi chashanda. Nyanzvi munyaya dzemabhizimisi, VaRoy Magosvongwe, varatidza kusafara nemanyepo aiburitswa mumapenhau ehurumende pamusoro pechibvumirano chemari ichi dzisati dzapera. Vati zvakakosha kuti hurumende imbomira zvekurova bembera pamusoro pezvibvurano zvainenge ichironga asi kuti iite basa rinoonekwa kuitira kuti hupfumi hwenyika husimukire. Bato guru rinopikisa munyika reMDC inotungamirwa naVaNelson Chamisa, rashora manyepo ehurumende ekuti yainge ichazowana chikwereti chemamiriyoni mazana matanhatu emadhora kubva Botswana. Mumashoko araburitsa, mutauriri webato iri, VaJacob Mafume, vati manyepo aya haana kusiyana nemamwe anogaroutarwa zuva nezuva kuti hurumende iri kusaina zvibvumirano zvichaunza mari kunyika asi pasina chinobuda kana kuti ari manyepo chete. Vanoti hurumende inosungirwa kutaurira vanhu chokwadi kwete manyepo. Studio7 haina kukwanisa kutaura nemunyori mubazi rezvekuburitswa kwemashoko, VaNick Mangwana, kuti tinzwe divi rehurumende. Zimbabwe neBotswana dzasainirana zvibvurano zvitanhatu munyaya dzedzidzo pamwe nezvicherwa uye musangano unotevera uchaitirwa kuBotswana gore rinouya. No media source currently available 	https://www.voashona.com/a/zimbabwe-botswana-agreement-to-increase-money-to-private-businesses/4808125.html
business	Vagari vekuArda Vakabviswa kwaChiyadzwa Votora Dzimba dzeMarange Resources neChisimba	"Mhuri dzinosvika makumi mashanu nenhatu dzakatamiswa kubva kwaChiadzwa mushure mekuwanikwa kwemangoda dzichiendeswa kunogariswa patsva kunzvimbo yeArda Transau kwaOdzi kumawirira kweguta reMutare nemusi weChina dzakarovera moyo kudombo ndokupinda mudzimba dzakavakwa nekambani yemangoda yeMarange Resources zvechisimba. Mhuri idzi dziri kunyunyuta nerekuti dzaneta kurindira guyo sembwa dzakatarisira kupihwa dzimba idzi kuti dzigare zvakanaka nemhuri dzavo. VaAntony Mwashita mumwe wevagari vakatora dzimba kuArda Transau vanoti nguva yareba pasina chirikufamba. “Zvakangoomawo ini sekuti ndiri baba vane mhuri yakura nevana vatatu, vasikana vaviri nemukomana mumwe uye vabva zera."" Amai Euna Mwashita vanoti vamhanyirawo kundotora imba yavo nekuda kwekuti pavaigara vange votatsurana navanatete, hanzvadzi dzemurume wavo apo pange ponetsa kugara. Vanoti chimwe chavapa shungu iyi kunyeperwa kwavanoti vange vachiitwa kwatora makore akawandisa. ”Ini handingarambi ndichigara navanatete mu-one house, vakadzi vatatu vachibikira muimba imwe hazviiti, ndange ndiine imba ini, ndaona zvakakodzera kuti ndigare muimba iyi yakavakwa nemakambani aichera madiamonds akatitamisa kuuya kuno, imba idzi ndedzehurumende."" VaPeter Munjoma vanoti havangasaririre segotsi. “Ndabata imba iyi nekuti haa nguva yacho yareba zvisati zvaitwa izvi, mhuri yangu yakura property yangu haichina pokugara nekuti dzimba dzacho dziri kungoparara pasina anogara, saka tati regai titore hedu dzimba dzacho apo takanzi sanai kuenda nevabereki tichakupai imba nepamberi apo.” VaReuben Kusena vanotsinhira mashoko aVaMunjoma maringe nekutora dzimba dziri kuArda Transau. “Chaita kuti titore danho irori rekupinda mudzimba idzi inhau yemakore atatora tisina kupihwa dzimba idzi anosvika six, saka tatoona kuti zvitori nane tipinde hedu nekuti dziri kuparara dziri kungotsva saka tati kubva takaputsirwa dzimba dzedu uku tauya kuno hatina kupihwa imba dzacho tatora dziripo.” Amai Mary Sunguro mumwe wemadzimai ari kuArda Transau vapindawo mudzimba kwaOdzi nhasi. “Tave nenguva tichingoovimbiswa pekugara pakanaka asi hapana chiri kubuda mazviri, muimba idzi mava kugara mbudzi, mombe, nehuku vamwe vave kutoitira mabasa akasarurama mudzimba idzodzo isu vanhhu tisina pekugara pacho"" Mudzviti wedunhu reManicaland VaFungai Mbetsa vange vasiri kudavira nharembozha yavo apo Studio 7 yaedza kuvabata kuti tinzwewo divi ravo panyaya. Gurukota rinoona nezvedunhu reManicaland Muzvare Mandi Mandiitawepi Chimene vanzi vange vari mumusangano. Hatinawo kukwanisa kubata vakuru vekambani yeMarange Resources vakavakisa dzimba dzapambwa nhasi nevagari vekuArda Transau. No media source currently available  "	https://www.voashona.com/a/zimbabwe-matongerwo-enyika/3460782.html
business	Dhora reMunyika Rotanga Kudonha Zvakanyanya	Dhora remuZimbabwe riri kuramba richishaya simba zvakanyanya zvave kupa kuti mitengo yezvinhu irambe ichiita chamurambamhuru sezvakamboitika kumakore ekuma2007 na2008. Dhora remuAmerica riri kutengwa nemadhora makumi matatu nemaviri kusvika makumi mana. Zvekudya, mafuta ekufambisa dzimotokari nezvinhu zvakawanda zvave kudhura zvakanyanya zvekuti vamwe vave kuti danho rekushandisa dhora remunyika raramba kushanda. Vachitaura kuKuwadzana pahurongwa hwekuchengeta nzvimbo iyi muna Ndira, mutungamiri wenyika, VaEmmerson Mnangagwa, vakati vainge vodzora dhora remunyika sezvo pasina nyika ingararame isina mari yayo. Asi mutungamiri webato guru rinopikisa, VaNelson Chamisa, vakatiwo zvekuda kushandisa dhora remunyika haishande. Asi nyanzvi munyaya dzezvehupfumi, Muzvinafundo Gift Mugano, vanoti vezvematongerwo enyika panyaya yemari handivo vanoudza musika wemari zvekuita. Mutungamiri wesangano reConfederation of Zimbabwe Retailers, VaDenford Mutashu, vatendawo kuti zvinhu zvave kutengeswa nemari yekunze. Mukuru weZimbabwe National Chamber of Commerce, VaChris Mugaga, vanotiwo panoda kutoisa musoro pamwe chete kuti dhora rishande zvakanaka. Asi Muzvinafundo Mugano vanoti hapana chembwa tenzi vararira mutakura nekuti kana iyo hurumende yave kuramba kutambira dhora remunyika. Munyori mukuru musangano reZCTU, VaJaphet Moyo, vatiwo kumushandi zvinhu hazvina kumira zvakanaka. Dzimwe nyanzvi munyaya dzezvehupfumi dzinoti Reserve Bank of Zimbabwe, RBZ, iri kupota ichidhindha mari izvo zvinogona kuti nyika irambe iri kumawere. Asi gavhuna weRBZ, Dr John Mangudya, vanoti aya manyepo. Zimbabwe yakatanga kushandisa mari dzekunze kusanganisira dhora rekuAmerica muna 2019 asi ikazoti yave kudzokera mukushandisa dhora remunyika chete gore rapera. No media source currently available 	https://www.voashona.com/a/dhora-remunyika-rotanga-kudonha-zvakanyanya/5323251.html
business	Dzidzo Yodzikira Sezvo Varairidzi Vari Vashoma Munyika?	Bazi rezvedzidzo yepasi rinotarisirwa kuwana bhiriyoni remadhora mubhajeti regore rinouya. Asi bazi iri rinoti veruzhinji havafaniri kutarisira dzidzo yemhando yepamusoro sezvo risina varairidzi vakakwana muzvikoro zvemunyika yose. Mashoko aya akataurwa nezuro nemunyori mubazi iri, Dr Slyvia Utete Masangano, kunhengo dzekomiti yeparamende inoona nezvedzidzo yepasi, apo vaitaura pamusoro pebhajeti rebazi ravo ra2019. Vakati pari zvino hapachina zvekuronga bhajeti sezvo vave kuudzwa zvekuita nebazi rezvemari. Amai Utete-Masango vakati vakatoudzwa kuti vachapihwa mari inoita bhiriyoni nezana remamiriyoni emadhora nebazi rezvemari. Amai Utete Masango vakati zvikamu zvinodarika makumi manomwe nezvishanhu kubva muzana zvemari iyi zvinoenda kumihoro. Asi vakati kunyange zvakadaro, hapana mukana wekuti bazi iri ripinze vamwe varairidzi basa sezvarinoda kuitira kuti rikwanise kupa vana dzidzo yepamusoro. Vakatiwo izvi zvinoreva kuti murairidzi mumwe chete anodzidzisa vana vakawanda kudarika vanokodzera izvo zvinoderedza mukana wekuti vana vaite zvakanaka padzidzo yavo. Amai Utete-Masango vakati havana zvavangakwanisa kuita nenyaya iyi sezvo hurumende iine chirongwa chekuderedza mari yainoshandisa pamihoro yevashandi vayo. Asi vakati vari munhaurirano nebazi rezvemari pamwe nebazi rinopinza vashandi vehurumende basa reCivil Service Commission kuti vagadzirise nyaya iyi. Vachipawo humbowo pamberi pekomiti iyi, mukuru werimwe remasangano anomirira varairidzi, reZimbabwe Teachers Association, VaSifiso Ndhlovu, vakati hurumende inofanira kupinza varairidzi vakawanda basa kuitira kuti varairidzi varipo vasafe nebasa. Pari zvino muraidzi mumwe anodzidzisa vana makumi manhatu kana kudarika kunyange hazvo achifanira kudzidzisa vana vane huwandu huri pasi. Nyanzvi munyaya dzedzidzo dzinoti pavana vekireshi, murairidzi anofanirwa kudzidzisa vana makumi maviri nevashanu, ku primary, murairidzi anofanirwa kudzidzisa vana makumi mana pakirasi, kozoti kusekondari, murairidzi anofanirwa kudzidzisa vana vasingadarike makumi matatu nevashanu. Zimbabwe inofanirwa kupinza vamwe varairidzi zviuru gumi nezvinomwe kuitira kuti varairidzi vashande sezvavanofanirwa kuita kana zvinhu zvakanaka. Pari zvino Zimbabwe ine zvikoro zvinodarika zviuru zvisere, asi panodiwa zvimwe zvikoro zviuru zviviri nechidimbu kuitira kuti vana vakwanise kudzidza zvakanaka. No media source currently available 	https://www.voashona.com/a/zimbabwe-education-standards-decline-due-to-teacher-shortages/4626083.html
business	Vashandi veHurumende Vanongosva Hurumende Kuti Vatange Zvakare Nhaurirano dzeNJNC	"Vashandi vehurumende vari pasi pesangano reZimbabwe Confederation of Public Service Trade Unions, iro raimbonzi APEX Council, vakanyorera kuhurumende vachikurudzira kuti nhaurirano dzemihoro, dzeNational Joint Negotiating Council, NJNC, dzimutsiridzwe. Mutevedzeri wemunyori wesangano iri, VaGibson Mushangu, vanoti chikonzero chikuru chaita kuti vanyorere kuhurumende vachiiyeuchidza nezvenhaurirano dzemihoro idzi inyaya yekuti mitengo yezvinhu zvinodiwa nemunhu zuva nezuva iri kungokwira, asi mihoro yevashandi vehurumende isina kwairi kuenda. ""Takanyorera hurumende tsamba musi wa 02 mwedzi uno tichivarangaridza kuti tarirai tava mugore idzva rava nemasandukiro aro ekurarama. saka tinotarisirawo kuti tinge tichisangana tichiita hurukuro nekutika isu nyaya yedu yemihoro ndeyekungoti nguva nenguva tagara pasi tichikurukura."" VaMushangu vanoti zvavari kuda sevashandi vehurumende hazvirambe zvichichinja, uye hazvisi zvinhu zvakawanda, kunze kwekungoti hurumende idzose mihoro yavo pamari dzavaitambira muna 2018, dzinove madhora mazana mashanu nemakumi maviri emari yekuAmerica pamwedzi. Studio 7 haina kukwanisa kunzwa divi rehurumende panyaya iyi. No media source currently available "	https://www.voashona.com/a/zimbabwe-civil-servants-approach-government-over-resumption-of-njnc-talks/5771245.html
business	Vanhu Vononga Svosve neMuromo neNyaya yeHupfumi Hwaenda kuMawere	Veruzhinji munyika vanoti kusamira zvakanaka kwehupfumi hwenyika kwakonzera kuti hupenyu huvawomere kunyange hazvo hurumende ichiti ine hurongwa hwakasimba hwekuvandudza hupfumi hwenyika. Vanhu vakawanda munyika vanoti hupenyu hwavawomera zvichitevera kuwondomoka kuri kuramba kuchiita hupfumi hwenyika. Mumwe wevanhu ava, VaGodfrey Banhwa vanogara mumusha weBudiriro muno mu Harare vanoti vakaburira muzvidzidzo zvavo zve Development Studies pane imwe yunivhesiti yemuno asi vanoti vave nemakore matatu vagere kumba. VaBanhwa vanoti vavakuswera vachigeza motokari dzevanhu mudhorobha kuti vakwanise kuchengeta mudzimai wavo nemapatya avo. Muzvare Kudzai Chiwanza vanogara ku Southerton vanoti kuwoma kuri kuramba kuchiita zvinhu munyika kwanyanya kuomera vanhukadzi vachiti chipfambi chizhinji chiri kuitwa munzvimbo dzakawanda chiri kukonzerwa nekusamira zvakanaka kwezvinhu munyika. Muzvare Chiwanza vanoti kushayikwa kwemari kwavakukonzera kuti madzimai mazhinji atadze kutenga zvipfeko zvemukati panguva yavanenge vachitevera. Nekuda kwekuooma kuri kuramba kuchiita hupenyu, vanhu vazhinji mu Harare vavekutsvaga zvinhu zvingavararamise. Amai Getrude Govere vanogara mu Gen Norah vanoti mushure mekuenda papenjeni makore mashanu apfuura, vakaona zvakakodzera kuti vatange kuswera vachitengesa matohwe, tsubvu pamwe nemasau mudhorobha vachiti penjeni yavo ishoma zvikuru zvekuti havakwanise kuterera imba yavanogara nemhuri yavo. Amai Govere vanoti vanobva kumamisha vachivahodhesera michero yavanotengesa vanenge vakatarisirawo kuwana chouviri pamichero yavo asi nguva zhinji vanogara vakashaya mari yekuvapa sezvo vachiti mari inenge yapeera mukubhadhara mafaindi kukanzuru yeHarare iyo isiri kubvumidza vanhu kuti vatengesere kunzvimbo dzisina kutatrwa. Vanoenderera mberi vachit havasi kuda kuenda kunzvimbo dzakatarwa nekanzuru idzi vachiti mari yavanowana mukutengesa kwavanoita haikwane kuti vabhadhare mitero kukanzuru pamwe nekuchengeta mhuri yavo. VaFarai Kabesha vanogara ku Mbare vanoti vanoswera vachitsvaga chero munhu anenge achida kubatsirwa kutakura zvinhu pamusika kuti vawane chouviri. VaKabesha vanoti havana chavari kuona chiri kuitwa nehurumende kuedza kugadzirisa hupfumi hwenyika. Nekugarochema-chema kuri kuita veruzhinji, vamwe vanhu vakaita sa Amai Govere vanoti hurumende yaVaRobert Mugabe inofanira kutsvaga nzira dzkuvandudza hupfumi hwenyika nekukasika. Amai Govere vanoti zvinhu zvakamboita nani pakawumbwa hurumende yemubatanidzwa muna 2009 asi zvinhu zvakazotanga kuwoma zvakare pakaitwa sarudzo. Asi VaKabesha vanoti chave kutodikanwa ndechekuti pambotsvagwa imwe hurumende ine pfungwa itsva dzinogona kufambisa hupfumi hwenyika zvakanaka. VaMugabe vakaudza nyika svondo rapera kuti hurumende yavo ichashanda zvakasimba kusimbaradza nyaya dzezvekurima kuitira kuti hupfumi hwenyika husimukire. Hurumende yavo inoti chirongwa chekuvandudza hupfumi hwenyika che Zimbabwe Agenda for Sustainable Socio Economic Transformation kana kuti Zimasset chikazadziswa chinogona kusimudzira hupfumi hwenyika uhwo hwagwadama. Asi nyanzvi munyaya dzezvehupfumi dzinoti Zimbabwe ikasawana chikwereti chimwe chakakura kubva kunze kugadzirisa hupfumi acharamba ari manyautsa mukanwa chembere kurota ichiyamwa. No media source currently available 	https://www.voashona.com/a/zimbabwe-economy/2939764.html
business	Vanyori Vakawanda Vanoti Zvinyorwa Zvavo Zviri Kushandiswa Pasina Muripo	Chirongwa cheZimbabwe International Book Fair chiri kuitika muHarare hurumende ichikurudzirwa kuti ipedze dambudziko rekubiwa kwepfungwa dzevanyori mumabhuku, kupedza huori munyaya dzekutengesa mabhuku zvisiri pamutemo kuitira kuti mabhuku abhadhare vose vane chekuita nekunyorwa, kudhindwa pamwe nekutengeswa kwemabhuku. Vanyori, vanodhinda, vanotengesa mabhuku pamwe nevadzidzisi vari kuwirirana kuti hurumende haina kupedza dambudziko rekudhindiswa nekutengeswa kwemabhuku zvisiri pamutemo. Munyori ane mukurumbira, Musayemura Zimunya, anoti huori hwakanyanyisa munyika zvekuti mapurisa nevezvematongerwo enyika vanodhindisa mabhuku zvisiri pamutemo. Zimunya anoti vanhu vanoonekwa vachitengesa mabhuku zvisiri pamutemo vanenge vatumwa nevakuru vekumapurisa nekumapazi ehurumende. Izvi zvinotsigirwa nemukuru weZimbabwe International Book Fair, ZIBF, VaBlazio Tafireyi, vanoti tsvakiridzo yavakaita inoratidza kuti mapurisa nevezvematongerwo enyika ndivo vevamwe vari kuita basa rekudhindisa mabhuku zvisiri pamutemo. Zimunya anoti zvikoro ndizvo zviri pamberi mukutyora mutemo wekudhindisa mabhuku zvisiri pamutemo. VaTafireyi vanoti kunyange vakaendesa vanhu vakawanda kumatare edzimhosva nemari inosvika zviuru makumi manomwe nezvishanu hapana chakabuda kumatare sezvo vachinzi vabhadhare mari yefaindi inosvika madhora makumi maviri. Vachivhura musika wemabhuku neChitatu, gurukota rezvedzidzo yepasi, VaLazarus Dokora, vati vemuzvikoro vanofanirwa kushanda vasingatyore mutemo wemabhuku. Vanotengesa mabhuku vanoti mabhuku avo haasi kutengwa sezvo vakawanda vave kutenga mabhuku pamikoto. Mukuru weInnov8, VaPeace Muwani, avo vanotengesa mabhuku, vanoti rimwe dambudziko ravari kusangana naro nderekuti vanodhinda mabhuku vave kutengesa vega mabhuku senzira yekuita mari yakawanda. Musika wemabhuku wavhurwa kuruzhinji rwevanhu nhasi uye uchange wakavhurwa kusvika neMugovera. Mangwana rinenge riri zuva rekuratidzira mabhuku kuvanhu uye kusangana kwevaverengi vemabhuku nevanyori . Gore rino musika wemabhuku uri kuitwa pasi pedingindira rinoti: Making the Book Pay. No media source currently available 	https://www.voashona.com/a/zimbabwe-book-fairs-begins-amid-cries-over-book-piracy/3969776.html
business	Vashandi Vocherechedza Zuva Ravo Pasi Rose Vachichema neNzara	Panguva iyo pasi rose riri kucherechedza zuva revashandi, kana kuti May Day, vashandi vakawanda, pamwe neveruzhinji vanoti hapana chekupemberera sezvo hupfumi hwenyika hwaenda kumawere uye vanhu vasisina mabasa. No media source currently available VaNigel Phiri murume ane makore makumi mana nemana ekuberekwa. VaPhiri, avo vanogara mumusha weMkoba 1 muGweru, ndemumwe wevashandi vazhinji munyika vakapererwa nebasa mushure mekunge makambani avaishandira avharwa. VaPhiri, avo vakashandira kambani yeCaridorn kwemakore anopfuura gumi kambani iyi isati yavhara mugore ra2012, vanoti kubvira pavakabuda basa, ivo - sevamwe vashandi vakawanda vasisiri pamabasa - vave kurarama hupenyu hwehwakumukwaku zvekuti zororo rezuva revashandi rangovewo rimwe zuva rakafanana nemamwe ose. Mudzimami waVaPhiri, Amai Juliet Phiri, vanoti murume wavo paaishanda ivo nemhuri yavo vairarama hupenyu huri nani zvekuti vaingogara zvavo kumba pasina zvakawanda zvavaiita. Asi nekuda kwekuti murumme wavo paakabuda basa haana kana kuwana tiki, Amai Phiri vanoti hupenyu hwavaomera zvekuti vave kutoita muonera pamwe nemurume wavo kuedza kuraramisa mhuri yavo. VaFrancis Shoko ndemumwezve mugari wemuMkoba 1. SaVaPhiri, VaShoko vakapererwawo nebasa mushure mekunge kambani yeKariba Battery Manufacturers yavaishandira yavhara. Kunze kwekuti havanawo kupiwa mari yemudyandigere nekambani yavo payakavhara, hupenyu hwaVaShoko hwave kunyanya kuvaomera nekuti vave nechirwere chemakumbo icho chinovaita kuti vatadze kuita mabasa anorema, izvo zvave kuita kuti vanetseke kuriritira mhuri yavo. VaCharles Chikozho, vanove Regional Officer weZimbabwe Congress of Trade Unions, kana kuti ZCTU, mudunhu reMidlands, vanoti kunyange hazvo sangano ravo risina huwandu hwemakambani akavharwa kana huwandu hwevanhu vakasiiswa mabasa kusvika pari zvino mudunhu reMidlands, pane makambani akawanda akavharwa uye vashandi vakawanda munzvimbo iyi vakarasikirwa nemabasa. VaChikozho vanoti nekuda kwemamiriro akaita zvinhu, zuva revashandi rave kucherechedzwa mukusuwa kukuru sezvo vashandi vakawanda, pamwe nemhuri dzavo, vari kutambura Sangano reZCTU rinoti kubva mugore ra2011 kusvika gore rapera vashandi zviuru makumi mashanu, vakarasikirwa nemabasa. Kune rimwe divi, bazi rehurumende reZimstats rinotiwo vashandi zviuru makumi matatu ndivo vakarasikirwa nemabasa, ukuwo zviuru zvina zvemakambani zvakavharwa panguva imwe chete iyoyo. Pane kupokana kuripo pakati pehurumende nesangano rinomiririra vashandi pamwe nedzimwe nyanzvi mune zvehupfumi pamusoro pehuwandu hwevanhu vasiri kushanda munyika. Nyanzvi idzi dzinoti huwandu hwevanhu vasina mabasa munyika hunopfuura zvikamu makumi masere kubva muzana. Asi hurumende inoti huwandu hwevanhu vasina mabasa huri pasi zvikuru nekuda kwekuti vanhu vakawanda vave kuzvishandira pachavo vega. Pakutanga kwegore rino, sangano reInternational Labour Orgnanisation rakaburitsa kuti huwandu hwevanhu vasina mabasa munyika huri pasi pezvikamu zvitanhatu kubva muzana. Asi vanhu vakawanda havatambiri maonero aya. Mumwe weavo vasingatambire ongororo iyi ndiVaKudakwashe Munengiwa vanove national trustee weZimbabwe Urban Councils Workers' Union . VaMunengiwa vanoti kuti vanhu vanotengesa mumigwagwa vanzi vari pamabasa kuda kusatambira chokwadi chekutambudzika kuri kuita ruzhinji rwevanhu munyika. VaChikozho vanoti kuti makambani akasiyana-siyana atange kushanda zvakanaka zvakakosha kuti hurumende iite mitemo inokwezva vemabhizimisi vekunze kwenyika kuti vazosima mari yavo muZimbabwe. VaChikozho vanoshora vamwe vemabhizimisi vekuChina vanouya kuzotanga mabhizmisi muno vachiti vakwanda vavo havaite zvinhu zvavo zviri pachena. VaTrust Chikohora ndimuzvinabhizimisi uye vari muongorori wezvehupfumi anoshand akazvimirira ega. VaChikohora vanobvumirana nekuti zvakakosha kuti hurumende ikwezve vemabhizimisi vekunze vanosima mari muno. Asi vanoti zvakakoshawo kuti hurumende igadzirise zvinhu munyaya dzezvematongerwo enyika uye kugadzirisa hukama hwayo nedzimwe nyika pamwe nemasangano akadai seInternational Monetary Fund pamwe neWorld Bank kuitira kuti chimiro chenyika chive chakanaka, izvo vanoti ndizvo zvingabatsira kugadzirisa kuwondomoka kwehupfumi hwenyika. Kunyange hazvo hurumende yeZanu PF yakabuda negwaro rinonzi nevamwe rine hwaro hwakanaka hwekumutsurudza hupfumi, vamwe vanoti vashandi vacharamba vachidemba manyakare apo vaive nemabasa, ukuwo veruzhinji vachiramba vachidya nhoko dzezvironda kudzamara hurumende yarongeka mumaitiro ayo.	https://www.voashona.com/a/zimbabwe-zctu-may-day-shava-shona/2745135.html
business	Vakawanda Voshaya Mari Itsva Yainge Yavimbiswa neRBZ	Vanhu vakawanda vafumobata jongwe muromo vachienda kumabhanga netarisiro yekuwana mari sevimbiso yebanga guru renyika asi vafambira dhongi rakaora. Ongororo yaitwa neStudio 7 kumabhanga akasiyana siyana muHarare, Bulawayo, Chinhoyi, Masvingo, Mutare, Gweru nemamwe maguta yaratidza kuti hakuna mabhanga awana mari itsva iyi uye mabhanga mazhinji anga asina mari yekupa vanhu kana tsaru yacho. VaJossam Marwira mumwe wevamukira kubhanga vati vaswera vakamirira vaine tarisiro yekuwana mari sezvo vaive vanzwa munhau kuti kuchawedzerwa mari itsva. VaMarwira vati vanonyanyoshungurudzwa nekutenga mari mumigwagwa vakati zvinganakire vanhu vakaita saivo vakakwanisa kuwana mari kumabhanga pasina muripo. Mumwe murume anotenga nekutengesa mari mumugwagwa aramba kudomwa nezita audzawo Studio 7 kuti anga akatarisirawo mari itsva iyi asi hapana chaaona. Bhanga guru renyika reRBZ munguva pfupi yapfuura raive razivisa kuti richaisa mari itsva netarisiro yekurerutsa matambudziko emari munyika. Gavhuna weRBZ, VaJohn Mangudya vakazivisa kuti vachaisa mari yemabond yendarama yemadhora maviri pamwe nemari yebepa yemadhora maviri nemashanu iyo yanga ichitarisirwa kutanga kushanda nhasi. Mutungamiriri weBankers Association of Zimbabwe VaWebster Rusere vatiwo vanga vasati vaongorora kuti kune mabhanga anga awana mari iyi vachiti RBZ ndiyo ingave neruzivo. Nyaya yekuunza mari itsva iri kukonzera kusawirirana munyika vamwe vachiti ichabatsira vanhu varfi kunetsekana nemari asi vamwe vachiti kutungana kwembudzi. No media source currently available 	https://www.voashona.com/a/vakawanda-voshaya-mari-itsva-yainge-yavimbiswa-nerbz-/5161336.html
business	Hurumende Yobvumidza Kutengwa kweZvinhu Kunze kweNyika	Hurumende yambomisa mutemo unorambidza kupinda munyika kwezvimwe zvinhu uye inoti makambani nevanhuwo zvavo vave kubvumidzwa kutenga zvinhu zvange zvichirambidzwa kupinda munyika zvakaita semafuta ekubikisa nekuzora, floor nezvimwe. Vachitaura pamusangano wavanoita nevatori venhau mushure medare remakurukota svondo rega rega, gurukota rezvekuburitswa kwemashoko, Amai Monica Mutsvangwa, vati hurumende yatora danho iri nechinangwa chekuda kuona kuti vanhu vawana chikafu pamwe nekugara zvakanaka pamwe nekutenga zvinhu nemutengo uri pasi. Amai Mutsvangwa izvi hazvirevi kuti hurumende haichatsigira makambani emunhu uye vati izvi zvicharamba zviripo kudzamara zvinhu zvagadzikana munyika. Zvimwe zvezvinhu zvave kukwanisa kutengwa kubva kunze kwenyika ndezvinoti, bhinzi, fotireza, mabhara, mishonga yekurimisa, mazenge, ice cream, jam, dovi, shuga, mushonga wekuporisha shangu, pamwe nesipo. Vachitaura pachiitiko ichi, gurukota rezvemari, Muzvinafundo Mthuli Ncube, vati chinangwa chavo ndechekuti zvinhu zviwande muzvitoro kuitira kuti mitengo yezvinhu idzike. Vati danho iri rakananganawo nekugadzirisa kusamira zvakanaka mumaindasitiri nemabhizimisi umo mitengo yezvinhu iri kukwira zuva nezuva. Vanongoorora zvematongerwo enyika vakazvimirira, VaMasimba Kuchera, vaudza Studio7 kut danho ratorwa nehurumende richagadzirisa nyaya yemitengo munyika. Asi mutungamiri wesangano rinomirira maindasitiri, reConferderation of Zimbabwe Industries, VaSifelani Jabangwe, vaudza Studio7 kuti kunyange hazvo danho ratorwa nehurumende richikwanisa kuti zvinhiu zviwande munyika, mitengo yezvinhu haisi kuzodzikira. Vatiwo mitengo yezvinhu ichatokwira zvakanyanya sezvo vanhu nemakambani vachatsvaga mari yekunotenga kunze pamusika mutema izvo zvinozoitawo kuti vatengese zvinhu zvavo nemitengo iri pamusoro soro. VaJabangwe vati zviri nani kuti hurumende irambe ichitsigira makambani emuno nemari. Vati hurumende yakaderedza huwandu hwemari yekunze hwainopa kumakambani muna Nyamavhuvhu izvo zvakatanga kukonzera kushomeka pamwe nekukwira kwemitengo yezvinhu. No media source currently available   	https://www.voashona.com/a/zimbabwe-allows-importation-of-basic-commodities/4626108.html
business	Vaimbove Gurukota rezveKutakurwa kweZvinhu, VaJorum Gumbo, Vanosungwa neZACC	"Vaimbove gurukota rezvekutakurwa kwezvinhu, VaJorum Gumbo, avo vave gurukota muhofisi yemutungamiri wenyika, vasungwa neZimbabwe Anti-Corruption Commission, ZACC, vachipomerwa mhosva yekuita zvehuwori pavaive gurukota rezvekutakurwa kwezvinhu. Sachigaro veZACC, Justice Loice Matanda-Moyo, vatenda kuti komisheni yavo yamboshevedza VaGumbo kuti vabvunzurudzwe uye kuti vape divi ravo panyaya dzavari kupomerwa idzi. ""Vasungwa zvavo asi vachiri kutorwa ma warned and cautioned statement, vozoendwa navo ku court."" Justice Matanda-Moyo vanoti VaGumbo vari kupomerwa mhosva yekuita zvehuwori kukambani yendege yeAir Zimbabwe kuburikidza nekutengwa kwendege ina dzerudzi rweBoeing 777 kuMalaysia. Ndege idzi dzakatengwa munguva yehutongo hwevaive mutungamiri wenyika VaRobert Mugabe. Justice Matanda-Moyo vanoti dzimwe mhosva dziri kupomerwa VaGumbo dzinosanganisira yekudzora pabasa mumwe aive mukuru wekambani yeCMED, kunyange hazvo akanga awanikwa aine mhosva nematare edzimhosva. Dzimwe mhosva dzinosanganisira yekushandisa imba yehama yavo kuyiita muzinda wemahofisi eAir Zimbabwe, pamwe nekusashandisa mari yehurumende zvasina kujeka. Justice Matanda-Moyo vanoti VaGumbo vanotarisirwa kumiswa pamberi pedare neChipiri. ""Hativaisi mumaoko emapurisa Aiwa. Vanotori mumaoko eZACC, kusvika taenda kudare, tozonovaisa mumaoko ema prosecutor. Kana tichida kuti varare ku police station tinotsvaga police station yatinotaura nayo kuti vararewo vari ku police station iyoyo, asi vanenge vangori mumaoko eZACC,"" Justice Matanda-Moyo vanodaro. Gweta riri kumirira VaGumbo, VaSelby Hwacha vaudza Studio 7 parunhare kuti vaGumbo Havana kusungwa kwete, asi kuti vangoenda kuZACC kunopa divi ravo panyaya yavari kupomerwa. VaHwacha, avo varamba kutaura zvakawanda pamusoro penyaya iyi vachiti vanosungwa nemutemo wekudzivirira vavanomirira, vati VaGumbo varegwa vachienda kumba kwavo, uye zvinozotevera Havana ruzivo nazvo. Justice Matanda-Moyo vanoti vanhu vakawanda vave kusununguka kumhan'gara huwori hwavanoona kukomisheni yavo, asi vachakasungwa nenyaya yekuti hapasati pave nemutemo unochengetedza vafakazi pamwe nevanoruma nzeve ZACC, izvo vanoti zvinofanirwa kugadziriswa kuitira kuti vanhu vasununguke kubatsira komisheni inorwisana nehuwori iyi. No media source currently available  "	https://www.voashona.com/a/zimbabwe-anti-corruption-commission-jorum-gumbo-loice-matanda-moyo/5152238.html
business	VaChasi Vanoti Hurukuro neEskom Dzichiri Kuenderera Mberi paNyaya yeMagetsi	Gurukota rinoona nezvemhando dzemoto VaFortune Chasi vanoti hurukuro nekambani yeESKOM yekuSouth Africa panyaya dzekuti Zimbabwe itengeserwe magetsi dzichiri kuenderera mberi. VaChasi vaudza Studio 7 kuti parizvino South Africa haina magetsi ari kutengesera Zimbabwe. No media source currently available Zvinhu hazvina kumira zvakanaka kukambani yeESKOM iyo yakaita chikwereti chemari inosvika mabhiriyoni makumi maviri emarands mukushanda kwayo kubva gore rapera kusvika muna Kurume gore rino. Kambani iyi yave kurarama nerubatsiro rwairi kupihwa nehurumende yeSouth Africa. Vakuru muESKOM vari kuti Zimbabwe inofanira kubhadhara chikwereti chinosvika mamiriyoni makumi matatu emadhora ekuAmerica kana ichida kutenga magetsi. Zvichakadaro, makambani mazhinji munyika ari kuti ari kutatarika nenyaya yekushaya magetsi zvopa kuti mamwe avhare kana kuti ati vanhu vashande maawa mashoma husiku panenge paine magetsi. Asi dambudziko iri riri kupa mukanha kune mamwe makambani akaita seZimplow iyo iri kutengesa magwenya emagetsi kana kuti magenerator. Kambani iyi inotiwo yakaita zviri nani gore rino kunyangwe zvinhu zvisina kumira zvakanaka munyika. Mukuru mukambani iyi kana kuti Group Chief Executive VaVimbayi Nyakudya vanoti kambani yavo iri kuitawo mari nekutengesa magejo anodonzwa nemombe munyika dzekuchamhembe kweAfrica. No media source currently available  	https://www.voashona.com/a/vachasi-vanoti-hurukuro-neeskom-dzichiri-kuenderera-mberi/5023750.html
business	Vedzimotokari muChinhoyi Voti Vari Kushaya Mafuta eDzimotokari muMagaraji	Kunyange hazvo hurumende iri kuti mafuta edzimotokari azere munyika anokwana kusvika gore rinouya vedzimotokari muChinhoyi vari kushaya peturu mumagaraji. Vedzimotokari dzinotakura vanhu mumisha inogara veruzhinji vanoti kushayikwa kwemafuta kuri kuita kuti vasashande sezvavaimboita apo mafuta aiwanikwa nyore. VaCuthbert Chioko avo vanotakura vanhu kuenda kuBanket vanoti kushaikwa kwemafuta emotokari kwakuvadza basa ravo. Mumwe mugari weMuchinhoyi VaTodd Nyangana vanoti kushaikwa kuri kuitwa mafuta zviri kukonzerwa nevemagaraji vasiri kuda kutengesa mafuta avanawo netarisiro yekuzoatengesa kana mutengo wakwira. VaNyangana vanoti chiri kunyanya kuvarwadza ndechekuti vanotengesa mafuta edzimotokari vari kuramba kutambira mari yemabond coins. VaNyangana vanoti zviri pachena kuti mari yemabond notes iri kutarisirwa kuparurwa kupera kwemwedzi uno ichanetsa kushanda kwayo. Asi vanotengesa mafuta muChinhoyi varamba kutaura neStudio 7 vachiti titaure nevekumahofisi avo makuru ari kuHarare. Munyori mukuru mubazi rezvemhando dzemoto VaPatson Mbiriri mugwaro ravaburitsa mumapepanhau nhasi vati mune mafuta edzimotokari anokwanira nyika yose kusvika gore rinouya. Asi vanoongorora nezvehupfumi vanoti hurumende iri kuhwanda nemumwe sezvo dambudziko remafuta edzimotokari riri kuonekwa nemunhu wese nokuda kwekuvharwa kwemapombi emafuta mumagaraji. No media source currently available   	https://www.voashona.com/a/zimbabwe-politics-fuel-chinhoyi-economy/3610254.html
business	Huori Muhurumende Hoendesa Nyika kuMawere	Nyaya yehuori yanetsa munyika zvikuru mumakambani ehurumende ayo ari kupomerwa mhosva yekuita chikiribidi munyaya yematenda ane mari inosvika mabhiriyoni emadhora. Nyaya yehuori yanetsa munyika zvikuru mumakambani ehurumende ayo ari kupomerwa mhosva yekuita chikiribidi munyaya yematenda ane mari inosvika mabhiriyoni emadhora. Huori hunonzi nevakawanda huri kupawo kuti nyika irambe iri mumadhaka. Mapazi ehurumende akaita seremhando dzemoto anonzi akapa basa kunhengo yeZanu-PF, VaPsychology Mazivisa, rekushambadzira kambani iyi kunyangwe paine vanhu vari kuita basa iri. Kambani yeZesa inonziwo iri kupa VaWicknel Chivhayo mamiriyoni emadhora ekuita zvinonzi nevamwe zviri kuitwa nechikiribidi. Vakuru kumakambani akaita seZimra neAnti-Corruption Commission vari kuferefetwa pari zvino nenyaya dzehuori. Mutungamiri wenyika, VaRobert Mugabe, vakatendawo kuti mari inosvika mabhiriyoni gumi nemashanu yemangoda yakatsakatira kwachiyadzwa. Sachigaro wesangano reZimbabwe Coalition on Debt and Development VaJoy Mabenge, vanoti mutungamiri wenyika anofanira kuona kuti nyaya yehuori yapararira. No media source currently available  	https://www.voashona.com/a/zimbabwe-corruption/3334390.html
business	Platform for Youth Development Yorwisa Kuti Mhuri Dzisabviswa kuMunyokowere, kuChipinge	Sangano revechidiki rePlatform for Youth Development rinoti rave kushanda nemagweta eZimbabwe Lawyers for Human Rights mukuedza kumisa kubviswa kwemhuri dzinodarika mazana mashanu dzigere Munyokowere kuChipangayi, mudunhu reChipinge kuManicaland. Mhuri idzi dzinonzi dzakatopiwa tsamba dzekudzizivisa kuti dzinge dzabva panzvimbo iyi mukati memazuva manomwe, kukundikana kwadzo dzinozobviswa nechisimba. Mutungamiri wePlatform for Youth Development, VaClaris Madhuku, vanoti mhuri idzi dzakatambira matsamba aya, ayo anonzi akanyorwa musi wa 27 mwedzi wapera, dzichiziviswa kuti dzinge dzabva munzvimbo iyi panopera zuva nemusi wa 05 mwedzi uno. VaMadhuku vanoti matsamba aya akabva kuhofisi yebazi rezveminda nekugariswa patsva kwevanhu, kunyange hazvo mhuri idzi dzagara panzvimbo iyi kubva muna 1992 padzakagariswa zviri pamutemo nevaive mudzviti wedunhu iri. Vanoti chakaita kuti mhuri idzi dzigariswe panzvimbo iyi chaive chikumbiro chevarimi vachena vaiveko vaida kuti vabatsirwe nemasvikiro kuchenesa nzvimbo yavo., Asi vanoti chiri kunyanya kurwadza mhuri idzi ndechekuti hurumende haina kutanga yagara navo pasi isati yavapa matsamba ekuti vabviswe aya. Vanoti hapana kana hurongwa huripo hwekuti vana vechikoro vachaita sei, uye hapana nzvimbo yavati varatidzwa yekunzi ndiko kwavachaendeswa. Studio 7 haina kukwanisa kunzwa kubva kubazi rezvekurima nekugariswa patsva kwevanhu pamusoro penyaya iyi. No media source currently available 	https://www.voashona.com/a/zimbabwe-politics-evictions-munyokowere-/4904684.html
business	Zvizvarwa zveZimbabwe Zviri muAmerica Zvokurudzirwa Kunotanga Mabhisimusi Kumusha	"Gurukota rezvemari, Muzvinafundo Mthuli Ncube, vari kukurudzira zvizvarwa zveZimbabwe zviri kunze kwenyika kuti zvitangewo mabhizimisi munyika. VaNcube vakataura mashoko aya muWashington DC nezuro umo vari kushanya. Vari kuitawo misangano nevakuru muhurumende yeAmerica pamwe nevesangano reIMF neWorld Bank. Chimwe chizvarwa cheZimbabwe chinogara muWashington DC, VaTaka Kapikinyu, vanoti kunyangwe hazvo vakawana mukana wekunzwa kubva kuna VaNcube, vachiri kuda kuti nyaya dzehuwori nedzekumbunyikidzwa kwekodzero dzevanhu dzitange yagadziriswa. Vanoti zvinhu zviviri izvi zvinoodza moyo yeavo vanoda kunotanga mabhisimusi kumusha. ""Nyaya yekuchinjiwa chinjiwa kwemari inoshandisa munyika ndiyo iwe iri kundiworesa moyo sezvo ndakarasikirwa nemari yangu munguva yapfuura,"" VaKapikinyu vakaudza Studio 7. Vakaenderera mberi vachiti, ""Hurumende haitipe nguva yekutora mari dzedu dzisati dzamedzwa zvinova zvinotishungurudza parizvino."" No media source currently available "	https://www.voashona.com/a/zimbabwe-mthuli-ncube-invitation-to-zimbabwean-diasporians/4817861.html
business	Zimbabwe Yokurudzirwa Kushanda neIMF Apo Makambani Otadza Kubhadara Mitero kuZIMRA	Nyaya yekugadzirisa hupfumi hwenyika inenge yoramba ichinetsa zvichitevera mashoko eZimbabwe Revenue Authority, ZIMRA, ekuti iri kutadza kuunganidza mari yemitero yavange vachitarisira kubva kuvanhu nemakambani. Asi imwe nyanzvi munyaya dzezvehupfumi, uye vari muridzi wekambani yeManagement Solutions, VaLuxon Zembe, avo vaimbova mutungamiri weZimbabwe National Chamber of Commerce, vanoti vanhu vose vanofanira kutsigira zviri kuitwa negurukota rezvemari, VaPatrick Chinamasa, zvekuyedza kugadzirisa hupfumi vachishanda neIMF. Zimbabwe pari zvino haisi kupihwa zvikwereti nenyika uye mabhanga ekunze nepamusana pekutadza kubhadhara mitero. Mamwe makurukota ehurumende kusanganisira rezvekuendeswa kwehupfumi kuvatema, VaPatrick Zhuwawo, pamwe rezvevakarwa hondo, VaChris Mutsvangwa, vange vachishora VaChinamasa zvikuru vachiti vari kurasika nekuda kuumba hukama neIMF neWorld Bank. Mari dzemitero inobatwa nehurumende dzinoshandiswa kubhadhara vashandi vehurumende, kugadzira migwagwa, zvikoro, magwenya emagetsi, madhamu nezvimwe zvivakwa. Mukati memwedzi mitanhatu yekutanga kwegore rino, ZIMRA yakawana mari inosvika US$1,66 billion asi iyo yaitarisira mari inosvika US$1,76 billion. Sachigaro webhodhi reZIMRA, Amai Willia Bonyongwe, mumashoko avo mugwaro rezvemamiriro emari yemitero, vanobvuma kuti kusamira zvakanaka kwehupfumi kwapa kuti makambani akawanda atadze kubhadhara mitero. Vanotiwo vakayedza kupa makambani nguva yakareba yekubhadhara zvikwereti vachiyambira kuomesera vari kuramba kubhadhara mari dzemitero vachiviga mari kuti ZIMRA isaone zviri kuitika, asi zvakakona n’anga murapwa achida . Makambani ane zvikwereti kuZIMRA zvemari inosvika bhiriyoni imwe chete yemadhora. Hatina kukwanisa kubata mukuru weZIMRA, VaGershom Pasi, sezvo nhare yavo yange isiri kudairwa. No media source currently available 	https://www.voashona.com/a/zimbabwe-politics-chinamasa-zembe-zimra-zhuwawo-kasukuwere-mutsvangwa/3034669.html
business	ZIMRA Yoomesera Vasiri Kubhadhara Mitero	Chipiri range riri zuva rekupedzisira remakambani emunyika ane zvikwereti zvemutero kuti ange atenderana nebazi reZimbabwe Revenue Authority, ZIMRA, kuti angazvibhadhara sei mari iyi gore rino risati rapera. Asi vakuru vemabhizimisi vanoti kuda kuvamanikidza kubhadhara mari iri kunzi neZIMRA inopfuura bhiriyoni imwe chete yemadhora zvichapa kuti vavhare mabhizinesi avo, vanhu vorasikirwa nemabasa. ZIMRA inoti mari iyi ndeyezvikwereti zvekubva muna Kukadzi 2009 kusvika muna Gunyana 2014. ZIMRA iri kuyambira kuti vanhu vanenge vanyepa pamapepa avo vanobvisirwa kanganwiro kana kuti Amnesty yavanenge vapihwa. ZIMRA iri kuita chipatapata chekutsvaga mari yekupa hurumende kuti ibhadhare vashandi pamwe nekufambisa mabasa ehurumende. Gurukota rezvemari, VaPatrick Chnamasa, vanoti ZIMRA inofanira kuona kuti mitero yabhadharwa. Mutungamiri wesangano revemabhizimisi reEmployers Confederation of Zimbabwe, VaJohn Mufukari, vanoti havaone makambani achikwanisa kubhdhara mari iyi sezvo makambani aya ari kuomerwawo. Mashoko aya atsinhirwawo nemukuru anoona nezvehupfumi musangano Resource Exploitation Watch, VaWashington Mehlomakhulu, avo vanoti nguva yekuti vanhu vabhadhare zvikwereti inofanirwa kuwedzerwa. No media source currently available   	https://www.voashona.com/a/zimbabwe-economy/2701698.html
business	Zimbabwe Yotenga Gorosi Kubva kuGermany neCanada	Sangano reGrain Millers Association of Zimbabwe rakazivisa kuti riri kuunza gorosi kubva kuCanada neGermany kuitira kuti munyika musashaikwe chingwa sezvo gorosi rave shoma munyika. Izvi zvinoitika panguva iyo mutemo wechingwa uri kunzi wave kukwira kubva padhora rimwe chete kuenda padhora nemasendi gumi nekuda kwekushaikwa kwegorosi munyika nekukwirawo kwezvimwe zvinodiwa pakugadzirwa kwechingwa. Sachigaro veGrain Millers Association Zimbabwe, VaTadzwa Musarara, vaudza vatapi venhau nhasi kuti gorosi rave shoma chaizvo munyika uye mamwe makambani anoita zvekugaya gorosi akatomira basa izvo zvakazoita kuti vatenge gorozi kubva kuCananda neGermany. VaMusarara vatenda banga reReserve Bank nekuvapa chimwe chikamu chemari yekunze kuti vabhadhare gorosi iri uye vati bhanga iri rinotarisirwa kubhadhara mamiriyoni manomwe nezviuru mazana mashanu zvemadhora zvasara kumakambani akavatengesera gorosi aya kuitira kuti richitange kupinda munyika. Vanoti pane chikepe chine zviuru makumi matatu zvegorosi chakatomira kuBeira uye vachatanga kutakura gorosi iri kana RBZ yabhadhara mari mangwana. VaMusarara vati kunyange hazvo nyika ichida matani anodarika zviuru makumi matatu egorosi, vari kuunza gorosi shoma rinokwanisa kutakurwa nezvikepe zvinosvika paBeira. Vatiwo huwandu hwevanhu munyika huri kuramba huchikwira izvi zvinoita kuti chikafu chavanoda kudya chiwande. VaMusarara vatiwo kunyange nyika ikarima gorosi rakawanda sei, icharamba ichitenga gorosi rekunze sezvo pakubika chingwa pachishandiswa zvikamu makumi matatau kubva muzana zvegorosi remuno chete. Vati zvimwe zvikamu zvegorosi remuno zvinoshandiswa kugadzira furawa inogadzira mabhisikitis nezvimwe. Vanoongorora nyaya dzehupfumi, VaMasimba Kuchera, vaudza Studio 7 kuti zvinokatyamadza kuti nyika inoramba ichiita dambudziko rezvinhu zvakaita segorosi kana chingwa asi iyo hurumende ichagara ichipa vanhu mbeu, zvekurimisa, matarakita nguva nenguva. Gurukota rezvekurima, VaPerence Shiri, vakaudzawo bepanhau reHerald kutanga kwesvondo rino kuti hurumende ichaedza napose painogona kuona kuti gorosi rekubika chingwa rawanikwa munyika. No media source currently available   	https://www.voashona.com/a/zimbabwe-grain-millers-to-import-wheat-from-canada-and-germany-tadzwa-musarara-masimba-kuchera/4570671.html
business	Sangano reAfrican Parliamentarian’s Network Against Corruption, APNAC, Rinoudzwa Kuti Panofanirwa Kuve neMafungiro Matsva eKurwisa Huwori	"Kunyange hazvo nyika ine mitemo nemapazi akasiyana-siyana anobatsira\nkurwisa huwori, izvi zvinonzi hazvina kukwana nekuti\nchinhu chikuru chinodiwa ndechekuti vanhu vave nemafungiro pamwe\nnemaitiro matsva pakurwisa huwori uhu. Izvi zvabuda pamusangano wekuzeya mamiriro akaita zvinhu munyika munyaya dzekurwisa huwori, uri kuitwa nenhengo dzeparamende dziri pasi pesangano reAfrican Parliamentarian’s Network Against Corruption kana kuti APNAC. Vachitaura semunyarikani kuburikidza nepadandemutande pamusangano\nwekuzeya nyaya yekurwisa huwori waitwa muBulawayo, Muzvinafundo\nPatrick Lumumba vekuKenya, avo vane mukurumbira munyaya dzekurwisa huwori, vati\nkunyange hazvo pane vamwe vane maonero ekuti huwori hauna kuwanda\nsezvinotaurwa nevakawanda munyika dzemuAfrica uye kuti nyika\ndzekumadokero dzinobatsira mukuita kuti huwori huvepo munyika idzi,\nchokwadi ndechekuti huwori idambudziko guru ratekeshera munyika\ndzakawanda muAfrica.\n\nVati pane zvinhu zvakawanda zvinoitwa nenyika dzakawanda kusanganisira\nZimbabwe zvinosungirwa kuitwa nevanhu vanoshanda muhurumende senzira\nyekudzivirira huwori asi huwori hunoramba huchitekeshera\n\n///Zvinhu zvinoshamisa nekurwadza kuti zvisinei nekuti vashandi\nvehurumende nevezvematongerwo enyika munyika dzakawanda muAfrica ndivo\nvanowana mihoro yakaderera, vanowanikwa vari ivo vamwe vevanhu vane\nhupfumi hwakakura munyika idzi. Pari zvino munyika dzemuAfrica\ndzakawanda kana uchida kuve munhu akapfuma asi usingashande unoita\nzvematongerwo enyika kana kuti unopinda muchiuto kana kuwana basa\nrepamusoro muhurumende.///\n\nVati kunyange hazvo pane mitemo uye nemapazi akasiyana-siyana\nanobatsira kurwisa huwori, huwori uhu hunopera chete kana vanhu vakave\nnemafungiro pamwe netsika itsva dzekuita zvinhu.\n\n""Yasvika zvino nguva yekuti tiongorore hunhu hwedu tibvume kuti tiri\nkuita zvinhu zvisina kufanira; tiri kutadza zvikurusa uye tinofanirwa\nkuti tigadzirise kutadza kwedu uku. Hapana mitemo ichatibatsira\npakugadzirisa izvi; hapana matare achatibatsira pakugadzirisa\nizvi…tinofanirwa kungochinja hunhu hwedu.""\n\nVaTemba Mliswa, avo vanove sachigaro wechikamu chemuZimbabwe\ncheAfrican Parliamentarian’s Network Agaiant Corruption, uye vari nhengo yeparamende yakazvimirira, vaudza Studio 7 kuti vanobvumirana nemaonero aMuzvinafundo Lumumba. Vashora nyaya yekuti vamwe vakuru vakuru vehurumende nemapazi\nehurumende vane chekuita nekurwisa huwori vanotadza kuvepo pamisangano\nyakadai, vakatsinhira kuti zvakakosha kuti munhu wose azvipire panyaya\nyekurwisa huwori.\n\nVaBrian Dube avo vanove sachigaro vekomiti inoona\nnezvekushandiswa kwemari dzehurumende mudare reparamende, kana kuti Public Accounts Committee, vatiwo vanotsigira maonero aVaLumumba.\n\nMuzvare Memory Mbondiah vanomirira dunhu reMidlands pasi\npehurongwa hwe proportional representation vatiwo zvakakosha kuti pave nedzidziso\nyakasimba kuvanhu vose munyika kusanganisira muzvikoro pamusoro\npekuipa kwehuwori.\n\nAsi VaKuziwa Murapa vanove mutevedzeri wasachigaro weZimbabwe\nAnti-Corruption Commission, kana kuti ZACC, vaudza Studio 7 kuti\nkunyange hazvo vachibvumirana nemaonero aVaLumumba pane mitemo inoda\nkuvandudzwa kuti kurwisa huwori munyika kunyatsobudirira.\n\nSangano reAPNAC rinopindwa nenhengo dzeparamende nesenate nekuda kwadzo\nsenzira yekuratidza kuzvipira kwadzo mukurwisa huwori. Musangano wekuzeya kurwisa huwori uyu unopera neMugovera. No media source currently available "	https://www.voashona.com/a/6622069.html
business	Komiti yeParamende Inotsamwiswa neMabatiro eHurumende Nyaya yePeturu neDhiziri	Kambani yehurumende inotengesa mafuta edzimotokari yePetrotrade inoti kana hurumende ikaramba ichitara mitengo yekutenga nekutengeswa kwemafuta edzimotokari dambudziko rekushaikwa kwemafuta aya hariperi. Vachipindura kukomiti yeparamende inoona nezvemhando dzemoto kuti dambudziko rekushomeka kwemafuta edzimotokari munyika ringapedzwe sei, vakafanobata chigaro chemukuru wePetrotrade, VaGodfrey Ncube, vati izvi zvinogoneka chete kana vemabhizimusi vakapiwa mukana wekunotenga mafuta vouya votengesa nemari yavanotara pachavo. VaNcube vabvuma kuti kuita izvi kunokwidza mitengo zvakanyanya asi vati ndiyo chete nzira ingabudise nyika mudambudziko remafuta rave nemakore ane chitsama richinetsa munyika. VaNcube vati kumirira mafuta anobva kuhurumende kuri kuita kuti mafuta ave mashoma munyika sezvo vari kuwaniswa mafuta aya nenguva iri kure. VaNcube varatidza kushomeka kwemafuta ari kutengwa nerubatsiro rwunobva kuhurumende nemuenzaniso wavapa vachiti pamwedzi mitanhatu yekutanga gore rapera, vakatengesa mamiriyoni makumi mashanu emarita, asi munguva yakafanana iyi gore rino vakatengesa marita mamiriyoni makumi matatu ane matanhatu chete. Vachibvunzwa kuti bazi ravo rinotarisira kupedza dambudziko rekushaikwa kwemafuta edzimotokari iri rinhi, munyori mubazi rezvemhando dzemoto, Amai Gloria Magombo, vati dambudziko iri haringaperi kana mari yekunze ichiri shoma munyika. Vatiwo kugadzirisa dambudziko iri kunoda nyika yese kwete bazi ravo chete. Vachibvunza nenyaya yekuti hurongwa hwekushandisa Smart Card mukutenga mafuta hwakataurwa nagavhuna webhanga guru renyika, VaJohn Mangudya, apo vaiti kadhi iri rinenge richiratidza huwandu hwemafuta anenge amwiwa nemotokari yega yega pagaraji rinenge rashandiswa kutenga mafuta aya, Amai Magombo vati hurongwa uhwu hwakadzorerwa shure nedenda reCOVID-19 vachiti pane zvaida kunotengwa kuChina. Amai Magombo vati vanga vasingakwanisi kutaura kuti hurongwa uhwu hwuchabudirira rinhi kunyange hazvo VaMangudya vakaudza komiti iyi mwedzi wapera kuti vaitarisira kuti kupera kwemwedzi waChikumi vanenge vaedza kushandisa kadhi iri kuitira kti vaone kana richishanda sezvaitarisira. Izvi zvatsamwisa zvakanyanya komiti yeparamende iyo yati inoona sekuti bazi rezvemhando dzemoto riri kutadza kuita basa rayo sezvo Amai Magombo vatiwo vatangawo kunzwa nenhengo dzekomiti iyi nhasi kuti magaraji mazhinji anotengesa mafuta munyika ari kutengesa nemari yemadhora ekuAmerica kana kuti makuponi anotengwa nemari yekunze . Komiti iyi yati iru kushushikana zvikuru kuti mabasa akawanda ekuvandudza nyika ari kukanganiswa nekushaikwa kwemafuta edzimotokari. No media source currently available  	https://www.voashona.com/a/zimbabwe-parly-committee-on-energy-disappointed-by-state-incompetence/5496253.html
business	Hurumende Inodzikisa Mutengo wePasipoti yeChimbichimbi	Hurumende yazivisa kuti yadzikisa mari inobhadharwa pakutora mapasipoti zvechichimbi asi yawedzera mari inobhadharwa pamapasipoti anononoka kubuda. Gurukota rinoona nezvinotika mukati menyika, VaKazembe Kazembe, vazivisa kubudikidza nemutemo weStatutory Instrument 16 of 2022, kuti mapasipoti echimbichimbi kana kuti emergence passports, ayo anga achitorwa nemadhora ekuAmerica mazana matatu ane gumi nemasere ($318), ave kutorwa nemadhora mazana maviri ekuAmerica. Muchiziviso ichi, hurumende yakwidza mari yepasipoti inononoka kubuda, kana normal passport, kubva pamadhora makumi mashanu nematatu kusvika pazana rimwechete remadhora ekuAmerica. Mari iyi ndiyo imwecheteyo ichange ichibhadharwa kana munhu achida kutora pasipoti yechizvinozvino, kana kuti e-passport, yakaparurwa nemutungamiri wenyika VaEmmerson Mnangagwa mwedzi wapera. Pamusoro pemari iyi, VaKazembe vatiwo veruzhinji vachange vachisungirwa kubhadhara mari inoita madhora makumi maviri ekuAmerica kuti vawane iri kudaidzwa kuti Quick Response Code inoita kuti ma e-passport akwanise kuverengeka pamichina yechimanjemanje yave kushandiswa nedzimwe nyika. Mumwe mugari wemuHarare, Muzvare Tabeth Madziva, vati vafara zvikuru nekudzikiswa kwemari yekutora mapasipoti echimbichimbi vachiti mari yanga ichibhadhariswa nehurumende pakutora mapasipoti aya yanga yakawandisa. Asi umwe mugari wekuEpworth, VaKennedy Mazivanhanga, vati havasi kufara nekukwidzwa kwaitwa mari yekutora pasipoti isiri yechimbichimbi nemadhora makumi mana nemanomwe ekuAmerica. Mutauriri wemubatanidzwa wemasangano anorwira kodzero dzevanhu weCrisis in Zimbabwe Coalition, VaObert Masaraure, vati hurumende inofanira kutora matanho ekuti vanhu vakwanise kuwana magwaro ose zviri nyore kubva kumagwaro ekuzvarwa, zvitupa kusvika kumapasipoti. VaMasaraure vatiwo veruzhinji vari kurasikirwa nemikana yakawanda kunze kwenyika nekuti vanenge vasina magwaro ekufambisa sezvo vazhinji vasina magwaro ekufambisa. Hatina kukwanisa kutaura naVaKazembe sezvo vanga vasiri kudaira nhare dzavo pamwe nevekumahofisi amabharani mukuru, kana kuti Registrar General, kuti tinzwe kuti vachadzikisa here mutengo wemapaspipoti zvakare uye kuti matanho api avachatora pane avo vane mapasipoti asati abuda vave nenguva vakamirira mapasipoti avo. Asi munyori mubazi rezvekuburitswa kwemashoko, VaNick Mangwana, vakanyora padandemutande ravo reTwitter kuti michina yekudhinda mapasipoti echizvinozvino inokwanisa kudhinda mapasipoti zviuru makumi matatu (30 000) pazuva zvichireva kuti michina iyi ikatanga kushandiswa Zimbabwe inokwanisa kudhindira vanhu vose vakamirira mapasipoti avo vanofungidzirwa kuti vanosvika zviuru mazana maviri mukati memavhiki maviri. No media source currently available 	https://www.voashona.com/a/zimbabwe-reduces-emergence-passport-fees/6408256.html
business	Kambani yeEconet Group Yotungamira Mukubatsira Vakawirwa neTsaona yeCyclone Idai	"Kambani yenharembozha, yeEconet Group, inoti yatumirawo michina yechizvinozvino, yema drone, pamwe nezvikopokopo nezvikepe kuti zvibatsire mukutsvagwa kwevanhu vakashaya mutsaona yedutumupengo Cyclone Idai pamwe nevachiri vapenyu kuManicaland. Mukuru anoona nezvekuburitswa kwemashoko muEconet Group, VaFungai Mandiveyi, vanoti kambani yavo yakakwanisawo zvakare kubatsira nemabhokisi ekuvigisa vafi anosvika makumi mashanu, pamusoro pezvimwe zvakawanda zvairi kubatsira nazvo mutsaona yemafashamu iyi, zvinosanganisira mari. ""Ma drone tagara tichiashandisa mubasa redu kuona kuti michina yedu yakamira zvakanaka here kana kuti yave kuda kugadziriswa. Asi takaona kuti tinogona kuashandisawo mukutsvaga vakapona mutsaona iyi. Ma drone ari nani pane zvikopokopo nedzimwe nguva nekuti anogona kupinda pasingakwanisi kupindwa nechikopokopo, uye anogona kubhururuka ari pasi chaizvo."" VaMandiveyi vanoti kambani yavo iri kurwisawo kuti masaisai awanikwe munzvimbo idzi kuburikidza nekugadzira michina yavo yakarohwa nedutumupengo iri. Vanoti vari kubatsirawo nekupa makadhi ekufonesa kana kuti air time kuvanhu vari mumapoka akasiyanasiyana vari kushanda mukubatsira kutsvagwa kwevanhu, kuvhura migwagwa, nemamwe mabasa. Econet ine vanhu vari kubatsira vakawanda, uye yakatovhura muzinda wayo wekusvikira rubatsiro uyo uri maMutare. Vamwe vevari kubatsira ndavanachiremba. Kambani iyi yazivisawo kuti yabatana neAir Zimbabwe mukutakurwa kwerubatsiro kubva kuvanhu vari kuVictoria Falls neBulawayo kuenda kuHarare uko rubatsiro urwu rwunozorongedzwa rwusati rwananga kwaMutare kwarwunozosusukidzwa kuenda kunzvimbo dzine dambudziko. No media source currently available  "	https://www.voashona.com/a/zimbabwe-cyclone-idai-econet-fungai-mandiveyi/4844943.html
business	Hurumende Inorambidza Kubviswa Mudzimba Vanenge Vatadza Kubhadjhara Rendi Munguva yeLockdown	Munyori mubazi rezvekuburitswa kwemashoko, VaNick Mangwana, vakazivisa kuti dare remakurukota ehurumende, kana kuti ‘Cabinet”, rakabvumirana kumbomisa vanhu kubudiswa mudzimba dzavanogara kana kubviswa muzvimbo dzemabhizimisi mavanorenta kana vachinge vatanga kubvisa mari dzerendi. Vachinyora pa Twitter pavo, VaMangwana vakati izvi zvinotanga pamari dzinobhadharwa neavo vanoshandisa dzimba kana nzvimbo dzavanobhadhara marendi kuti vagare kana kushandira, vachiti mari dzemarendi dzinofanirwa kumbomira kubhadharwa pari zvino uye hapana anofanirwa kubudiswa munzvimbo dzavanogara nenyaya yekusabhadhara mari dzema rendi dzange dzichifanirwa kubhadharwa kupera kwemwedzi uno, Kubvumbi, kusvika panomiswa mutemo wekuti vanhu vagare mudzimba dzavo, kana kuti ‘lockdown’. Mudzidzisa wezvehupfumi hwenyika paNational University of Science and Technology, VaStevenson Dlamini, vaudza Studio7 kuti danho rakatorwa nehurumende richabatsira vanhu vazhinji vanozvishandira sezvo vari ivo vakawanda kupfuura vanoshandira makambani. VaDlamini vanoti zvicharwadza vazhinji asi zvakanakira avo vanoshanda vega sezvo vari ivo vazhinji vanoshanda munyika uye vanopfuura avo vanoshandira makambani. No media source currently available  	https://www.voashona.com/a/zimbabwe-government-announces-rent-relief-for-homes-and-commercial-rental/5396848.html
business	VaChinamasa Vanotura Bhajeti re$4,1 Billion Kuti Ritambirwe neParamende	Gurukota rezvemari, VaPatrick Chinamasa, vaparura neChina bhajeti regore rinouya remabhiriyoni mazana mashanu ezviuru zvemadhora. VaChinamasa vanoti zvikamu makumi masere nezviviri kubva muzana zvemari iyi zvichashandiswa pamihoro yevashandi vehurumende. Vati izvi zvinoreva kuti hurumende inosara isina mari yekawanda yekushandisa kuita mamwe mabasa ayo akakosha. Vachitura muparamende hurongwa hwavari kuda kuti hushandiswe pamari yehurumende gore rinouya, Chinamasa vati hupfumi hwenyika hauna kumira zvakanaka uye bhajeti iri harina kunyanyosiyana nere gore rino. Semaonero avo, VaChinamasa vati izvi zvinoreva kuti hupfumi hwenyika hausi kufamba zvakanaka. Vati mari zhinji ichaunganidzwa nehurumende ichaenda kumihoro yevashandi vayo uye izvi zvinoreva kuti hurumende ichange ichibhadhara vashandi vanenge vasingaite basa sezvo pasina mari yekuitisa mabasa anodiwa nehurumende. VaChinamasa vati kunze kwemari yavari kutarisira kuwana kubva kumitero, vanotarisira kuwana mari ingangosvika bhiriyoni remadhora sezvikwereti pamwe nerubatsiro runobva kune dzimwe nyika. Vati sezvo hupfumi hwenyika husiri kufamba zvakanaka, zvakakosha kuti bhajeti ravo rironge hwaro hwekuti makambani avhure uye kuti nyika ikwanise kukwezva makambani ekunze. Vanoti pari zvino nyika iri kutenga zvinhu zvakawanda kubva kunze kudarika zvairi kutengesa. Vatiwo zvizhinji zviri kutengwa kunze zvinogona kugadzirwa munyika. Nekuda kwaizvovo, VaChinamasa vati makambani achange achitengesa zvinhu kunze zvakanyanya achabvisa mitero inenge iri pasi pasi. Vatiwo kunyange hazvo vari kushanda nemabhanga ekunze akaita seInternational Monetary Fund mukugadzirisa nyaya yezvikwereti, hurumende yavewo nehwaro hwekugadzirisa nyaya iyi. Zimbabwe ine zvikwereti zvekunze zvinosvika mabhiriyoni masere emadhora ekunze. Vatiwo mutemo wekupa masimba ehupfumi kuvatema vemuno unofanira kujekeswa kuitira kuti vekunze vakwanise kuzotanga mabhizimisi muZimbabwe. VaChinamasa vanoti vanoda kutanga mabhizimisi munyika vanofanira kutaurirana nebazi rinoona nezvevechidiki nezvekupa masimba ehupfumi kuvatema kuti vajekeserwe kuti mutemo uyu unofamba sei. Vati izvi zvakakosha sezvo makambani emunyika ari kuvhara. Vatiwo kubva muna 2011 kusvika gore rino, makambani anodarika zviuru zvina nemazana matanhatu akavhara, ukuwo vashandi vanodarika zviuru makumi mashanu nezvishanu, vakarasikirwa nemabasa. VaChinamasa vatiwo vashandi vanotambira mari isingadariki mazana matanhatu emadhora pamwedzi havafanirwe kubatirwa mutero kutanga gore rinouya. VaChinamasa vatiwo hurumende iri kuda kukwidza mitero wefodya yemudzanga senzira yekuunganidza mari. Vatiwo vari kukumbira paramende kuti idzikewo mutero kuvarimi vefodya vachiti mari ichaunganidzwa kubva pamutero uyu ichashandiswa pamabasa ekudyara miti sezvo varimi vefodya vari kutema miti apo vanenge vave kupisa fodya yavo. VaChinamasa vati vari kudawo kuderedza mitero yehwahwa hwemumabhodhoro kana izvi zvikatambirwa neparamende. VaChinamasa vatiwo hurumende ine hurongwa hwekupa hurumende dzematunhu mari asi yakamirira kuti patange pave nemitemo yekushanda kwehurumende dzematunhu idzi. Vatiwo vari kuda kuisawo parutivi mamiriyoni gumi emadhora semari yekusimudzira matunhu kana kuti Constituency Development Fund. Asi vati mari iyi ichapihwa nhengo dzeparamende kana pachinge pave nemutemo wekushandiswa kwemari iyi. VaChinamasa vatiwo hurumende ine hurongwa hwekubatsira varimi nembeu nefotireza nezvimwe senzira yekuti nyika iwane goho rakanaka. Vatiwo hupfumi hwenyika hunotarisirwa kukura nezvikamu zvitatu nechidimbu kubva muzana gore rinouya. Matare eHouse of Assembly ne Senate ari kutarisirwa kuzeya bhajeti raturwa naVaChinamasa oona kuti oritambira here kana kuti kwete sezvinodiwa nemitemo. No media source currently available 	https://www.voashona.com/a/zimbabwe-chinamasa-budget/2537375.html
business	VaMangudya Vanoti Vanotengesa Mafuta Vari Kuita Chitsotsi	Gavhuna webhanga guru renyika, reReserve Bank of Zimbabwe, Doctor John Mangudya, pamwe negurukota rinoona nezvemhando dzemoto, VaFortune Chasi, vanoti dambudziko rekushaikwa kwepeturu nedhiziri munyika riri kunyanyokonzerwa nehuwori huri kuitwa nemakambani nemagaraji anotengesa mafuta. Vachipa humbowo kukomiti yeparamende inoona nezvemhando dzemoto, VaMangudya vati vanoshamisika zvikuru kuti pane mitsetse yepeturu nedziziri ivo vakapa makambani emafuta munyika magwaro ekubhadhara mafuta aya kana kuti maLetters of Credit anokwana nyika yese. Vati pari zvino vakabhadhara mari inoita mamiriyoni zana negumi nemashanu emadhora ekuAmerica, iyo vati inokwanisa kutenga marita mamiriyoni zana nemakumi manomwe emafuta pamwedzi, kunyange hazvo nyika ichida zana nemakumi matatu emamiriyoni emarita emafuta pamwedzi. VaMangudya vati pane humbowo hunoratidza kuti mamiriyoni mashanu emarita ari kubva kumatangi ekuMsasa zuva rega rega, asi mafuta aya haasvike kumagaraji sezvo ari kuendeswa kunze kwenyika. VaMangudya vati izvi zvinoratidza kuti pane chitsotsi chiri kuitwa nemakambani aya. Asi VaMangudya vaudza komiti iyi kuti nyika ine chikwereti chisati chabhadharwa chemari inosvika mazana maviri emamiriyoni emadhora kumakambani ekunze anotengesa mafuta anosanganisira Independent Petroleum Group, Glencore, Trafigura, Engen ne Total. Vachipawo humbowo kukomiti iyi, VaChasi vati zviri pachena kuti pane huwori huri kuitwa nemakambani aya uye vari kutora matanho ekupedza zvese izvi. Vatiwo mafuta emotokari emuno ari kutengeswawo kunyika dzakati komberedza sezvo akachipa kudarika kunyika idzi. VaChasi vati Zimbabwe Energy Regulatory Authority inofanira kupihwa simba rekuita basa rayo nemazvo pamwe nekuongorora kuti mafuta anofamba sei kubva kwaonochengeterwa kuMsasa kuenda kumagaraji mazana matanhatu nemakumi maviri anotengesa mafuta munyika. VaChasi naVaMangudya vatiwo nyaya yemanyepo pamadandemutande akaita seWhatsApp, Twitter nemamwe ndiwo anokonzerawo kuti vanhu vaite chipatapata chekutenga mafuta vachichengeta mudzimba izvo zvinoita kuti ashaikwe mumagaraji. Vati izvi ndizvo zvakaitika svondo rino apo pakatanga kufambiswa mashoko ekuti mafuta emotokari ainge akwira mutengo asi iwo asina. Pavabvunzwa kuti sei vari kuramba kuti mafuta atengeswe nemadhora ekuAmerica, VaMangudya vati hazvigoni kuti hurumende iiite izvi nekuti vanhu vakawanda munyika havawani mari iyi. Vati zvikamu makumi maviri kubva muzana chete zvevanhu munyika ndizvo zvinowana mari yekunze chete. Pavabvunzwa neimwe nhengo yekomiti iyi, VaAnele Ndebele, kuti havawoni sekuti nyaya dzekusamira zvakanaka kwematongerwo enyika ndidzo dziri kukanganisa zvinhu munyika, VaChasi vati zviri pachena kuti izvi zviri kuitika munyika zvinokanganisa chimiro chenyika. Vanoongorora nyaya dzehupfumi vakazvimirira, VaMasimba Manyanya, vati zviri kuitika zvinoratidza kuti nyaya dzematongerwo enyika dzinoda kugadziriswa. Zvichakadai, VaChasi vazivisa kuti kushanduka kwemamiririro ekunze kuri kuita kuti mvura irambe ichidzikira kuKariba izvo zvinogona kuti gwenya remagetsi rimire kushanda mukati memwedzi gumi nemina kana izvi zvikaramba zvichiitika. Vatiwo nyaya yekusabhadhara magetsi, kubiwa kwemaTransformer nedzimwe tambo dzemagetsi zviri kutadzisa ZESA kuita basa rayo nemazvo. VaChasi vatiwo bhodhi reZESA pamwe nevakuru vakuru mukambani iyi vange vasiri kufambisa basa nemazvo izvo zvaita kuti kambani iyi isvike pakutadza kugaya magetsi anokwanira nyika. VaChasi vati vachadoma nyanzvi nevanhu vane chimiro chakanaka kupinda mubhodhi reZESA kuti vaburitse kambani iyi mumadhaka mairi.  	https://www.voashona.com/a/zimbabwe-central-bank-governor-says-fuel-is-being-sold-outside-zimbabwe/4939292.html
business	"VaBiti Votatsurana naVaMangudya neNyaya yeMari ye""Command Agriculture"""	Gavhuna weReserve Bank of Zimbabwe, Doctor John Mangudya, nhasi vaudza komiti yeparamende kuti hapana chavakatadza apo vakashandisa mari inodarika mabhiriyoni matatu kutenga zvinhu pazvirongwa zvakaita sePresidential Input, Command nezvimwe muna 2017 na2018 vachiti zvese izvi zvakaitwa paine mvumo kubva kuhurumende. Sachigaro wekomiti iyi ndiVaTendai Biti vanova mumwe mutevedzeri wemutungamiri weMDC. Komiti iyi yange yakoka VaMangudya kuti vazotsanangura kuti sei RBZ yakashandisa mari inodarika mabhiriyoni matatu emadhora muna 2017 na 2018 zvisina mvumo yeparamende. VaBiti vaudza VaMangudya kuti komiti yavo yaita izvi mushure mekunge hofisi yaAuditor General yaburitsa magwaro anoratidza kuti RBZ yainge yashandisa mari isiri mubhajeti uye pasina mvumo yedare reparamende sezviri mubumbiro remutemo. VaBiti vabvunza VaMangudya kuti chii chakaita kuti vatyore mutemo wenyika. Asi VaMangudya vaudza komiti iyi kuti hapana mutemo wavakatyora vachiti vakatumwa nehurumende kuita zvese zvavakaita. Vati kana paka kanganiswa mutemo, gurukota rezvemari ndiro rinofanira kubvunzwa nekuti ndiro rakavapa mvumo yekubhadhara zvinhu zvakawanda zvakaita sezvinhu zvaishandiswa pazvirongwa zvakaita sePresidential Input Scheme, Command Agriculture pamwe nekubhadhara makambani akaita seZESA, ZISCOSTEEL nemamwe. Hatina kukwanisa kubata gurukota rezvemari Muzvinafundo Mthuli Ncube sezvo vari kuRussia kumusangano weRussia Africa Summit. Asi VaBiti nevamwe vavo vati komiti yavo yakabvunzurudza vamwe vakuru vakuru mubazi rezvemari nerekurima avo vakataura kuti vainge vasingazive kuti mari dzainge dzabhadharwa neRBZ dzaive dzei. Asi VaMangudya vati zviri pachena kuti vakuru vakuru ava vanogona kunge vakanyepera komiti iyi kana kuti vainge vasingazive zveshuwa asi vakati bhanga ravo rine matsamba ese akabva kugurukota rezvemari richivaudza kuti vabhadhare makambani kana kutenga zvinhu zvakatenga. Imwe nyaya isina kufadza komiti iyi ndeyekuti maTreasury Bills akaburitswa neRBZ nebazi rezvemari ainge asina zvese zvinodiwa pamaTreasury Bills. VaMangudya vabvuma kuti apa vakati vachagadzirisa izvi mune remangwana. Pamusangano wanhasi pamboita kukandira makobvu nematete pakati paVaMangudya naVaBiti izvo zvisina kufadza dzimwe nhengo dzekomiti iyi. Mumwe asina kufara nekuita kwaVaMangudya naVaBiti ndiAmai Barbara Rwodzi avo vaudza vaviriri ava kuti varekemekedze dzimwe nhengo dzekomiti iyi kuti ikwanise kuita basa ravo zvakanaka. Komiti yaVaBiti iri kushushikana kuti mari dzehurumende dzakashandiswa zviri kunze kwemutemo zvikuru sei pazvirongwa zvakaita sePresidential Input Scheme neCommand Agriculture uye nemusi weMuvhuro unouya ichabvunzurudza zvakare vakuru vakuru mubazi rezvemari pamusoro penyaya iyi. Nhasi komiti iyi yange yakatarisirwa kutura gwaro rayo rekutanga pamusoro pemashandire eRBZ. No media source currently available  	https://www.voashona.com/a/vabiti-votatsurana-navamangudya-nenyaya-yemari-ye-command-agriculture-/5138263.html
business	Mutengo weShuga Unokwira Zvakapetwa Ruviri	Kambani inogadzira shuga yeTongaat Hulett inonzi yakwidza mutengo weshuga nezvikamu zvingada kusvika kuzana kubva muzana kutanga neMuvhuro uno. Gwaro raburitswa nekambani iyi rinoratidza kuti mutengo wepakiti yeshuga ye brown ine huremu hwekirogiramu imwechete wakwira kubva pamadhora mana ane masendi makumi mapfumbamwe nemapfumbamwe kuenda pamadhora masere ane masendi makumi matanhatu nerimwe emaRTGS. Makirogiramu maviri eshuga imwecheteyo akwirawo kuenda pamadhora gumi nemanomwe ane masendi makumi maviri nemaviri kubva pamadhora mapfumbamwe ane masendi makumi mapfumbamwe nemasere. Kukwira kwemutengo weshuga uku kunotevera kumboshaikwa kwayo mune zvimwe zvitoro mumazuva mashoma adarika. Nyanzvi mune zveupfumi vachishanda nesangano re Labour and Economic Development Research Institute of Zimbabwe, Doctor Prosper Chitambara, vanoti hausi mutengo weshuga chete wakwira, asi kuti zvakawanda zviri kukwirawo mitengo, zvichikonzerwa nekukwira kwemutengo wemafuta edzimotokari. Panyaya yekushaikwa kwechingwa, Doctor Citambara vanoti vamwe vanobika chingwa vanogona kunge vakamira kuita izvi nekuda kwekupindira kwehurumende mukutarwa kwemitengo yechingwa. No media source currently available 	https://www.voashona.com/a/zimbabwe-tongaat-hullet-sugar-price-chitambara/5019658.html
business	ZACC Yovimbisa Kuvhura Mamwe Mahofisi Matatu Kuitira Kurerutsa Mabasa Ayo	"Komisheni inorwisana nehuwori munyika, yeZimbabwe Anti-Corruption Commission, ZACC, inoti iri kutarisira kunge yave nemahofisi anoshanda mumatunhu matanhatu emunyika mukupera kwegore rino senzira yekuedza kurerutsa mashandiro ayo. Mashoko aya, ayo ataurwa nemumwe wemakomishina uye vari mutauriri weZACC, VaJohn Makamure, anotevera nyunyuto yabuda muvanhu vanga vari pamusangano waitwa maMutare wekuzeya mashandiro akanaka ekomisheni iyi, kana kuti Draft National Anti-Corruption Strategy. VaTakashinga Mashayahanya mumwe wevagari vemaMutare vange vari pamusangano uyu. VaMashayahanya vanoti sangano reZACC rinosungirwa kuwanzira mimwe yemisangano yaro kumaruwa kune vanhu vakawanda uye nekune mamwe maguta, kwete kungorambira vari kuguta guru reHarare. ""Tinoziva kuti ZACC iri kuedza kuita basa rakanaka asi inofanirwa kuonekwa kuti yambosungawo vamwe vanhu vachipika here kwete kungoti kune ZACC pasina asungwa. Tinoda kuti ZACC iwonekwe kwese kumisha, kumaruwa ichiita basa kuti vanambuya nevana vechikoro vazive nezvebasa rayo, kwete kuwandira mumaguta makuru chete."" Mumwe wevanga vari pamusangano, VaFarai Matebvu vanoti ZACC iri kuita basa rayo zvakanaka, asi kuti vanovimba kuti kumhan’arwa nekuferefetwa kwedzimhosva kuitwe kwaaawanda, kwete mumaguta makuru chete. ""Kumaruwa kunosungirwa kunge kuchisvikwawo nekuti kune nyaya dzehuwori dziri kuitwa ikoko vanhu vasingazivi kwekuenda, saka misangano yekuzivisa vagari zvekuita panenge paitwa huwori ikodzero yemunhu wose kuti ange aine zivo. Misangano yavo veZACC ngaiparadzirwe kwakawanda munyika yose."" Asi VaMakamure vanoti itarisiro yavo kuti panopera gore rino ZACC inge yave nemamwe mahofisi mumatunhu anoti Mutare, Masvingo uye Marondera kuwedzera pane mamwe ari MUHarare, Bulawayo nekuGweru. ""Tinofanirwa kunge tavhura ma-offices edu kumaprovinces ose emuZimbabwe, gore rino tinovhura anokwanisa kuita six, asi izvezvi tine three aripo, Harare, Gweru neBulawayo, saka ZACC inenge yave mamwe maregions six muZimbabwe kuti vanhu vakwanise kuzouya kurepota nyaya dzehuwolri, kana corruption nekunzwa mamwe maprogram edu atinoita ane chekuita necorruption,"" VaMakamure vanodaro. VaMakamure vanoti chimwe chechiri kunonotsa kuvepo kwemahofisi aya ndechekushaikwa kwemari yakakwana uye zvishandisiro zvinosanganisira vashandi vakadzidzira mabasa sezvo vachida kubhadharwa zvakaringana nemabasa avo. ""Chatinoda kuti tiite ndechekuti mahofisi atiri kuzovhura aya munofanirwa kunge muine nayanzvi ma-officers arimo achikwanisa kupindura nekugadzirisa zvichemo zvekotapusheni; tinenge tichida kuti chinangwa chekuvhura mahofisi aya chinge chichozadzikiswa, by 2021 tinofanirwa kunge tatove kuna-districts akawanda emunyika kujti tipedze huwori."" VaMakamure vanoti komisheni yavo iri kugadzirawo zviverengwa zvevanhu vasingaone zveBraille nevamwe vanoshandisa mutauro wemaoko, kana kuti sign language. Musangano wanhasi wapindwa nevemapoka ehurumende akasiyanasiyana uye vemapoka anoshanda akazvimirira akaita seTransparency International Zimbabwe nemamwe. No media source currently available  "	https://www.voashona.com/a/zimbabwe-zacc-new-offices-mutare-john-makamure/5301213.html
business	Hurumende Yoronga Kuwedzera maWar Veterans Mari dzeMudyandigere	Hurumende yazivisa kuti ichawedzera mari yemudyandigere yevakarwa hondo yerusunguko pamwe nekuvabhadharira mari kuzvipatara pamwe neparufu. Hurumende inoti chinangwa chayo ndechekuona kuti vanhu vakarwira rusununguko rwenyika vagara zvakanaka munyika yavakasungura. Izvi zviri mubhiri riri kuda kuvandudza mitemo inobata vaimbove varwiri verusununguko. Munyori mubazi rezvekudzivirirwa kwenyika pamwe nevakarwa hondo yerusununguko, Ambassador Mark Grey Marongwe, vazivisa komiti yeparamende inoona nezvemukati nekudzivirirwa kwenyika kuti hurongwa uhwu huri mubhiri rekushandura mutemo weWar Veterans Act iro riri kunyorwa nebazi ravo. VaMarongwe, avo vaonovewo munhu aive murwiri wehondo yerusunguko vachizivikanwa nerekuti Tichatonga, vati maWar Veterans ari kutambura uye anotarisirwa pasi neveruzhinji izvo zviri kupa kuti bazi ravo ritore matanho ekugadzirisa chimiro chevanhu ava kuitira kuti vakwanise kugarawo zvakanaka. Vati hurumende iri kuronga kuwedzera mari yemudyandigere yemaWar Veterans kubva pamadhora mazana matatu negumi nemashanu emaRTGS - kusvika pamari inotambirwa nemusoja ane chinzvimbo chameja muchiuto. Meja muchiuto anotambira mari iri pakati pemazana mashanu nemazana matanhatu emadhora zvichienderana nemakore aanawo ari pachinzvimbo ichi. Vatiwo vari kuronga kuti maWar Vets avewo neMedical Aid kuti akwanise kurapwa kana achinge aburitsa kadhi rinoratidza kuti aive murwi wehondo yerusununguko. Asi vati pari zvino vanhu ava vari kurapwa kusvika vapora kana vachinge vapinda muzvipatara zvehurumende. VaMarongwe, avo vakamboshanda semumwe wevakuru vakuru vezvirongwa zveZBC, vaenderera mberi vachiti vanodawo kuti maWar Veterans achengetedzwe zvakanakwa kana achinge ashaya nekudaro vari kuronga neimwe kambani inoviga vanhu kuti pese panoshaya murwiri wehondo yehondo rerusunguko, achengetedzwa zvine chiremerera. Vazivisawo kuti pane maWar Veterans ari pakati pemazana mashanu nemazana matanhatu anoshaya gore rega. Vati pari zvino pane maWar Veterans zviuru makumi matatu nezvishanu munyika. Vati vamwe vavo vakawanda munyika havana kunyoreswa uye chirongwa chekuita izvi chiri kuenderera mberi nechinangwa chekuti vese vanokodzera vawane mari yemudya ndigere pamwe nekubatsirwa kupinza vana zvikoro. Vati bazi ravo richapinza basa maDistrict War Veterans Officers makumi matanhatu nematanhatu mumatunhu ese munyika kuti agadzirise nyaya dzavo mumatunhu ese munyika. Dzimwe nhengo dzekomiti iyi dzakaita saAmai Angeline Chipato vati kunyange hazvo chiri chinhu chakanaka kuchetengedza maWar Veterans, zvakakoshawo kuti hurumende ione zvaingaite pamusoro pana chimbwido nana mujibha avo vavati vakaitawo basa guru. Asi VaMarongwe vati mutemo uri kutosandurwa kuti vana chimbwido nana mujiba varemekedzewo pamwe nekupihwa mari dzemudyandigere sezviri kuitwa maWar Veterans. Vanoongorora nyaya dzehupfumi vakazvimirira, VaMasimba Manyanya, vaudza Studio 7 kuti kunyange hazvo pasina chakaipa pakuchetenegedza varwi vehondo yerusununguko, vanoona sekuti danho iri riri kuda kutorwa richavhiringa hupfumi sezvakaitika muna 1997. Vati vanhu havafaniri kuve nemweya wekuda kungomora chete vasingatarisi kuti remangwana renyika richange rakamira sei. Kuma 80s hurumende yakadzika mitemo yeWar Veterans Act ne War Victims Compensation Fund iyo inosungira kuti vese vakarwira hondo yerusununguko vapihwe mari yemudyandigere pamwe nekubatsirwa panyaya dzehutano nedzidzo. Muna 1997 sangano rinomirira varwi ava, reZimbabwe Liberation War Veterans Association, rakamanikdza hurumende kuti vapihwe zviuru makumi mashanu zvemadhora pamunhu mumwe izvo zvakadonhedza dhora remunyika nekukanganisa hupfumi wenyika. Asi VaMarongwe vati rwendo runo havasi kuda kuti hurumende itore danho rinokanganisa hupfumi nekuda kwemaWar Veterans vachiti vachaumbawo Trust ichange ichiita mabhizimisi anotsvaga mari yekubatsira maWar Veterans. No media source currently available 	https://www.voashona.com/a/zimbabwe-govt-to-inrease-war-veterans-pensions/4985439.html
business	Gurukota reMari neHupfumi Rinoparura Hurongwa Hunovandudza Hupfumi?	Bazi rezvemari raparura hwaro huchatevedzwa nenyika kwemakore maviri ari kutevera senzira yekuvandudza hupfumi hwenyika. Vachiparura hurongwa uhwu muHarare, gurukota rezvemari, Va Mthuli Ncube, vati hurongwa uhwu, uhwo hwavari kudaidza kuti transitional stabilzation program, hwakanangana nekusimudzira hupfumi hwenyika kubva pari zvino kusvika muna zvita 2020. Izvi zvichaitwa kubudikidza nekusimbaradza nyaya dzekurima, kucherwa kwezvicherwa, kusimbisa nyaya yekutengesera dzimwe nyika, kudzikisa mari inoshandiswa nevari muhurumende, kugadzirisa migwagwa, madhamu nezvimwe zvivakwa zvehurumende pamwe nekuona kuti makanzuru aita zvose zvaanosungirwa kuita kuitira kuti veruzhinji vawane hugaro hwakanaka. VaNcube vati hurumende ichasimbaradzawo nyaya yekucherechedzwa kwekodzero dzeveruzhinji pamwe nekuona kuti munyika magara muine runyararo kuitira kuti Zimbabwe ikwanise kukwezva vemabhizimusi ekunze vanoda kuzosima mari muno. Vatiwo zvakakosha kuti vemabhizimusi emuno vasimewo mari yavo munyika senzira yekukwezvawo vekunze uye kuti nyika yashanda zvakasimba kubhadhara zvikwereti zvayo kumasangano anokweretesa mari akaita se world bank ne internationational monetary fund nemamwe. VaNcube vaenderera mberi vachiti hupfumi hwenyika hwakatarisirwa kukura nezvikamu zvina kubva muzana mumakore mana kubva gore rinouya, huchizokura nezvikamu zvinomwe kubva muzana mamakore anenge achitevera maererano nehurongwa hwehurumende hwekuti munhu wese munyika ange ave kugara zvakanaka panosvika gore ra 2030. VaNcube vatiwo hurumende ichawedzera nhengo dzeparamende mari dzadzinotambiriswa kuitira kuti dzinyatsoitawo basa dzakachena mwoyo sezvo vachiti nyaya dzinozeyewa nenhengo dzeparamende mudare radzo dzichibata hupenyu hweveruzhinji. VaNcube, avo vanga vakatsigirwa nemunyori mubazi ravo, Va George Guvamatanga, vati mari dzemitero dziri kubhadhariswa vanhu dzichashandiswa kugadzira zvinhu zvinobatika zvakafanana nemigwagwa nekuona kuti zvipatara zvine mishonga vachiti zvakakosha kuti nyika irwisane nehuori kuti mari dzemitero dzioneke kushanda kwadzo. Mushure mekuparura hurongwa hwavo, Va Ncube vaudza Studio7 kuti vane hurongwa hwekubvisa mari yemhando yema bond notes nekufamba kwenguva mushure mekunge vagadzirisa zvinhu zvakati kuti. Nyanzvi munyaya dzezvehupfumi uye vachishanda nesangano re Labour and Economic Development Research Institute of Zimbabwe, Doctor Propser Chitambara, vaudza Studio7 kuti hapana chinofamba kana hurumende isina kuzvipira kuita zvose zviri kutaurwa naVaNcube. VaChitambara vati Zimbabwe inogona kusimukira kana ikashandisawo zviwanikwa zvayo zvakanaka pasina kutsvaga mari kunze yekuisa muhupfumi kana kuti stimulus package. Vazivisawo kuti hurumende ine hurongwa hwekuti pave nenzvimbo imwe chete ichange ichipa marezeresi kune vekunze vanoda kuita mabhizimusi munyika vachiti pane vamwe vana muzvinabhizimusi vavasina kudoma nemazita vavati vakatonosima mari dzavo kune dzimwe nyika dzakapoteredza Zimbabwe nechikonzero chekuti vainzi vatsvage marezenesi anodarika makumi maviri kuitira kuti vaite bhizimusi ravo muZimbabwe. Bazi rezvemari ratiwo riri mubishi kuongorora nyaya yekuti vari muhurumende vashandise motokari dzisingadhure senzira yekuderedza huwandu hwemari inoshandiswa nehurumende muzvinhu zvisina nemusoro. No media source currently available   	https://www.voashona.com/a/zimbabwe-finance-minister-launches-new-economy-boosting-program/4601795.html
business	Hurumende Yogadzirisa Bhajeti Asi Vashandi Vachiti Vari Kuyaura	Mutungamiri wenyika, VaEmmerson Mnangagwa, vanoti hurumende yavo yakwanisa kugadzirisa nyaya yebhajeti kuti hurumende isashandise mari yakawandisa mukubhadhara vashandi asi mukusimudzira nyaya yezvivakwa nezvimwe. VaMnanagwa vakataura mashoko aya neMugovera pamusangano webato ravo mudunhu reMidlands. Ko izvi ndizvo here zvavakwanisa kuita kana kuti muromo hauzarirwe hawo nerwizi. VaMnangagwa vakati mukati memwedzi gumi nesere, vakwanisa kudzikisa mari inoshandiswa nehurumende kubhadhara vashandi nezvikamu makumi mana kubva muzana, kana kuti 40%. Vanoti kare, hurumende yaishandisa mari inosvika zvikamu makumi mapfumbamwe kubva muzana kana kuti 90% kubhdhara vashandi uye zvikamu zvitanhatu kubva muzana kana kuti 6% kuzvivakwa nemamwe mabasa ebudiriro. Asi vanoti ikozvino hurumende yave kushandisa zvikamu zvakaenzana mukubhadhara vashandi nemumabasa ebudiriro. Mashoko aVaMnangagwa akambotaurwawo negurukota rezvemari, Muzvinafundo Mthuli Ncube, asi panguva iyi vakawanda vakangoti vainge vakangosimbira kumuromo sepinjisi. Pakugadziisa bhajeti, nyanzvi munyaya dzezvehupfumi, uye vachishanda nesangano reLabor and Economic Development Research Institute of Zimbabwe, Doctor Prosper Chitambara, vanoti zvakanaka asi hurumende haifanire kuregedza kubatsira varombo kuburikidza nenyaya dzezvehutano uye zvikoro. Asi nyanzvi munyaya dzezvemabhanga, uye vari nhengo yeZanu PF, VaGilbert Muponda, vanoti hurumende iri mugwara uye yakwanisa kusiya mari yekugadzira zvakaita semugwagwa weHarare-Beitbridge, kuwanisa vanhu hupfu nemutengo wakaderera uye kuti vakwire bhazi reZupco nemutengo wepasi. Mutungamiri wesangano revarairidzi reZimta, VaRichard Gundani, vanoti zvakanaka kugadzira bhajeti asi kumushandi, wakagarika ngewakafa mupenyu pfumo riri mushure. Vanoti vashandi vari kutambiriswa mari isiri kuvakwanira. Vanoongorora nyaya dzezvehupfumi vakazvimirira, VaMasimba Kuchera, vanoti zviri kutaurwa nehurumende ichokwadi asi kunogona kunge kuri zvekare kupedza zuva kuveza demo nechinangwa chekuda kutema mubhanana. Pasi rose Zimbabwe iri pachidanho chechipiri kubva kuVenezuela munyaya dzekukwira kwemitemgo yezvinhu kana kuti inflation. Hurumende inoti kusagadzikana kwehupfumi kuri kukonzerwa nezvirango zvakatemerwa nyika. Asi vanopikisa vanoti huori nekutonga nedemo ndizvo zvapinza nyika muna taisireva. No media source currently available 	https://www.voashona.com/a/hurumende-yogadzirisa-bhajeti-asi-vashandi-vachiti-vari-kuyaura/5584349.html
business	Kanzuru yeHarare Yobhadharisa Mitero Ichishandisa Madhora ekuAmerica	Kanzuru yeHarare yatanga kubhadharisa vagari mari yemvura nemimwe mitero nemadhora ekuAmerica zvichitevera kupihwa kwayakaitwa mvumo yekuita izvi nehurumende. Sangano rinomirira maguta nemadhorobha munyka reUrban Councils Association of Zimbabwe, kana kuti UCAZ, ranyorerawo kuhurumende richtsvaga mvumo yekuti maguta nemadhorobha ese munyika abhadharise vagari mari nemadhora ekuAmerica. Hurumende yakapa kanzuru yeHarare mvumo yekubhadharisa vagari nemakambani vachishandia madhora ekuAmerica kutanga mwedzi uno. Mutauriri wekanzuru yeHarare, VaMichaeil Chideme, vaudza Studio 7 kuti vasingakwanise mari yekunze vacharamba vachishandisa mari yemuno, asi inenge yakatarwa ichienzaniswa nedhora rekuAmerica. Mamwe maguta akaita seMasvingo, Kwekwe neRedcliff akaitawo zvisungo zvekuti vanokwanisa vabhadhare mitero vachishandisa madhora ekuAmerica. Mutungamiriri weUrban Councils Association of Zimbabwe, zvakare mari meya weGweru, VaJosiah Makombe, vaudza Studio 7 kuti vakatonyorera kugurukota rinoona nezvemadhorobha nematunhu, VaJuly Moyo, vachikumbira mvumo yekuti maguta nemadhorabha ese munyika makumi matatu nemaviri abvimidzwe kubhadharisa mitero nemvura nemadhorobha ekuAmerica. VaMakombe vati maguta nemadhorobha ange ave kutatarika kuita basa ravo sezvo vese vanovatengesera zvinhu zvekushandisa zvakaita semishonga yekuchenesa mvura vave kutengesa nemari yekunze. Vati kubhadharisa mari yekunze kunoita kuti makanzuru akwanise kuita basa ravo zvakanaka asingapedzi nguva ari mumitsetse yekutsvaga mari yekunze kubva kuReserve Bank of Zimbabwe. Mukuru werimwe remasangano anomirira vagari vemuHarare, reHarare Residents Association, VaPrecious Shumba, vaudza Studio7 kuti vanotambira danho rekubhadharisa mitero nemari yekunze vachiti zvinoita kuti makunzuru aya asagare achishandura mitero nekuda kwekushaya simba kunogara kuchiita mari yemuno. VaShumba vaenderera mberi vachiti danho iri rinoita kuti maguta nemadhorobha asagare achikumbira mari kuReserve Banj nehurumende. Vanoona nezvekufambiswa kwebasa musangano rreCommunity Water Alliance, VaHardlife Mudzingwa, vaudza Studio 7 kunyange hazvo iri riri danho rakanaka uye richikwanisa kuvandudza mabasa emakanzuru, dambudziko guru nderekuti vagari nevashandi vakawanda munyika vari kutambira mari yemuno, izvo zvichanetsa kuti vawane mari yekunze iyi. Mukuru wesangano reMasvingo United Residents and Ratepayers Association, VaAnoziva Muguti, vaudza Studio 7 kuti danho rekushandisa mari yekunze rakanaka chose uye chinofadza ndechekuti vasingawane marii iyi havasi kumanikidzwa kubhadhara nemari yekunze, sezvo vachibhadhariswa mari yemunyika asi yakatarwa nemutengo wedhora rekuAmerica. Hatina kukwanisa kubata VaJuly Moyo kuti tinzwe divi ravo panyaya iyi. Mumwe mushandi mukuru mubazi ravo uyo asina kuda kudomwa nezita, audza Studio 7 kuti VaMoyo vachapindurachikumbiro cheUCAZ, nguva ipi zvayo kubva pari zvino. Hurumende yadzika mutemo unobvumidza vemabhizimisi bhadharisa vatengi nemari yekunze neyemuno, kana kuti Dual Pricing System, asi haina kunge yapa makanzuru mvumo yekuita izvi. No media source currently available 	https://www.voashona.com/a/harare-council-charging-rates-in-us-dollars/5544129.html
business	Vakaremara Vobatsirwa neMishina Inochera Goridhe kuManicaland	Sangano revacheri vezviwanikwa zvakakosha, reZimbabwe Miners’ Federation, ZMF, rakabatsira vakaremara mudunhu reManicaland nemuchina unoshandiswa pakuchera goridhe. Vachitaura pakutambidzwa kwemuchina uyu nezuro, sachigaro wesangano reZimbabwe Miners Federeation kudunhu reManicaland, VaLameck Mushayamhara, vakati vanovimba kuti muchina wakapihwa nhengo dzeManicalanda People with Disabilities in Mining uchapa kuti vasiye tsika yekupemha. Mumiriri weZMF kudunhu reManicaland, Amai Judith Shadaya, vakatiwo vanorarama nehurema vanofanirwa kusimudzirwa sezvaitwa neZMF. Sachigaro vesangano revanorarama nehurema mudunhu reManicaland, Va James Mutisi, vakatiwo vakafara zvikuru nezvavaitirwa neZMF Munyori mukuru musangano revanorarama nehurema mudunhu reManicaland, Muzvare Esther Nemaramba, vakati zvavo zvavaitira zvakanaka sezvo vasichapemhi kuburikidza nemuchina wavakapihwa. Nhengo makumi matanhatu dzakapihwa rubatsiro rwemuchina wecompressor dzichange dzichichera goridhe munzvimbo dzinoti Premier, Old Umtali, uye kuPenhalonga mudunhu reManicaland. Rubatsiro urwu rwakapihwa kuvanhu ava pamabiko akaitirwa muDarlington Extension muguta reMutare.	https://www.voashona.com/a/zimbabwe-disabled-people-in-manicaland-get-support-for-their-mining-activities/5854689.html
business	Vanofamba neMabhazi Vochemachema neKukwidzwa kweMari paNguva ino yeZororo	Veruzhinji vari kuda kufamba pazororo reKisimusi negoredzva vanoti havasi kufara nekukwira kwaita mari dzekubhadhara mumabhazi panguva iyo mafuta edzimotokari asiri kuwanikwa, hurumende ichiti dambudziko rekushayikwa kwemafuta rinogona kutora nguva yakareba kuti rigadziriswe. Vakawanda vataura neStudio 7 vanoti kukwira kwaita mabhazi panguva ino yezororo reKisimusi kuri kuvarwadza zvikuru sezvo mari iri kuvanetsa kuwana, vachiti zvinhu munyika zvaoma semafuta agwambira mubhodhoro. Pasvika Studio 7 pamusika unokwirirwa mabhazi anoenda kumaruwa weMbare, panga paine vanhu vakawanda vanga vachitsvaga chokufambisa kuti vaende kunzvimbo dzakasiyana-siyana. Mumwe wevanhu vari kuti varwadziwa nekukwira kwaita mabhazi ndiAmai Viola Mafa, avo vati vanga vachida kuenda nemhuri yavo kuMhondoro asi vawana mabhazi akwira zvakapetwa kaviri. Hatina kukwanisa kutaura nevesangano rinomirira vemabhazi ano anotakura veruzhinji sezvo nhare dzavo dzanga dzisiri kudairwa. Asi mumwe mutyairi webhazi rinoenda kwaMutare uyo ati anongoda kudaidzwa nezita rekuti Nohoreka, ati chaita kuti vakwidze mitengo yemabhazi ndechekuti mafuta edhiziri vari kuawana achidhura pamukoto sezvo mumagaraji mazhinji musina mafuta. Zvichakadai, kukwira kunonzi kwaita mabhazi uku kwashorwa zvikuru nesangano rinomirira vafambi rePassengers Association of Zimbabwe. Mutungamiri wesangano iri, VaTafadzwa Goliati vatiwo havasi kufara nekurambwa kuri kuitwa mari dzendarama kana kuti ma coins nevemabhazi, iriyo imwe yemari dzavari kuwana. Vati kunyange hazvo hurumende yakaisa mabhazi eZupco mumigwagwa yakawanda, mabhazi aya mashoma zvikuru pakatariswa huwandu hwevanhu vari kuda kufamba nguva ino yezororo. Hatina kukwanisa kutaura nagavhuna webhanga guru munyika VaJohn Mangudya kuti tinzwe divi ravo sezvo vanga vasiri kudaira zvakare nharembozha yavo. VaGoliati vatiwo hurumende inofanira kugadzirisa dambudziko rekushaikwa kwemafuta kuitira kuti veruzhinji vasaoneswe chitsvuku nevemabhazi avo vanonzi vari kuchemachema nekukwira kuri kuita mafuta edzimotokari nguva nenguva. Gurukota rinoona nezvemando dzemoto, VaFortune Chasi, vanoti dambudziko rekushayikwa kwemafuta munyika richaramba rakapfunya chisero munyika sezvo hurumende isina mari yekunze inokwana kuti itenge mafuta anokwanira nyika. Vanhu vakawanda munyika vakatarisira kufamba nguva ino yezororo reKisimusi negoredzva kuti vanoona hama neshamwari sezvo vazvinji vavo vachange vasiri pamabasa panguva ino yezororo. Asi nekuoma kwaita zvinhu munyika nekudhura kuri kuita mabhazi nemichovha vazhinji vanoti vanogona kunoita zvichoni kunzendo dzavanenge vafamba. No media source currently available 	https://www.voashona.com/a/zimbabwe-christmas-trave-bus-fare-hikes/5216779.html
business	Zimbabwe Yotanga Zvakare Kugadzira Mabhazi	Sangano rinomirira vemabhazi, reAmalgamated Bus Operators nemakambani eAVM Africa neQuest Motors nhasi vasainirirana chibvumirano chekuti makambani aya agadzire mabhazi muZimbabwe izvo zvinotarisirwa kupedza dambudziko rezvekufambisa rakatarisana neveruzhinji munyika. Vachitaura mushure mekusaina chibvumirano ichi, sachigaro weAmalgamated Bus Operators, VaSamson Nanhanga, vati kugadzira mabhazi muno kuchaita kuti nyika ichengetedze mari yekunze pamwe nekuwanisa zviuru zvevanhu mabasa. VaNanhanga vati mari yavange vachishandisa kutenga mabhazi kunze kwenyika ndiyo yavave kushandisa kugadzira mabhazi muno. Mukuru wesangano reZimbabwe Passenger Transport Orgnaisation, VaFungai Makoni vaudza Studio 7 kuti vari kushandisa mari yekunze yakawanda kutenga mabhazi kunze kwenyika asi munyika muine hunyanzvi kwekugadzira mabhazi. VaMakoni vati chirongwa ichi icho chichatanga mwedzi unouuya chinotarisirwa kupinza mabasa vanhu vanodarika zviuru makumi maviri nechimwe kana kudarika. Vatiwo vanotarisira kunge vachigadzira mabhazi mazana mashanu pagore vachishandisa mamiriyoni manomwe kusvika kumamiriyoni gumi emadhora eku America pagore. Vatiwo kugadzirwa kwemabhazi muno kuchaita kuti vakwanise kushanda nekambani yehurumende yeZUPCO iyo iri kukoka makambani akazvimirira kushanda nayo pakutakura vanhu mumaguta nekumaruwa. Mutevedzeri wegurukota rezvekutakurwa kwezvinhu, VaMike Madiro, vati hurumende iri kugadzirisa migwagwa yese munyika, vakakurudzira makambani aya kuti agadzirewo mabhazi akasimba zvekufamba kumaruwa. Vanoona nekufambiswa kwemabasa musangano rePassenger Association of Zimbabwe, VaTafadzwa Goliati, vatambira zvaitwa nhasi nemufaro vachiti zvichabatsira veruzhinji zvakanyanya. Munyori anoona nezvekutakurwa kwezvinhu muMDC Alliance, VaSettlement Chikwinya, vati sebato vanokurudzira zvikuru kuti makambani akazvimirira atanga mabasa anoita kuti munyika muve nemabasa. Vanhu vakawanda munyika vakatarisana nedambudziko rekushaya zvekufambisa sezvo ZUPCO isina mabhazi akakwana. ZUPCO inoti inoda mabhazi zviuru zviviri kuti ikwanise kuita basa rayo nemazvo asi pari zvino ine mabhazi mazana maviri nemakumi matanhatu nemaviri chete. Makambani munyika akamira kugadzira mabhazi muna 1993 mushure mekunge hurumende yabvumira veruzhinji kupinza makombi matsaru munyika izvo zvakawisirawo ZUPCO pasi. Pari zvino hurumende yakarambidza makombi nemamwe mabhazi kutakura vanhu kunze kwekunge achiita izvi ari pasi peZUPCO. No media source currently available 	https://www.voashona.com/a/zimbabwe-embarks-on-bus-aasembling/5922633.html
business	POTRAZ Yoshorwa Ichinzi Yave Kuda Kumbunyikidza Vanoshandisa WhatApp	Makambani enharembhozha anoti achaziva svondo rino kuti chikonzero chei kambani yePost and Telecommunications Regulatory Authority kana kuti POTRAZ yakavamisa kupota vachimboderedza mitengo yenharembozha nekumboita zvirongwa zvekuti vanhu vafonewo nemari yakaderera pane dzimwe nguva kana kuti mapromotions. Danho rePOTRAZ iri rave kuunza mutauro vamwe vachiti danho iri rinombunyikidza kodzero dzeveruzhinji. Vanhu vakawanda vakataura neStudio 7 vanoti havazi kufara nekusabuda pachena kweveboka rePOTRAZ padanho ravakatora rekuti makambani enharembozha matatu ari munyika eEconet, Net One neTelecel ambomira kuderedza mitengo, kana kuti promotion muChirungu, kwaange achiita. Vamwe vevanhu ava vakaudza Studio 7 kuti vanotyira kuti POTRAZ yakatora danho iri senzira yekudzivira veruzhinji kuti vasawane mukana wekutaura zvavanoda nenzira dzakachipa dzepa internet. Mumwe mugari wemuBulawayo muzvare Tinaye Shumba vanoti mafungiro avo ndeekuti, hurumende kuburikidza nePOTRAZ, yakatora danho iri nekuti mapoka anorwira kodzero dzevanhu akawanda ange ari kushandisa nzira dzakachipa idzi kukurudzira veruzhinji kuti varatidze kutsutsumwa kwavo kuhumende pamusoro pemamiriro akaita zvinhu munyika. VaIpithule Maphosa vanove sachigaro weboka revechidiki vebato reZAPU muBulawayo vanoti danho rePOTRAZ iri ndemumwe muenzaniso uri pachena unoratidza kushaya hanya kwehurumende pazvinhu zvinobatsira veruzhinji. VaMaphosa vanotiwo danho iri inzira yehurumende yekuedza kutsvaga nzira dzose dzingakwanisika dzekutsvaga nadzo mari sezvo hurumende iri kutambudzika kuwana mari yekubhadhara vashandi vayo. Studio 7 haina kukwanisa kunzwa kubva kuPOTRAZ panyaya iyi. Mumwewo mugari uyo akangoda kuzvidoma nezita rekuti Michelle akaudza Studio 7 kuti danho rakatorwa nevePOTRAZ harifadze vakawanda, asi anoona zvakakosha kuti boka iri riise mitemo inobatsira kuti nyika ichengetedzeke. Kunyange hazvo achibvuma kuti danho iri rinogona kuita kuti veruzhinji vadhurirwe nekushandisa nharembozha dzavo, muzvare Michelle anoti zvinonetsa kuti hurumende idzivirire vanhu kuti vataurirane pfungwa dzavo pamusoro pezviri kuitika munyika. Amai Koliwe Majama vanoona nezvekufambiswa kwemabasa muchikamu cheBroadcsating neInformation Technonology musangano reMedia Institute of Southern Africa kana kuti MISA. Amai Majama vanoti kunyange hazvo sangano ravo richiziva nekunzwisisa kuti ibasa revePOTRAZ kuti vaongorore mashandiro emakambani enharembozha, chiri kuvanetsa ndechekuti vePOTRAZ vakatora danho iri vasingape chikonzero. Amai Majama, avo vanoti sangano reMISA rakamboita musangano nePOTRAZ, vanoti zvakakosha kuti boka iri ribudire vanhu pachena pamatanho arinenge ratora, vachitiwo chiri kuita kuti vanhu vashushikana parizvino inyaya yekuti vechiuto vakabuda vachityisidzira veruzhinji pamusoro pekushandisa iinternet. VaButler Tambo ndivo mutevedzeri wemukuru wesangano reCentre for Public Engagement uye vanoongororawo mitemo yehurumende kunyanya ine chekuita nezvehupfumi. VaTambo vakashorawo danho rePOTRAZ vachiti rinodzorera kumashure zvehupfumi munyika. Hurumende pasi pegurukota reInformation Communication Technology, iri mushishi kugadzira mutemo unonzi Computer Crime and Cyber Crime Bill uyo unonzi uchashandiswa kusunga vose vachawanikwa vachishandisa internet zviri kunze kwemutemo. Vamwe vanoti mutemo uyu unogona kutyora kodzero dziri mubumbiro remitemo yenyika dzekuti vanhu vane kodzero yekutaurirana pachena kana kuti Freedom of expression muChirungu. Asi vamwewo vanoti zvakakosha kuti nyika ive nemitemo yakadai sezvo ichibatsira kudzivirira nyika kubva kuvavengi kana vanopfurikidza mwero.	https://www.voashona.com/a/zimbabwe-matongerwo-enyika/3456205.html
business	Kukwira Kwaita Mitengo yeZvinhu Munyika Kworwadza Vakawanda.	Veruzhinji vari kuchema chema zvikuru nekukwira kwemitengo yezvinhu inonzi yakwira zvakanyanya kubva payanga iri mumazuva ehurumende ya va Robert Mugabe. Vataura ne Studio7 vati saga refotireza ravaitenga madhora makumi matatu, nhasi vave kuritenga madhora makumi matanhatu. Vanoti shangu dzevana vechikoro dzavaitenga madhora makumi maviri, vave kudzitenga nemadhora makumi masere. Vanhu ava vanoti zvinhu zvese zvakwira mitengo uye hupenyu hwaomera vanhu zvisineyi nekuti unoenda kubasa kana kuti kwete. Muzvare Portia Katiyo, avo vari ku Kadoma, vanotiwo zvinhu hazvina kumira zvakanaka munyika zvekuti hupenyu hwava kuvaomera. Izvi zviri kuitika panguva iyo vana chiremba vari kuramwa mabasa uye varairidzi vachiti vachaenda kubasa mazuva maviri chete pasvondo nekuda kwekuomerwa nehupenyu. Munyika muri kutaridza kuti hamuna kugadzikana nekuda kwekunetseka kuri kuita vanhu. NeMuvhuro vashandi vemumigodhi vaitiwo vave kuda kubatana nevarairidzi, navana chiremba mukukanda mapadza pasi. Vezvitoro vanonzi vave kutiwo vanoda mari dzekunze kwete kutambiriswa bond notes izvo zviri kuita kuti veruzhinji vatambure zvakanyanya. No media source currently available 	https://www.voashona.com/a/mitengo-yezvinhu-yoita-chamurambamhuru-kukwira-munyika/4734290.html
business	VaMnangagwa Vanovhura Kambani yeGasi kwaMutare Vachiti Zvakaitika kuZambia Hazviitiki muZimbabwe	"Mutungamiri wenyika, VaEmmerson Mnangagwa, nhasi vaparura zviri\npamutemo kuvhurwa kwekambani ichange ichigadzira mweya wekubatsira varwere kufema pamwe negasi richashandiswa mudzimba\nnemumaindasitiri kwaMutare. Vachitaura pavasvika kwaMutare, Mnangagwa vati hurongwa hwekuti pange paine kambani yakadai hwagara huripo asi kungoti kushayikwa kwemari ndiko kwange kwakamisa mabasa. Vachitaura kuchitsama chevatsigiri vavo vange vauya kuzovatambira, VaMnangagwa vati vanofara kuti kambani yehurumende yeVerify Engineering inokwanisa kugadzira mweya unodiwa nevarwere zvikuru panguva ino yeCovid 19.\n\n""Zvino takati Covid zvayauya iyi todini apa tinenge tichida Oxygen. Ndikati saka togadzira seyi oxygen iyi, ivo vakomana nevasikana vakati tipeyi mari tinoigadzira Oxygen yacho. Takatora mari tikavapa,"" vadaro VaMnangagwa. VaMnangagwa vati kusimuka kwakaita kambani yemagasi iyi kunoratidza\nhunyanzvi huri muvana veZimbabwe kana vachinge vawanirwa zvikwanisiro, sezvo basa iri rakaitwa nenguva pfupi kwazvo. Vati gasi richagadzirwa richakwanisa kushandiswa munyika uye kutengeswa zvakare kunze kwenyika. ""Within 18 months vakomana nevasikana ava vakakwanisa kubudisa plant\nyekuita produce oxygen neimwe surplus yekutengesa kunze,"" VaMnangagwa vaudza vanhu vanga vaungana. VaMnangagwa varumbidza vadzidzi vemunyika vakakwanisa kugadzira kambani yemagasi iyi vakati muzvikoro zvepamusoro muzere vanhu vane hunyanzvi.\n\nVachitaura pamusoro pezvakaitika kuZambia uko vaive mutungamiri wenyika iyi, VaEdgar Lungu, vakakundwa musarudzo yemutungamiri wenyika naVaHakainde Hichilemba, VaMnangagwa vati izvi hazviitiki muZimbabwe.\n\n""Anenge arota zvakaitika Zambia zvayambuka kuuya kuno muka muhope ubike doro,"" vadaro VaMnangagwa. Asi mutauriri weMDC Alliance mudunhu reManicaland, VaDavid Panganai,\nvaudza Studio7 nhasi kuti muromo hauzarirwi nerwizi. Mune imwewo nyaya, vari kupomerwa mhosva yekuroora nekuitisa pamuviri mwanasikana ane makore gumi nemana, mushakabvu Memory Machaya, VaHatirarami Momberume, avo vaizviti vanonzi Evans Momberume, havana kukwanisa kumiswa pamberi pedare nhasi sezvo pachiri kuitwa dzimwe ongororo dzekuona kuti ndivo here zvechokwadi baba vemwana akwazvarwa nemuchakabvu. Muchuchisi mukuru wedunhu reMutare, VaTirivanhu Mutyasira, vaudza vatori venhau kuti VaMomberume vachamiswa pamberi pedare mangwana. Mutauriri wemapurisa, Assistant Commissioner Paul Nyathi, vati mapurisa akasunga VaMomberume, uye munhu akashaya musi wa15 Chikunguru ndiAnna Machaya kwete Memory Machaya, sezvaitaurwa. VaNyathi vati mapurisa ari kuda kusunga VaEdmore Machaya baba\nvemuchakabvu nemudzimai wavo, Shy Mabika, nemhosva yekudziviridza\nmapurisa kuita basa rawo nemazvo. Vaviri ava vanonzi vakanyebera\nmapurisa paaiferefeta nyaya iyi. VaNyathi vati munhu anonzi Memory Machaya mupenyu uye mwanasikana waVaErnest Machaya, vanova sekuru wemufi. Vabereki vemuchakabvu vari kupomerwa zvakare mhosva yekuroodza\nmwanasikana ari pasi pemakore anobvumidzwa nemutemo. No media source currently available "	https://www.voashona.com/a/zimbabwe-president-opens-a-gas-plan-in-mutare-vowing-that-what-happened-in-zambian-elections-wont-happen-in-zimbabwes/6008983.html
business	Hurumende Yovandudza Mitemo Kuti Matunhu Awane Imwe yeMari yeZvicherwa Zvawo	"Hurumende inoti iri kunyora mitemo mitsva inozoona kuti nzvimbo dzine zvicherwa dzigovane nehurumende mari inobva muzvicherwa zvemunzvimbo idzodzo. Mutungamiri wenyika, VaEmmerson Mnangagwa, vanoti hurumende yavo inoona kuti nzvimbo zhinji dzine zvicherwa hadzina mari yadzinowana saka vanoda kugadzirisa nyaya iyi. Mukuru weCenter For Natural Resources Governance, VaFarai Maguwu, vanoti zvingave zvakanaka chose kana hurumende ikaita izvi asi vanotizve matunhu anofanira kupiwa simba rekusarudza zvinoda kuitwa munzvimbo dzawo uye kuti matunhu asarudze vanhu kana makambani anozoita zvemabhizimisi mudunhu iroro. ""Nyaya yekunyorwa kwemitemo iyi yakagara ichitaurwa kubva VaMnangagwa vari gurukota rezvemitemo. Kubva kuna 2006, Zimbabwe yatadza kuti inyore mitemo mitsva yezvezvicherwa. Vanga vachiramba vachingoita zvigamba zvigamba. Saka handizivi kuti vave nemaonero matsva here,"" VaMaguwu vakaudza Studio 7. ""Chinhu chekutanga chatinoda kuona, kupa matunhu ese masimba ekuzvitonga, kana kuti 'devolution of power'. Dunhu rimwe nerimwe rinofanira kusarudza vanoita bhizimisi mudunhu raro."" No media source currently available   "	https://www.voashona.com/a/zimbabwe-government-working-on-new-diamond-policy-farai-maguwu/4405364.html
business	Mutungamiri weNamibia, VaHage Geingob, Vanovhura ZITF Vachikurudzira Kudyidzana kweZimbabwe neNamibia	"Mutungamiri weNamibia, VaHage Geingob, vanoti kudyidzana pakati peNamibia neZimbabwe munyaya dzemabhizimisi kwakaderera vachiti kudyidzana uku kunofanirwa kukwira. Vachivhura ZITF yegore rino zviri pamutemo, VaGeingob vati mugore rapfuura Namibia yakatenga kubva kuZimbabwe zvinhu zvemari inosvika mamiriyoni makumi maviri nemana emadhora. Vati kudyidzana pakati peNamibia neZimbabwe uye pakati penyika dzemuAfrica kunofanirwa kukwira vachiti kuita izvi kunobatsirawo kusimudzira hupfumi henyika idzi. VaGeingob vati Namibia ichiri yakatarisana nedambudziko munyaya yekugovewa kweivhu vakati nyika yavo inogona kudzidza zvakawanda kubva mukugadziriswa kwakaitwa nyaya iyi muZimbabwe vachiti kugadzirisa nyaya iyi kunobatsira kurwisa hurombo hune veruzhinji. Vati hurmende yavo yakatanga chirongwa chavakati ""Harambe"" senzira yekurwisa hurombo uye kusimudzira hupenyu hweveruzhinji munyika mavo. VaGeingob vati vemakambani vanofanirwa kuita zvemabhizimisi vasina kungonangana nekuwana mari chete, asi kubatsirawo kurwisa hurombo. Vasati vatura mashoko avo, VaGeingob vamboshanyira nzvimbo dzakasiyana-siyana muZITF pamwe nemutungamiri wenyika, VaRobert Mugabe, vachiona zviri kuratidzwa pachirongwa ichi. Nyika gumi neina chete ndidzo dzange dziine makambani adzo achiratidza zvigadzirwa paZITF yegore rino. No media source currently available "	https://www.voashona.com/a/zimbabwe-zitf-opens-officiakky/3830164.html
business	VeMajeri Votadza Kuita Mabasa Avo Zvakanaka neKushaya Mari	Zimbabwe Prisons and Correctional Services kana kuti ZPCS inoti pane zvizvarwa zveZimbabwe zviri mumajeri kune dzimwe nyika zviri kutadza kuuya kuzopedzesa mutongo wazvo mumajeri emuno nekuda kwekuti hazvina magwaro ekuzvarwa kana kufambisa. Izvi zvataurwa nemumwe mukuru muZPCS, Senior Assistant Commissioner, Spetosomusa Chinobva, vachipa humbowo kukomisheni inoona nezvekodzero dzevanhu, yeZimbabwe Human Rights Commission pamusoro, pekuti kusavepo kwemagwaro aya kunokanganisa basa ravo sei. Vati Zimbabwe ine chibvumirano nenyika dzakaita seZambia chekuti zvizvarwa zvemuno zviri mumajeri kuZambia zviuye kuzopedzisa mitongo yazvo muno, ukuwo zvizvarwa zvekuZambia zviri mumajeri emuno zvinopedzesera mitongo yazvo kuZambia. Asi Amai Chinobva vati vari kutadza kuunza zvizvarwa zveZimbabwe zviri kuZambia nekuda kwekuti hapana humbowo kana magwaro anoratidza kuti vasungwa ava zvizvarwa zvemuno. Vati ongororo yavakaita yakaratidza kuti zvakakosha kuti vasungwa vapike mitongo yavo vari munyika dzavo umo vanokwanisa kushanyirwa nehama dzavo. Vatiwo pane vanhu vakawanda vanopinda mumajeri vasina magwaro ekuzvarwa kana zvitupa uye izvi zvinotadzisa vasungwa ava kunyora bvunzo vari mumajeri sezvo magwaro aya achidiwa. Amai Chinobva vatiwo rimwe dambudziko ririko nderekuti vasungwa vanofira mumajeri vasina magwaro vanovigwa sembwa sezvo hamadzawo dzisingazivikanwe. Zvichakadai Amai Chinobva vati vasungwa vari mumajeri vanobvumbidzwa pamutemo kupihwa mukana wekuti vanotoresa vana vavo magwaro ekuzvarwa kana kufambisa. Zvichakadai komiti yeparamende inooa nezvemukati menyika yaudzawo komisheni iyi kuti yakaitawo ongororo yavo kudunhu reMatabeleland South uko zvakabuda pachena kuti vanhu vari kunetseka kuwana magwaro ekuzvarwa pamwe nekufambisa. Sachigaro wekomiti iyi VaLevi Maihlome vati semaonero avo vanhu vese vasina magwaro aya zvikuru sei vakabatwa batwa neGukurahundi vanofanira kupihwa magwaro aya pasina mubvunzo kuti vakwanise kurarama sevamwewo vanhu. Sachigaro weZimbabwe Human Rights Commission, Dr Elasto Mugwadi, vati zvataurwa nekomiti yeparamende izvi zvinoenderana nezvakabuda muongororo yavo uye vanoda kuti matambudziko aya agadziriswe pamwe nekuti kodzero dzevanhu dziremekedzwe. No media source currently available 	https://www.voashona.com/a/vemajeri-votadza-kuita-mabasa-avo-zvakanaka-nekushaya-mari/5182245.html
business	Makombi neZvitoro Vokwidza Mitengo kuBulawayo	Apo zvinhu zviri kuramba zvichiita manyama amire nerongo munyaya dzezvehupfumi munyika, vamwe vagari vemuBulawayo vanoti vanotengesa mari pamusika mutema ndivo vari kukuchidzira kuti zvinhu zviipisise. Sekune dzimwe nzvimbo dzakasiyana siyana munyika zvitoro zvakawanda muguta reBulawayo zvakwidza mitengo yezvinhu zvinowanzoshandiswa nevanhu zuva nezuva kunyanya mafuta ekubikisa pamwe nemukaka. Nekune rimwewo divi zvimwe zvitoro zvinotengesa zvinhu zvakasiyana siyana kusanganisira chikafu, pamwe nezvimwe zvakadai semishonga nechikafu chezvipfuyo zvange zvakavharwa nechikonzero chinofungidzirwa nevakawanda kuti inyaya yekuda kukwidza mitengo. Vemakombi anoenda kumisha inogara veruzhinji vakwidzawo mari yekufambisa Vamwe vanhu vataura neStudio7 vange vachitsutsumwa zvikuru nekukwira kuri kuramba kuchiita mitengo yezvinhu. Mumwe wevanhu ava ndemumwe mudzimai angozvidoma nezita rekuti Amai Ndlovu avo vati vanoshora vanotenga nekutengesa mari pamusika mutema vachivati ndivo vari kukuchidzira kukwira kwemitengo yezvinhu. Izvi zvatsigirwawo nemumwe murume angozvidoma nezita rekuti George uyo ati anoshamisika kuti sei hurumende isiri kuda kugadzirisa nyaya yekutengeswa kwemari pamusika mutema. VaReginald Shoko ndivo mukuru mukuru weAffirmative Action Group mudunhu reMateleland uye muongorori wezvehupfumi akazvimirira ega. VaShoko vati kunyange hazvo vanotengesa mari mumigwagwa vachibatsira kuwedzera kusamira zvakanaka kwehupfumi, dambudziko guru inyaya yekuti vanhu vakawanda havana chivimbo nehupfumi hwemunyika. VaShoko vatiwo rimwe dambudziko inyaya yekuti vanhu vakawanda munyika vari kuita humbimbindoga kana kuti mazvake mazvake izvo vati zvinoita kuti matambudziko akatarisana nenyika anetse kugadzirisa. Vamwe vanhu kusanganisira vatsigiri vebato reZanu PF, vanoti vemabhizimisi vari kukwidza mitengo zvenhando senzira yekuda kushoresa mutungamiri wenyika VaEmmerson Mnangagwa nehurumende yavo. Asi mutauriri webato reZapu VaIphithule Maphosa vaudza Studio7 chinhu chikuru chiri kukonzera kuti zvinhu zvisamira zvakanaka munyika kusamira zvakanaka kwezvinhu munyaya dzezvematongerwo enyika. Dzimwe nyanzvi dzinoti kushaikwa kwemari yekunze ndiko kuri kunyanya kuwedzera matambudziko ari munyika. Mitengo yezvinhu zvakasiyana siyana iri kukwira kubvira svondo rapera apo mukuru webhanga guru renyika, VaJohn Mangudya, vakatura mamiriro ezvinyu munyaya dzekushandiswa kwemari munyika. 	https://www.voashona.com/a/vemakombi-nezvitoro-vanhu-vowedzera-mitengo-kubulawayo/4604934.html
business	Hurumende Inokurudzirwa Kutsigira, Kusimbaradza Mari Itsva	"Bhanga guru renyika, reReserve Bank of Zimbabwe, razivisa kuti richadhinda mari itsva ichange ichishandiswa mumabhanga serimwe rematanho ariri kutora mukugadzirisa nyaya yekushomeka kwemari munyika, pamwe nekugadzirisa zvinhu mumabhanga nemisika yemari munyika. Muzvinafundo Elliot Masocha, vanodzidzisa zvemabhizimusi paDevry University ku Ohio, vanoti vanhu vanoda mari yavanoshandisa, naizvozvo danho ratorwa neReserve Bank of Zimbabwe idanho rakanaka kana hurumende ikatevedzera mitemo nemirairo yezvehupfumi hwenyika inotevedzwa nenyika dzepasi pose, kwete zvokuzoramba ichidhinda mari pavanenge vazvifunga. Muzvinafundo Masocha vati hurumende inofanirwa kuratidza vanhu kuti inovimbika kwete kudhinda mari nguva dzese zvinozokonzera kuti mari yacho ishaye huremerera. ""Vanhu vanoda kuona mari yavo mumavoko kwete kuudzwa kuti iri mukati mefoni yavanoshandisa, saka kana hurumende ikaunza mari iyi vanhu vangafara nekuti zvema RTGS hazvisi zvinovafadza. Asi hurumende inosungirwavo kuchengetedza chiremera chemari iyi nekurega zvekuzodhindadhinda mari sezvayaimboita makore apfuura,"" Professor Masocha vaudza Studio 7. No media source currently available "	https://www.voashona.com/a/zimbabwe-government-urged-to-cultivate-peoples-trust-elliot-masocha/5145117.html
business	RBZ Yotarisirwa Kuparura Svondo Rinouya Mamwe Mapeni Ane Huremu hweGoridhe huDikidiki Zvinonzi Nevamwe Zvichabatsira Vane Mari Shoma	Nekuona kubudirira kwarinoti kwakaita zvirongwa zvaro zvekutanga zvekudzikamisa hupfumi hwenyika pamwe nekusunga inflation, zvinosanganisira chekutengeswa kwemapeni egoridge, bepanhau reSunday Mail rinoti bhanga guru renyika reReserve Bank of Zimbabwe, svondo rinouya riri kuwedzera zvakare pamusika mamwe mapeni . Mapeni egoridhe aya, ayo anonzi anenge ane huremu hwegoridhe hwepasipasi, anonzi anenge ari zviuru zvina nemazana mashanu, kana kuti 4 500 . Asi hurongwa uhwu hwagara huchisimudza maonero akasiyanasiyana kunyanzvi mune zvehupfumi, dzimwe dzichihupembedza asi dzimwe dzichihushora. Mumwe wevari kupembedza danho rekutengeswa kwemapeni egoridhe iri ndi Doctor Prosper Chitambara, avo vanoshanda nesangano re Labour and Economic Development Research Institute of Zimbabwe. Doctor Chitambara, vanoti kuparurwa kwemapeni madikidiki aya kuchapawo mukana kune veruzhinji wekuti vange vachikwanisawo kuchengetedza mari dzavo kuburikidza nekutenga mapeni aya. Imwe nyanzi mune zvehupfumi, Doctor Charles Mutasa, vanotiwo kuuya kwemapeni egoridhe kwave kuoneka kubatsira kwawo sezviri kuonekwa pakuderera kwe inflation kwakatika mwedzi wapera. Asi Doctor Mutasa vanoti pachine zvakawanda zvinofanirwa kuitwa kuitira kuti kudzikamiswa kwehupfumi hwenyika kubudirire. Asi imwe nyanzvi mune zvehupfumi, Muzvare Chenai Mutambasere, vanoti hapana zvikuru zvati zvaonekwa zvati zvaburitswa nekuuya kwemapeni aya. Muzvare Mutambasere vanoti vanhu vanongonzwa kuti kwatengeswa mapeni akawanda zvakati, asi hapana humbowo kunoiswa pajekerere. Dzimwe nyanzvi mune zvehupfumi dzinoti kunyange hazvo hurumende neReserve Bank of Zimbabwe vose vari kuti mapeni egoridhe aya pamwe nemamwe matanho avari kutora akwanisa kudzikamisa hupfumi hwenyika nekusunga inflation, zvirongwa zvehurumende zvinoda mari, zvinosanganisira mabhonasi evashandi vayo, zvekurima zvePfumvudza nePresidential Input Scheme, uye sarudzo dzegore rinouya, zvinogona kuisa mudondo hurongwa hwese uhwu. Mapeni ari kutarisirwa kuparurwa svondo rinouya aya anonzi achange achitengeswa nemutengo wemadhora ekuAmerica pamwe nemadhora emunyika zvichienderana nemutengo wegoridhe pamisika yekunze yezuvaro, sezviri kungoitwa pane akaburitswa kare. Gavhuna veRBZ, Doctor John Mangudya, vakaudza bepanhau reSunday Mail kuti kubva muna Chikunguru wegore rino mapeni anodarika zviuru gumi nechimwe, kana kuti 11 000 atengeswa munyika. Zvasarira kuona kuana kuiswa kwemapeni madikidiki aya pamusika kuchaitawo kuti veruzhinji vakwanise kuatenga sezvo agara achitengeswa anga achinzi mitengo yawo iri pamusoro zvekuti vakawanda vepasi havakwanise kuwana mari yekutenga. No media source currently available 	https://www.voashona.com/a/6825647.html
business	VaMangudya Vanoti Dhiziri nePeturu Zvizere Munyika	Gavhuna weReserve Bank of Zimbabwe, Dr John Mangudya, vaudza komiti yeparamende inoona nezvemhando dzemoto kuti munyika mune mafuta emotokari akawanda uye vanhu vanofanira kuashandisa zvine mwero. Vatiwo mitsetse iri pamagaraji mazhinji inokonzerwa nekuti vanhu vari kutenga vachityira kuti achashaikwa zvakare. Vachipa humbowo pamusoro pemamiriro akaita zvinhu munyika panyaya dzepeturu nedhiziri nezvimwe, VaMangudya vati nyika yakatenga mafuta akawanda zvekuti vanhu havafaniri kutenga mafuta zvematyira sezvari kuitwa pari zvino. Vati bhanga ravo rine zvirongwa zvekutenga mafuta kubva kumakambani akawanda uye pari zvino makambani emafuta ari kuendesa mafuta aya kumagaraji mazuva ose. Semuenzaniso, vati kambani yeTrafigura inounza munyika mamiriyoni gumi nemana emarita emafuta ayo inoendesa kumakambani ePUMA, Redan, CMED, Trek ne Genesis pasvondo rega rega, panguva imwe cheteyo Total ichiunza mamiriyoni gumi, Engen ichiunzawo mamiriyoni manomwe kozotiwo IPG ichiunza mamiriyoni manomwe. Vatiwo kune mamwe makambani akawanda anopinzawo mafuta munyika achiwana rubatsiro kubva kuRBZ. VaMangudya vati kunyange hazvo nyika iine dambudziko rekushomeka kwemari yekunze, bhanga ravo riri kupa makambani anounza mafuta munyika mari inokwana kutenga mafuta anokwanira nyika yese. Zimbabwe inoda zana nemakumi maviri emamiriyoni emadhora semari yekutenga mafuta mwedzi wega. Vati mitsetse iri kuonekwa zuva nezuva pamagaraji inokonzerwa nekuti vanhu vari kutenga mafuta vachinochengeta nekutengesa pamukoto sezvo vachitya kuti anogona kuzoshaikwa. Vatiwo huwandu hwemotokari hwakwirawo zvakanyanya zvekuti munyika mave nemotokari dzinosvika miriyoni nemazana masere. Mukuru weZimbabwe Engery Regulatory Authority, VaEddington Mazambani, vaudzawo komiti iyi kuti pave kudiwa kutora matanho anopedza dambudziko remafuta aya. Vati panodiwa kumutsiridza hurongwa kwekuti pashandiswe mabhazi nematireni kuitira kuderedza huwandu hwevanhu vanoshandisa motokari. No media source currently available 	https://www.voashona.com/a/zimbabwe-rbz-governor-assures-parliament-of-abundance-of-fuel-in-the-country-john-mangudya/4709537.html
business	Makambani ekuChina Anodarika Makumi Matatu Oratidza Zvaanoita paMusika weMabasa weMazuva Maviri, weStanbic-China Job Fair	Makambani makumi matatu ekuChina ari kupinda muzviratidzwa zveChina-Stanbic Job Fair kwemazuva maviri apo anotarisirwa kupinza basa vanhu vanodarika mazana manomwe, zvikuru sei mainjiniya. Zviratidzwa izvi zviri kurongwa nebhanga reStanbic pamwe nesangano rinomirira makambani ekuChina muZimbabwe reChamber of Chinese Employers in Zimbabwe. Mumashoko avo pavhurwa zviratidzwa izvi muHarare nhasi, mukuru anoona nezvemabhizimisi mubhanga reStanbic, VaPatson Mahachi, vati donzvo rezviratidzwa izvi ndere kubatsira vana veZimbabwe kuwana mabasa. Vati bhanga ravo rine hukama hwakasimba nemakambani ekuChina ndosaka vabatana nawo pazviratidzwa izvi. Mutevedzeri wasachigaro weChamber of Chinese Enterprises in Zimbabwe zvakare vachiona nezvekuburitswa kwemashoko musangano iri, Amai Shanel Liu, vati varonga zviratidzwa zvanhasi nemangwana nekuti makambani anobva kuChina ari muZimbabwe anoda kubatsirwa kutsvaga vashandi uyewo vanhu vakawanda munyika havana mabasa. Vaenderera mberi vachiti pane kusanzwisisa munyika pamusoro pemashandiro anoita makambani ekuChina munyika uye zviratidzwa izvi zvinopa vari kutsvaga mabasa mukana wekubvunzurudza nekunzwisisa mashandiro anoita makambani ekuChina. Mumwe wechidiki apinda muzviratidzwa izvi, Muzvare Naome Chifamba, audza Studio 7 kuti zviratidzwa izvi zvakanaka chose sezvo zvichipa vanhu mukana wekuwana mabasa. VaMalvin Katiyo vatiwo vatiwo zviratidzwa izvi zvakanaka asi vakati hazvinyanyi kubatsira zvikuru sei kune avo vachangobva kuchikoro. Mukuru anoona nezvekupinzwa kwevanhu mabasa mubazi rezvevashandi nekugara zvakanaka kwevanhu, Amai Vimbai Chiza, vati hurumende inotsigira zviratidzwa izvi. Vatiwo kunyange munyika muchinetsa mabasa, pane mamwe mabasa akawanda anoda hunyanzvi ayo ari kutoshaya vanhu. Pane makambani ekuChina anodarika makumi masere ari muZimbabwe uye ane vashandi vemuno vanodarika zana rezviuru (100 000). No media source currently available 	https://www.voashona.com/a/6790426.html
business	Vashandi veKanzuru yeGweru Voratidzira	Vamwe vashandi vekanzuru yeguta reGweru varatidzira neChina mangwanani vachichema-chema nenyaya dzakasiyana-siyana kusanganisira kusapiwa mari dzavo dzemihoro. Vashandi ava vashandisa nguva yavo yekunwa tii kuti varatidzire vachiimba vari panze pemahofisi ekanzuru ari muguta reGweru ndokubva vazodzokera kumabasa avo mushure mekunge vanzwa kubva kune vamwe vevatungamiri vesangano ravo revashandi. No media source currently available Vamwe vevashandi ava vange vakabata zvinyorwa zvange zvakanyorwa mashoko akasiyana-siyana kusanganisira ange achishora makunzura pamusoro penyaya dzehuwori. Vachitaura neStudio 7 pakuratidzira uku, mutauriri wesangano revashandi, VaCornelia Selipiwe, vati vashandi vaona zvakakodzera kuti varatidzire senzira yekuratidza kusafara kwavo pamusoro penyaya dzakasiyana-siyana kusanganisira nyaya yekuti kanzuru haisati yapa vashandi mari yemwedzi mina yegore rakapera yavakanzi nedare rezvevashandi vapihwe. VaSelipiwe vatiwo vashandi vari kurwadziwa nenyaya yekuti havasati vawana bhonasi yegore rapera uyewo kuti havasati vapiwa mari yemihoro kubva muna Zvita kusvika pari zvino. Vachitaurawo kuvashandi, mutevedzeri wemunyori wesangano revashandi, VaFrank Mudzorera, vati vashandi vanorwadziwa zvikuru nenyaya dzehuwori dzavati dziri kuitwa nemamwe makanzura pamwe nevamwe vashandi vekanzuru avo vasina kuda kudoma nemazita. Mapepa aonekwa neStudio7 anoratidza kuti kanzuru ine chikwereti kuvashandi chemari inopfuura mamiriyoni maviri nemazana matanhatu emadhora. Pavabvunzwa pamusoro pezvezvichemo zvevashandi izvi nevatapi vanhau, munyori weguta reGweru, VaDaniel Matawu, vati vange vasina zvekutaura. Studio 7 haina kukwanisa kunzwa kuna meya weguta reGweru, VaHamutendi Kombayi, sezvo vanzi vange vasiri muhofisi. Kunyange hazvo vati vashandi vari kuedza kutaurirana nekanzuru kuti vapiwe mari yavo, VaSelipiwe vati vashandi vachaenderera mberi vachiratidzira panguva dzemangwanani ega ega, vakatiwo kana izvi zvikaramba vacharamwa mabasa munguva pfupi iri kutevera. Nekuda kwekusamira zvakanaka kwezvehupfumi, makunzuru akawanda munyika ari kunetseka kuwana mari yekubhadhara vashandi uye kuita mabasa aanotarisirwa kuita nemazvo. Asi vamwe vagari mumaguta nemumadhorobha akasiyana-siyana vanochemawo nerekuti chimwe chinhu chiri kudzorera shure mashandiro akanaka emakanzuru avo huwori hunoitwa nemamwe makunzura pamwe nevamwe vashandi vemakanzuru aya. 	https://www.voashona.com/a/gweru-shava-selipiwe-zimbabwe-shona/2704613.html
business	Zimbabwe Inoiswa Munyika Dzine Huori	Sangano re Transparency International raburitsa gwaro raro rinoburitsa nyika dziri pamusoro munyaya dzehuori. Nyanzvi dzinoti Transparency International inoshandisa chikero chinobva pa zero kusvika pa 100, nyika inenge iine zero ichionekwa senyika ine huori hwakanyanyisa, iyo inenge iine 100 score, ichinzi inyika yakachena. Ongororo yakaitwa inoisa Zimbabwe pa 22 score, uye iri panhamba 157 kubva panyika zana nemakumi masere. Vanoona nezvekufambiswa kwemabasa murimwe sangano rinorwisana nehuwori re Anti-Corruption Trust of Southern Africa, VaMunyaradzi Alois Chaumba, vanoti chiri kunetsa muZimbabwe ndechekuti hurumende haina kuzvipira kurwisana nehuwori hwayakatarisa nayo. No media source currently available 	https://www.voashona.com/a/zimbabwe-ranked-157-out-of-180-countries/4269104.html
business	Hurumende Yoomerwa Sezvo Hupfumi Huri Kuparara	Apo vanhu vakawanda munyika vari kuyaura nhenhamo, zvinhu zviri kuramba zvichioma uye hurumende iri kuramba ichiomerwa zvekuti yave kutadza kuita basa rayo pamwe nekutadza kubhadhara shandi vayo. Hurumende iyo inowana mari yekushandisa kubva kumitero yakasiyana siyana yakaita semutero unowanikwa pakutengeswa kwezvinhu, Value Added Tax, mitero yemakambani, Corporate Tax, pamwe neyavashandi kana kuti Paye As You Earn, inoti mari iri kuwanikwa nehurumende iri kuramba ichidzikira. No media source currently available Nyanzvi munyaya dzehupfumi dzinoti hapana tariro yekuti zvinhu zvichanaka munguva pfuti inotevera. Mumashoko avo emashandisirwo akaitwa mari nehurumende kusvika pakati pegore rino, gurukota rezvemari, VaPatrick Chinamasa, vakati mari inowanikwa pamitero iyi yakadzikira zvakanyanya. Nyanzvi munyaya dzezvehupfumi, VaNyasha Muchichwa, vanoti mari iyi kusanganisira PAYE icharamba ichidzikira sezvo makambani ari kuramba achivhara vashandi vachidzingwa mabasa. Nemamiriro akaita zvinhu munyaya dzehupfumi, hurumende inotarisirwa kunge yave kutadza kubhadhara vashandi vayo pakupera kwegore rino. VaMasimba Manyanya, avo vakamboshanda mubazi rezvemari mumakore ekuma 1990s, vanoti izvi ndizvo zvinoitika kana hurumende ikatadza kuvandudza hupfumi munyika. VaManyanya vanoti zvinhu zvinogona kusamira zvakanaka mukati menguva pfupi inotevera. Vamwewo vanoongorora nyaya dzehupfumi vachishanda vakazvimirira, VaJames Johwa, vanoti matanho mazhinji ari kutorwa nehurumende mukuedza kugadzirisa hupfumi haasi kushanda uye chave kudiwa kuti vari kutonga vabude pachena kuti vatadza kuitira kuti vanhu vemunyika nemapato nemasangano akasiyana siyana ashandire pamwe mukusimudzira hupfumi. Pari zvino hurumende yakaremerwa zvekuti pane mashoko asina kutsinhirwa ekuti iri kutopona nekutora mari kubva kune mamwe makambani ayo kuti ikwanise kuita basa rayo. Sachigaro wekambani ye Mbada Diamonds inove mubatanidzwa wehurumende neimwe kambani yekuSouth Africa, VaRobert Mhlanga, vakaudza paramende gore rapfuura kuti kambani yavo yakambosvika pane imwe nguva yekuti yaipa hurumende mamiriyoni makumi matatu emdhora pasvondo kuti ibhadhare vashandi vayo. Asi VaManyanya vanoti kunyange hazvo hurumende yange ichitora mari kumakambani emangoda nemamwe, zvinhu zvave kuoma kwese uye ichasara isisina kwekuenda. Pari zvino, hurumende iri kushandisa zvikamu makumi masere nezvitatu zvemari yese yebhajeti mukubhadhara vashandi izvi zvinoita kuti isare isina mari yekushandisa muzvipatara, zvikoro pamwe nemamwe mabasa. Semuenzaniso gore rapfuura, bazi rezvemari rakapa zvipatara zvese munyika mamiriyoni makumi maviri nematatu emadhora yekushandisa gore rese asi zvipatara izvi zvaive nechikwereti chemamiriyoni makumi matatu nematanhatu emdhora zvinoreva kuti mari yese yakaenda kunobhadhara zvikwereti. Makambani akawanda munyika kusanganisira ehurumende haasi kubhadhara mitero iyo inove nzira inowana hurumende nayo mari. Nyanzvi munyaya dzehufpumi dzinoti hurumende inofanira kusimbisa kubhadharwa kwemitero kuti iwane mari yekushandisa. Semuenzaniso gwaro raAuditor- General rinoti makambani ehurumende ange aine zvikwereti zvemutero zvemazana mashanu emamiriyoni emadhora gore rapfuura. VaChinamasa vanoti vakapa simba rekutevera mari dzese dzemutero dzisina kubhadharwa uyevo vanoti hurumende ichabata mitero pane mari dzimwe dzinowanikwa nevashandi vemakambani neakazvimirira kuti mari dzekubatsirikana dzibatirwe mitero. Asi VaMuchichwa vanoti hapana chinobuda nekuti vanhu havana chivimbo nemashandisirwo ari kuitwa mari nehurumende ndosaka kana makambani anokwanisa asiri kubhadhara mitero. Kunze kwemitero, nyika inokwanisa kukwereta kana kuwana rubatsiro kubva kunyika kana masangano ekunze. Asi VaManyanya vanoti izvi hazvikwanisike pari zvino nekuti hurumende iri kutadza kubhadhara zvikwereti zvayo uye hukama hwayo nenyika zhinji dzinopa rubatsiro dzakaita seAmerica neBritain hauna kumira zvakanaka. Zimbabwe haisiwo kuwana rubatsiro kubva ku World Bank ne International Monetary Fund sezvo iri kukundikana kubhadhara zvikwereti zvayo zvinodarika mabhiriyoni gumi emadhora Nyanzvi munyaya dzehupfumi pamwe nezvematongerwo enyika dzinoti kana hupfumi hwenyika hukadonha, zvinhu zvinogona kushata munyika zvinogona kukonzera kuti sarudzo dziitwe nguva yadzo isati yasvika muna 2018. Zimbabwe National Statistics Agency inoti vanhu vanodarika makumi matanhatu munyika varombo uye zvikamu makumi manomwe kubva muzana zveavo vachiri pamabasa vanotambira mari iri pasi pemadhora mazana matatu nemakumi mashanu emadhora pamwedzi. Kumatunhu akaita seMatabeleland North, kune hurombo hunotyisa zvekuti vanhu vanodarika makumi masere kubva muzana kunzvimbo iyi vari kuyaura nenhamo.	https://www.voashona.com/a/zimbabwe-shona-johwa-chifera-chinamasa-/2922881.html
business	Vakawanda Voramba Kutambira Mutemo Mutsva Unorambidza Kushandiswa kweMari yeKunze	Vamwe vana muzvinabhizimusi muMasvingo, vari kuramba kutevedzera mutemo mutsva wakaiswa nehurumende wekuti vasatengese zvinhu muzvitoro zvavo nemari yekunze. Vemabhizimusi vataura neStudio7 vati ivo vacharamba vachitengesa nemari yekunze nekuti zvinhu zvavo zvizhinji vanozvitenga nemari yekunze kwenyika, nekudaro vakatengesa nemari yemuno iyi inogara ichipera simba, vanobuda mubhizimusi. VaNeedmore Manyasha, avo vanotengesa mbatya dzinotengwa kunze kwenyika, vati vachiri kutengesa nemari yekunze nekuti vakatengesa neyemuno, havazokwanisi kuotenga kunze kwenyika zvimwe zvekutengesa. Vezvitoro zvizhinji zvembatya nemidziyo vanotiwo vacharamba vachitengesa nemari yekunze apo zvimwe zvishoma zvichi engesawo nemari yemuno pachitevedzerwa mutemo mutsva. Asi vanotengesa mafuta edzimotokari vazhinji muMasvingo vaswera vakavhara vachiti vari kumirira kuona kuti vodiyi nekuti vanotenga mafuta aya nemari yekunze. VaDonald Joma, avo vanotengesa pachiteshi chemafuta, cheZUVA muMasvingo, vati vanzi vambomira kutengesa mafuta avo nhasi. Vezvitoro zvinotengesa mishonga yekuzvipatara vatiwo vambomira kutengesa mishonga nhasi vachiti vachatanga kutengesa nemari yemuno kana makambani akapuwa marezinesi ekuvatengesera nehurumende ava kutambirawo mari yemuno. Izvi zvaita kuti vanhu vamwe varwere vatadze kutenga mishonga yavanofanirwa kushandisa. Vamwe vemabhzimusi madiki vakaita saMuzvare Martha Maduviko, vati vatambira mutemo mutsva uyu. NeMuvhuro, hurumende yakaisa mutemo weStatutory Instrument 142 of 2019, uyo wave kurambidza kuti mari dzekunze dzishandiswe mukutenga nekutengesa zvinhu munyika. Izvi zviri kupikiswa neveruzhinji, zvikuru vanotenga zvinhu kunze kwenyika sezvo vari kutadza kuwana mari dzekunze mumabhanga emunyika. Studio7 haina kukwanisa kunzwa divi rebhanga guru renyika panyaya iyi. Asi munyori mubhazi rinoona nezvekufambiswa kwemashoko muhurumende, VaNick Mangwana, vati vari kupikisa mutemo mutsva uyu vari kupara mhosva. Zviri kuitika kuMasvingo zviri kuitikawo mumaguta ose ari munyika vakawanda vachichema nerekuti havasi kukwanisa kuwana mari dzekunze kumabhanga avo. No media source currently available 	https://www.voashona.com/a/many-zimbabweans-oppose-banning-of-use-of-forex/4973548.html
business	Varimi Vovhiringwa neKushanduka kweMamiriro eKunze kuMaruwa	Varimi vekumaruwa kuchamhembe nekumabvazuva kweAfrica vanoti hurumende dzenyika idzi hadzisi kuita hurukuro navo kuti Africa ingarima kudya kwakakwana sei yakatarisana nematambudziko ekuchinja kwemamiriro ekunze ichishandisa nzira dzemuAfrica. Izvi zvabuda pamusangano waitwa muHarare, uchikokerwa nesangano reLa Via Campesina in Southern and Eastern Africa. Varimi vati hurumende dzemuAfrica dzinofanirwa kuchengetedza nzira dzekurima dzemuAfrica kwete kutora zvinobva kure. Sachigaro wesangano iri, Amai Elizabeth Mpofu, avo vanotungamirirawo Zimbabwe Small-Holder Farmers Forum, vatiwo varimi vekumaruma muAfrica havasi kukosheswa sezvinoitwa varimi vemapurazi makuru. Sangano iri rinotiwo rinoda kuti hurumende dzemuAfrica dzisakurudzire kurimwa kwembeu dzakauchikwa vachiti mbeu idzi hadziunze hutano hwakanaka muvanhu. Amai Mpofu vatiwo kunyange hazvo chibvumirano chekurima cheMaputo Declaration chichiti zvikamu gumi kubva muzana zvemabhajeti enyika, zvinofanirwa kubatsira varimi, varimi vekumaruwa havasi kuwana rubatsiro urwu. VaBenedict Aminer, vanomiririra Kenya Peasants League vatiwo nzira zhinji dzekurima dzinoshandiswa nevarimi veminda mirefu dzinokuvadza nharaunda nezviwanikwa asi hurumende dzemuAfrica hadzima zvadziri kuita kugadzirisa dambudziko iri. Sangano iri rinotiwo ranyora tsamba dzenyunyuto munyaya dzemabatirwo ari kuitwa varimi vekumaruwa dzichaendeswa kuSADC neComesa.	https://www.voashona.com/a/zimbabwe-farmers-affected-by-climate-change/4398539.html
business	Kushaya Mari Kwopa Kuti Vakawanda Vasaende kuKisimusi kuMusha	Dambudziko rekusamira zvakanaka kwehupfumi pamwe nekushaikwa kwemari mumabhanga raita kuti vamwe vanhu vemuZimbabwe vatadze kufamba kuenda kumisha yavo yekumaruwa pamwe nemamwe madhorobha. Vemabhazi anotakura vanhu vanoti vanhu vari kufamba panguva ino yezororo rekisimusi vashoma gore rino kana zvichienzaniswa nemamwe makore. Pamusika mukuru weMbare apo panokwirirwa mabhazi anoenda kumaruwa nemamwe maguta nemadhorobha pange pasina vanhu vakwanda uye vemabhazi vange vachiti gore rino zvinhu zvakawona sezvo vanhu vasiri kufamba. Ongororo yaitwa neStudio 7 pamusika uyu yaratidza kuti pange paine vanhu vashoma uye vemabhazi vange vari kugunun’una kuti vanhu vange vari vashoma uye mabhazi ange ari kutora nguva yakareba kuti azare. Muchairi werimwe bhazi rinoenda kuNyamapanda, VaJohn Kagonye, vanoti makore apfuura nguva dzekisimusi havaiwanzomira nguva inodarikaa maminitsi makumi matatu kana awa chairo vari pamusika. Mumwewo muchairi anoshandira kambani yeJoma Transport, iyo inotakura vanhu vanoenda kuMasvingo, uyo aramba kudomwa nezita sezvo asingabvumirwe kutaura nevatori venhau, anoti gore rino vanhu havasi kufamba sezvavange vakatarisira uye patataura navo vati vange vave nemaawa matatu vakamira pamusika bhazi ravo risati razara. Vati vanofunga kuti nyaya yekushaikwa kwemari ndiyo iri kukonzera kuti vanhu vasafambe. Vati mapurisa akawandisa mumugwagwa zvekuti kubva muHarare kusvika kuMasvingo pane maroablocks anodarika gumi nemashanu izvo zviri kuitawo kuti vatore nguva yakareba vari pamugwagwa. Asi VaPeter Tofarasei avo vanoshandira kambani yeBless It Transport, vanoti vanoona sekuti mabhazi awandisa uye ndozvave kuita kuti bhizimisi riite shoma. Vemabhazi ese vataura neStudio7 vati vari kutambirawo mari yemaBond Notes uye gore rino vatadza kuwedzera mutengo sezvavanosiita nekuda kwekuti vanhu vari kufamba vashoma. Kunze kweve mabhazi, vanotengesawo paMusika weMbare avo vanosiwanzo wanawo mari yakawanda panguva ino yegore vanotiwo bhizimisi ishoma gore rino. Mumwe wevanhu ava, VaTari Marizan vaudza Studio 7 kuti zvinhu zvakawoma Zvichakadai mitsetse yange yakareba zvakanyanya mumabhanga mazhinji uye vazhinji vari kutyira kuti vachatadza kutamba kimisimusi zvakanaka nekuda kwekushaya mari. Kunyange hazvo veReserve Bank vakawedzera huwandu hwemari inotorwa pazuva, veruzhinji vanoti mabhanga ari kutora nguva yakareba kuvapa mari uye mamwe mabhanga ange asitorina mari pama ATM. No media source currently available  	https://www.voashona.com/a/zimbabwe-matongerwo-enyika/3648648.html
business	Sangano Re PTUZ Rinoti Nhengo Dzaro Dzichashanda Zuva Rimwe Chete Pasvondo	Sangano rinomiririra varairidzi, re Progressive Teachers Union of Zimbabwe (PTUZ), rinoti ragumbuka zvikuru negurukota rinoona nezvemari, VaMthuli Ncube, avo vanonzi vakapamhidzira mari kune vamwe vakuru vakuru vanoshanda muhurumende asi pasina chavapa varairidzi. Mutungamiriri wesangano iri, Doctor Takavafira Zhou, vaudza Studio 7 kuti varairidzi vakagara vasingabvumi kuti hurumende haina mari. Vati chave kudiwa nesangano ravo ndechekuti hurumende ibudise pachena mari inotambirwa nevashandi vese vehurumende sezvo zviri pachena kuti hurumende inopa vamwe mari ichinyima vamwe. Doctor Zhou vati sangano ravo riri kukurukura nyaya yekuti varairidzi vaende kubasa zuva rimwe chete pasvondo, kwete mazuva matatu seavari kushanda ikozvino vachiti varairidzi havana mari yekuendesa kubasa. No media source currently available 	https://www.voashona.com/a/zimbabwe-ptuz-mulls-working-one-day-a-week-takavafira-zhou/5160767.html
business	Hurumende Yoronga Kupa Mapazi Ayo Mari Shoma Pane Yavari Kuda muBhajeti	Paramende nemusi weMuvhuro yatanga kunzwa kubva kumapazi ehurumende pamusoro pebhajeti ra2019 uye zvabuda pachena kuti mapazi akawanda akanzi nebazi remari aunze mabhajeti ari pasi pasi pemari yavanoda kushandisa izvo zvichakanganisa mashandiro awo gore rinouuya. Vachitaura pamusoro pebhajeti rebazi ravo regore rinouuya, munyori mubazi rezvevashandi, Doctor Judith Kateera, vazivisa komiti yeparamende inoona nezvevashandi kuti bazi rakaziviswa kuti bhajeti rebazi ravo harifaniri kudarika mamiriyoni makumi masere nematatu. Dr Kateera vanoti bazi ravo rinokwanisa kuita zvirongwa zvaro nemazvo kana rikawana mamiriyoni mazana maviri nemakumi mashanu. Vatiwo kunze kwekupihwa mari isingavakwanire, bazi rine zvikwereti zvinodarika zana remamiriyoni makumi masere uye rave kutarisa nzira dzakasiyana siyana dzekutsvaga mari kwete kungomirira hurumende chete. Vatiwo vanovimba kuti nhaurirano dziri kuitwa nehurumende nedzimwe nyika dzichabudirira kuti bazi ravo rikwanise kuwana rubatsiro kubva kune dzimwe nyika nemAsangano akasiyana siyana. Chikwereti chikuru chebazi iri ndecheBasic Education Assistance Module (BEAM) icho chisati chabhadharwa nebazi iri kuzvikoro kubva muna 2015 kusvika pari zvino. Chikwereti ichi chave pamadhora mamiriyoni makumi mapfumbamwe nemashanu. Komisheni inoona nezvevashandi vehurumende, yazivisawo kuti inoda bhajeti remari inosvika zviuru mazana maviri nemakumi mana nemaviri. Asi yakatoudzwa kuti bhajeti rayo haifanira kudarika zana remamiriyoni nemakumi mapfumbamwe nerimwe. Pavabvunzwa kuti sei pasina chinoratidza kuti mari yekubhadhara kana kuti huwandu hwevashandi vehurumende hurikudzikira, munyori mukuru mukomisheni iyi, VaJonathan Wutawunashe, vati vari kuedza napose pavanogona kuderedza huwandu hwevashandi vehurumende. Vati vashandi vehurumende vakawandira kubazi rezvehurumende nehutano uye vari kuongorora mapazi ehurumende kuona kuti vangagadzirisa nyaya iyi sei. Vatiwo nyaya yevashandi vehurumende vanonzi vanongobhadharwa vasina zvavari kuita iri kugadziriswawo. Vanoongorora nyaya dzezvehupfumi VaMasimba Manyanya vati zvinosuwisa kuti mapazi ehurumende achapihwa mari shoma vachiti izvi zvichakanganisa mashandire emapazi aya. Vati hurumende ine mari yakawanda chose iyo inoshandiswa zvinhu zvisina maturo. Paramende ichatura zvese zvairi kuudzwa kubazi rezvemari. Gurukota rezvemari muzvinafundo Mthuli Ncube vanotarisirwa kutura bhajeti ravo rekutanga mwedzi unouya. No media source currently available 	https://www.voashona.com/a/hurumende-yoronga-kupa-mapazi-ayo-mari-shoma-pane-yavari-kuda-mubhajeti/4624486.html
business	Vanotengesera Mumigwagwa muBulawayo Vozeya reMangwana Ravo	Vamwe vanorarama nekutengesa muBulawayo vanoti vanoda kuti kanzuru iwedzere nguva yayakavapa yekuti vabve pane imwe nzvimbo yavari kutengesera kuitira kuti vawane nguva yakakwana yekuenda kunzvimbo itsva dzavanofanirwa kutengesera vari. Izvi zvabuda pamusangano waitwa nevamwe vevanotengesa paGodini. Vanhu ava vakapiwa kusvika pakupera kwemwedzi uno kuti vabve panzvimbo iyi apo pari kuda kuvakirwa nzvimbo inenge iine zvitoro nemahofisi ichange ichinzi EGodini Mall. Kambani inofanirwa kuvaka nzvimbo iyi inofanirwa kutanga basa musi wa 1 Kurume, svondo rinouya. Murongi wemabasa muBulawayo Upcoming Traders Association, VaVincent Donga, vanoti vaita musangano nekanzuru yeguta reBulawayo vachiiudza kuti vanoda kuwedzerwa mazuva. Mumwe wevanotengesa paGodini, Amai Sekai Ndlovu, vabvuma kuti kanzuru yaive yavaudza kuti vanofanirwa kubva panzvimbo iyi uye kuti vakaudzwa nzvimbo itsva kwavari kufanirwa kunotengesera vari. Asi vati vane kushushikana nekubva panzvimbo iyi nekuti vave nenguva vachitengesera ipapo uyewo havana chokwadi chekuti kwavanonzi vaende kwacho vachange vachiwana vanhu vanovatenga vakawanda here sevavaichiwana paGodini. Munyori mukuru weBulawayo Upcoming Traders Association, VaDumisani Ncube, vatsigira kuti vanotengesera paGodini vanoda kuwedzerwa nguva yekubva panzvimbo iyi nekuti vakanonoka kuudzwa kuti vanofanirwa kubva. Vati sezvo kutengesa kuri iko kunopa raramo kuvanhu ava, kubviswa kwavo hakufanirwe kuti kuitwe zvechimbi-chimbi. Studio7 haina kukwanisa kunzwa kubva kumutauriri wekanzuru, Amai Nesisa Mpofu, kana kubva kuna meya, VaMartin Moyo, sezvo vange vachinzi vari mumusangano. Asi kanzuru yakazivisa gore rakapera nezvekuvakwa kweGodini Mall uye kuti vanotengesa vari panzvimbo iyi vaizofanirwa kubva. Kana yapera kuvakwa EGodini Mall inonzi ichavewo nenzvimbo itsva yevanorarama nekutengesa zvinhu zvakasiyana-siyana. Nzvimbo yeEGodini Mall inotarisira kuvakwa nemari inosvika mamiriyoni makumi matanhatu emadhora. No media source currently available 	https://www.voashona.com/a/zimbabwe-bulawayo-vendors-ponder-their-future/4268169.html
business	Vagari Vodyira Marasha Kanzuru yeMasvingo	Vagari vemudhorobha reMasvingo vanoti havasi kufara nedanho rakatorwa nekanzuru yavo nezuro rekuti itengere vakuru vemapazi nharembozha dzichadya mari inodarika zviuru makumi matanhatu zvemadhora ekuAmerica. Vagari vakawanda vanoti zviri kuitwa nekanzuru yavo zvinoratidza kuti haina shungu nekuita zvinhu zvinobatsira veruzhinji. Maminetsi emusangano wekanzuru wakaitwa nezuro anoratidza kuti kanzuru yakabuda nechisungo chekutenga nharembozha dzemhando yepamusoro soro dzekupa vakuru vemapazi ekanzuru gumi, pamwe nevetevedzeri vavo gumi. Vakuri vemapazi vachatengerwa Iphone7 iyo inoita zviuru zvitatu zvemadhora, vatevedzeri vavo vachitengerwa Samsung Galaxy S9, iyo inoita zviuru zviviri nemazana manomwe emadhora ekuAmerica. Izvi zvichadyira kanzuru mari inoita makumi matanhatu ezviuru zvemadhora. Vagari vataura ne Studio7 vanoti izvi zvinoratidza kuti vatungamiri vekanzuru havana hany'a nehupenyu hwevagari sezvo vachishandisa mari yakawanda kuzvinhu zvenhando, asi ivo vasina mvura yakakwana, migwagwa yakanaka uye marara asiri kutakurwa kanzuru ichiti mari yairi kuwana ishoma. Amai Sandra Muzenda, avo vanogara mumusha weSisk, vanoti izvi zvinoratidza kuti vakuru vekanzuru vane humbimbindoga. Mumwe mugari, Muzvare Blessing Chimombo, vanotiwo havaoni chinobatsira nharembozha pakufambiswa kwebasa rekanzuru rakafana nekuti kushomeka kwemvura kupere mudhorobha. Kunyange zvekutengwa kwenharembozha izvi zvisimo mubhajeti rekanzuru ra2019, kanzuru inotarisirwa zvakare kuzobudisa mari yakawanda yekutengera vakuru ava muto wekudzishandisa mwedzi wega wega. Mubhajeti regore rino remari inosvika mamirioni maviri emadhora, kanzuru ichashandisa mari inosvika zviuru mazana mashanu zvemadhora gore rose mukugadzirisa migwagwa, zvinoreva kuti mari yenharembozha yose inokwanisa kugadzirisa migwagwa yedhorobha kwemwedzi mumwe chete. Kanzuru inoshandisazve mari inoita zviuru mazana matatu zvemadhora kutenga mishonga inochenesa mvura pagore, zvekuti mari yenharembozha inokwanisa kutenga mishonga yekuchenesa mvura kwemwedzi miviri, vanhu vachiwana mvura yakachena muguta rine vanhu vosvika zviuru zana. Mari yenharembozha iyi inokwanisawo kutenga mafuta edzimotokari dzose dzekanzuru nedzekutakurisa marara mudzimba kwemwedzi mitatu, izvo zvinoita kuti zvirwere zvive zvishoma muguta. Naynzvi munyaya dzemari dzinotiwo, kanzuru, iyo iri kunetseka kuwanira musha wega wega bhini rawo, yaikwanisa kutenga mabhini zviuru zvisere zvopihwa vagari kuitira kuti vasarase marara pose pose. Mukuru webasa muMasvingo United Residents and Rate Payers Alliance, VaAnoziva Muguti, vanoti kanzuru iri kuita zvekutamba nemari yevagari. Kunyange izvi zvakabuda mumaminitsi emusangano wekupera kwemwedzi unopa mvumo kubasa rose rekanzuru richaitwa mwedzi unotevera, meya weguta, VaCollen Maboke, vanoti izvi hazvisati zvapasiswa. Vagari vanoti kanzuru inofanirwa kusatenga nharembozha idzi yonangana nezvinhu zvinobatsira vagari. No media source currently available 	https://www.voashona.com/a/masvingo-residents-spit-fire-over-cellphone-funding/4767296.html
business	Chizvarwa cheZimbabwe, VaTino Mambeu, Voenda Mberi neMabasa eKuisa Magetsi eMhando dzeMoto weZuva neMhepo muSouth Africa	Muchikamu chedu chatinotarisa zviri kuitwa nezvizvarwa zveZimbabwe zviri kunze kwenyika, tine hurukuro nechizvarwa cheZimbabwe, VaTino Mambeu, vanove nyanzvi munyaya dzemhando dzemoto wezuva pamwe newemhepo, kana kuti solar and wind energy vachishanda vari muJohannesburg, kuSouth Africa. VaMambeu, vanove mukuru wekambani yeUlwazi Energy Technologies, vanoti vakatanga vachingoisa magetsi emazuva ose aya vasati vapinda mukuteya moto wezuva neunobva mumhepo. Vanoti vanotarisira kuti gore ravanozodzokera kumusha vanonoenderera mberi nekuita basa iri, uye vari kukurudzira hurumende kuti isabhadharisa mitero pamidizyo yemabasa avanenge vachiita vari kunze kwenyika kana vodzokera kumusha nayo. No media source currently available 	https://www.voashona.com/a/6647584.html
business	Varairidzi Vanoti Vanoda Kutambiriswa Madhora ekuAmerica	Varairidzi vakawanda vanoti mari yavapihwa nhasi nehurumende yekuti vayamurike ishoma zvikuru vachiti chavari kuda imari yavaitambira iri yemadhora ekuAmerica. Mumwe mudzidzisi wekwaChiendambuya kwaRusape, VaFambayi Fambayi, vati mari iyi ishoma zvikuru sezvo pasina zvainokwanisa kutenga.\n\nSachigaro werimwe sangano revadzidzisi vekumaruwa reAmalgamated Rural Teachers of Zimbabwe, VaObert Masaraure, vati kunyange mari iyi ikabatanidzwa nemari dzemihoro yavo haidarike madhora zviuru zvishanu zvinodiwa kuti mhuri yevanhu vashanu vararame pamwedzi.\n\nMunyori mukuru weProgressive Teachers Union of Zimbabwe, VaRaymond Majongwe, vati wochiri kunetsa ndechekuti mari iyi haina kubuda munhaurirano uye ishoma zvekuti hairaramise vadzidzisi vari\nkukwangwaya nenhamo. Mukuru weZimbabwe Teachers Association, VaSifiso Ndlovu, vati mari yawedzerwa yakafanana nemutero wembwa. Vati vadzidzisi vanofanirwa kuwedzerwa mari kuti idarike madhora zviuru gumi nezvishanu kuti vararame sevanhu.\n\nHurumende inoti yafanopa vadzidzisi mari iyi kuti vafanobatsirikana apo vanenge vachiita nhaurirano munyaya dzemari yemihoro. Mune imwewo nyaya, vadzidzi vakawanda vapfekedzwa nguwani dzedzidzo vari kumba kana kuti virtual nekuda kwekutyirwa kuti vakaungana pachikoro cheChinhoyi University of Technology sezvavanogaroita makore ese, vano paradzira chirwere cheCovid-19. Mumwe aswera akapfeka nhumbi dzedzidzo nhasi ari kumba ndiMuzvare Vimbainashe Chitauro avo vati vaishuwira kupemberera zuva ranhasi vari kuchikoro nevamwe. Muzvare Chitauro vati vatadza kuona zvanga zvichiitwa kuchikoro sezvo vanga vasina mabhanduru ekuvhura madandemutande.  Asi mumwe wevakanzi vange vari pachikoro nhasi nekuti vakaita zvidzidzo zvepamusoro, VaIgnatius Sakala, vati mufaro wavo mushoma sezvo vamwe vavakadzidza navo vatadza kunge vari pachikoro. Mutungamiri wenyika, VaEmmerson Mnangagwa, vapfekedza vadzidzi vakapedza zvidzidzo zvavo vanosvika zviuru zviviri nemazana maviri nemakumi mapfumbamwe nevaviri, asi vazvinji vavo vanga vari kudzimba dzavo vachiona zvanga nzvichiitika padandemutande. No media source currently available 	https://www.voashona.com/a/zimbabwe-teachers-demand-salaries-in-american-dollars/5606830.html
business	Hurumende Inomisa Kanzuru yeGweru Kukwidza Mitero	Kanzuru yeguta reGweru yamanikidzwa nehurumende, kuburikidza negurukota rezvematunhu, VaIgnatius Chombo, kusakwidza mitero sezvo bhajeti rayo risati ratambirwa nebazi rezvematunhu. No media source currently available Kanzuru iyi, iyo yaive yakwidza mitero kubvira pakupera kwemwedzi waNdira, yarambidzwa kuita izvi nebazi rezvematunhu sezvo bazi iri risati rapasisa hurongwa hwekanzuru iyi hwekushandisa mari gore ra2015. Muhurongwa hwayo hwekushandisa mari hwegore rino, kanzuru yaida kukwidza mitero yakasiyana-siyana nezvikamu makumi matatu nezvishanu kubva muzana. Asi sachigaro wekomiti inoona nezvemari mukanzuru yeGweru, VaAlbert Chirau, vanoti vebazi rezvematunhu vakati kanzuru inofanirwa kugadzirisa zvinhu zvakasiyana-siyana, kusanganisira nyaya yekuti vakuru vakuru vekanzuru vapiwe mari yemihoro inoenderana neyakatarwa nehurumende, uye kuti mari inoshandiswa kubhadhara vashandi vekanzuru isapfuure zvikamu makumi matatu kubva muzana zvemari inowanikwa nekanzuru kubva kumitero. VaChirau vanoti kanzuru iri kugadzirisa zvakanzi zvigadziriswe izvi nevebazi rezvematunhu, uye vanotarisira kuti bhajeti rekanzuru richapasiswa munguva pfupi inotevera. Pakupera kwemwedzi waNdira nepakutanga kwaKukadzi vamwe vagari vemuGweru vakaratidzira vachitsutsumwa pamusoro pehurongwa hwekanzuru hwekuda kukwidza mitero, uyewo nyaya yekuti kanzuru iri kuendesa kumagweta vagari vari kukundikana kubhadhara zvikwereti zvemitero zvavainazvo kukanzuru. VaChirau vanoti pave nehurongwa hutsva hwekuti kanzuru haichaendesi vagari vane zvikwereti kumagweta pasina kutaurirana. Vanoti kanzuru yakatora danho rekuti kwemwedzi mitanhatu inotevera magweta ekanzuru haafanirwe kubata kana kutengesa midziyo yevagari vari kubhadhara zvikwereti zvavo kumagweta aya, uye kuti munguva imwe cheteyo, avo vanobhadhara mitero yavo nenguva vasina zvikwereti, vachabvisirwa zvikamu makumi matatu kubva muzana zvemari yavanobhadhara. VaCornelia Selipiwe ndivo sachigaro weGweru Residents and Ratepayers Association rinove sangano rine dzimwe nhengo dzakaratidzira nguva pfupi yapfuura. Va Selipiwe vanoti vanotambira nemufaro mukuru danho rekudzorera mitero payaive isati yakwidzwa pakupera kwaNdira. Vanoti tarisiro yavo ndeye kuti bazi rezvematunhu richapa pfungwa yekuti kanzuru yeGweru isakwidza mitero zvachose sezvo zvinhu zvisina kumira zvakanaka munyaya dzemari Asi dzimwe nyanzvi munyaya dzehupfumi dzinoti kanzura nevagari vanofanirwa kugara pasi votaurirana kuitira vagari vaziviwo kuti zvavanoda kuitirwa nekanzuru zvinoda mari inobva muvagari. Nyanzvi idzi dzinotiwo kanzuru inofanirwawo kuisa zvido zvevagari pamberi, uye kutambirisa vashandi vayo mari dzinoenderana nemari inowanwa nekanzuru kubva kumitero. 	https://www.voashona.com/a/zimbabwe-shava-gweru-shona-chombo/2662116.html
business	VaMnangagwa Vanovhura Zviri paMutemo 2018 Agricutural Show	Mutungamiriri wenyika, VaEmmerson Mnangagwa, vavhura Harare Agricultural Show zviri pamutemo vachiti zvirongwa zveCommand Agriculture nePresidential Input Scheme hazvisi zvematongerwo enyika uye hurumende yavo icharamba ichitsigira zvirongwa izvi sezvo zviri kubatsira nyika kuwana chikafau chakakwana. Vati zvirongwa izvi zvaita kuti nyika iite goho rakawandisa uye hurumende yavo icharamba ichizvitsigira. Vati kubudira kweCommand Agriculture kwakaita kuti ivandudzwe kusanganisira zvimwe zvirimwa zvakaita segorosi, zvipfuyo zvakaita semombe pamwe nehove. Vati zvirongwa izvi hazvisi zvematongerwo enyika sezvinotaurwa nemapato anopikisa munyika uye hurumende yavo icharamba ichitsigira chirongwa ichi. VaMnangagwa vati hurumende yavo inotsigira Harare Agricultural Show pamwe nezvirongwa zvayo zvakaita semusangano wayakaita svondo rino wevarimi nemabhizimisi. Vati mashoo emamwe matunhu munyika yose anofanira kudzidza kubva kuHarare Agricultural Show uyewo vati vachakurudzira hurumende dzematunhu dzichaumbwa pasi pehurumende kuti dzikoshese zvirongwa zvevarimi. VaMnangagwa vakurudzirawo makambani akazvimirira kuti atsigire mabasa ekurima kuitira kuti nyika ikwanise kutengesa zvirimwa zvayo kunze sezvayaiita kare. Mukuru weZimbabwe Agricultural Society, varongi veHarare Agricultural Show, VaNgoni Kudenga, vati chirongwa chavo chakabudira zvikuru gore rino uye huwandu hwevairatidzira zvirimwa hwakakwira nezvikamu gumi nezvina kubva muzana kana zvichienzaniswa negore rapfuura. Vatiwo ivo nekomiti yavo vari kuzeya pfungwa dzakapihwa nevamwe kuti Harare Agricultural Show isandurwe kuve National Agricultural Show sezvo ichipindwa nevarimi nemakambani kubva mumatunhu ese munyika. Mutungamiriri weGrain Millers Association, GMA, VaTafadzwa Musarara, vaudza Studio 7 kuti makambani ari musangano ravo ave kutotsigira varimi nechekare. Pashoo yegore rino GMA ndiyo yapa mubairo wezviuru zviviri nemazana mashanu emadhora kukambani yeGushungo Dairy iyo yatora mubairo wekutanga pachikamu chevarimi vanochengeta mombe. Zimbabwe Parks and Wildlife Management Authority yatora mubairo wekuita basa rayo zvakanaka. Mukuru wekambani iyi, VaFulton Mangwanya, vaudza Studio7 kuti vafara chose nekukunda kwavaita. Kambani yeSeedco ndiyo yawana mubairo wekutanga pamakambani ese airatidzira gore rino kozotiwo Zimbabwe Broadcasting Cooperation ndiyo yawana mubairo pamakambani ese ezvenhau akapinda pashoo yegore rino. Varimi vahwina mibairo inosanganisira dzimotokari, mari nematirakita. No media source currently available 	https://www.voashona.com/a/zimbabwe-mnangagwa-opens-agric-show/4553026.html
business	Vari Kunze Vochema neKwavanoti Kusatirimuka kweHurumende paNyaya yeMapasipoti	Zvimwe zvizvarwa zveZimbabwe zvikuru zviri kunze kwenyika zviri kunyunyuta zvakasimba nekwazvinoti kukundikana kwehurumende kuzviwanisa magwaro ekufambisa matsva kana kumutsiridza anenge apera kushanda, izvo zvave kuita kuti vamwe vavo varasikirwe nemabasa. Hurumende yakanga yambozivisa svondo rapera kuti zvinhu zvakanga zvave kuzoreruka sezvo yakatenga mapepa nezvimwe zvinodiwa mukugadzirwa kwemapasipoti. Asi tsvakiridzo yaitwa neStudio7 inoratidza kuti hurumende iri kutotarisira chikamu chekutanga chemapepa akatengwa aya pamwe nezvimwe zvinodiwa mukudhindwa kwemapasipoti zvakaita se ink zviri kutotarisirwa munyika pakati pemwedzi unouya. Mushandi uyu atiwo pari zvino hapana chiri kudhindwa kumahofisi kwavo, izvo zvinopesana nemashoko anga achiburitswa nevamwe ekuti zvinhu zvave kutanga kufamba. Chimwe chizvarwa cheZimbabwe chiri kuSouth Africa, VaMaxwell Mwale, vanoti vari kuchema zvikuru kuti pasipoti yavo yave kupera kushanda pasina hurongwa kwekuti vawane imwe nekukasika. VaMwale vanoti vanhu vakawanda muSouth Africa vave kuvharirwa mabhuku avo ekumabhanga sezvo vasisina magwaro anovabvumidza kugara nekushanda munyika iyi zviri pamutemo. VaMwale vanoti vanhu vakawanda vave kungogara vasina mapasipoti, kunyange hazvo vachityira kuti vachabatwa vachidzoserwa kumusha. VaMwale vanokurudzira hurumende yeZimbabwe kuti igare pasi nevatungamiri venyika dzine zvizvarwa zvayo votsvaga nzira dzingabatsira vanhu ava, pane kuti vadzoserwe kumusha. No media source currently available  	https://www.voashona.com/a/zimbabwe-passports-home-affairs-maxwell-mwale/5023727.html
business	VaMthuli Ncube Voendeswa kuMatare neNyaya yeKukwidza Mutero	Mumwe muzvinabhizimisi wemuHarare, VaArnold Mutsondi, vaendesa gurukota rezvemari, Muzvinafundo Muthuli Ncube, kumatare vachiti mutemo wavo wavakadzika wekuwedzera mutero hausi pamutemo uye hautarisirwe munyika ine hutongo hwejekerere. VaNcube vakati vanhu vatange kubhadhara masendi maviri padhora roga roga pavanoshandisa makadhi avo ekubhengi kubva pamasendi mashanu pachero mari yavanenge vachitumira kana kushandisa. VaMutsondi vanoti zviri pachena kuti hurumende iri kuda kuomesera vanhu vasina mhaka nekuti yakundikana kugadzirisa dambudziko remari. Gweta raVaMutsondi, VaAlex Majachani, vanoti zviri kuitwa naVaNcube kutyora bumbiro remutemo wenyika. Hatina kukwanisa kubata VaNcube kuti tinzwe divi ravo panyaya iyi. No media source currently available 	https://www.voashona.com/a/vamthuli-ncube-voendeswa-kumatare-nenyaya-yekukwidza-mutero/4598463.html
business	Zvizvarwa zveZimbawe Zvofarira Kuvhurwa kweBhodha neBotswana Svondo Rinouya	Varidzi vemabhazi anofamba pakati peHarare neGaborone nemamwe maguta ari munyika dzakatenderedza Zimbabwe vanoti vafadzwa zvikuru nedanho ratorwa neBotswana rekuti vatange kushanda musi wa1 Zvita. Gurukota rinoona nezvekutakurwa kwevanhu nezvinhu uye kufambiswa kwemashoko muBotswana, VaThulaganyo Segokgo vaivisa nezvedanho iri vachitaura nevatori venhau nemusi weMuvhuro. VaSegokgo vazivisa kuti rimwe remabhodha mashanu ari kuvhurwa zvizere kubva musi wa1 Zvita ndere Plumtre-Ramokgwebana iro rinoshandiswa zvikuru nezvizvarwa zveZimbabwe. Botswana yakavhara mabhodha ayo nenyika dzakaitenderedza muna Kubvumbi gore rino senzira yekudzivirira kupararira kwehutachiwana hweCovid-19. Kuvharwa kwemabhodha uku kwakakanda ruzhinji rwezvizvarwa zveZimbabwe mukanwa mamupere sezvo zvichirarama nekutenga zvinhu kunyika dzakatenderedza Zimbabwe zvichinotengesa kumusha. Mukuru kukambani yeMangongongo Logistics ine mabhazi anobva mudhorobha reFrancistown muBotswana achienda kuHarare VaMartin Vumbani vati bhizimisi range radzokera kumashure zvakanyanya nekuvharwa kwemabhodha. Chimwe chizvarwa cheZimbabwe chinotyaira kukambani imwe cheteyo VaThompson Moyo vatsinhira mashoko aya. Kunyange hazvo vachigamuchira kuvhurwa kwemabhodha nemaoko maviri, VaMoyo vaenderera mberi vachiti vachatenda maruva vadya chakata nokuti zvinoda kutevedza kuti kusaparadzirwa hutachiwana hhweCovid-19 hazvisi nyore kuzadzikisa. Vachitsigira mashoko aVaMoyo, VaThomas Muzavazi vaudza Studio 7 kuti dai nyika dziri mudunhu reSADC dzataurirana kuti vanhu vasabhadhariswe mari zhinji pakuvhenekwa hutachiwana hweCoronavirus. Vafambi vanotarisirwa kuva nechitambi chinoratidza kuti havana chirwere cheCOVID-19 uye kutewedzera zvinodikanwa kuti hutachiwana husapararire kusanganisira kupfeka maface mask, kugeza maoko nguva dzose uye kusaungana kwenguva refu. Vakuru mubazi rezvekupinda nekubuda kwevanhu muZimbabwe vakatozivisa dare reparamende kuti havana zvimwe zvikwanisiro zvekuona kuti vanhu havapinde here pamabhodha nemapepa ekunyeba vachiti vanoda mari yekutenga michina yechizvinozvino. No media source currently available 	https://www.voashona.com/a/zvizvarwa-zvezimbawe-zvofarira-kuvhurwa-kwebhodha-nebotswana-svondo-rinouya/5673668.html
business	Hurumende Yotatarika Kutenga Mafuta eKufambisa Motokari	Zvinhu munyika zvaita manyama amire nerongo sezvo makambani anotenga mafuta edzimotokari ari kuti ari kutadza kuwana mari kubva kubhanga guru renyika rereserve bank of Zimbabwe. Munyori mukuru mubazi rezvemhando dzemoto VaPatson Mbiriri vanoti hurumende iri kuita chipatapa kuyedza kugadzirisa dambudziko iri kuti munyika musaite dambudziko rekushomeka kwemafuta ekufambisa dzimotokari. Izvi kumwana weZimbabwe inenge yave nhamo yechikwepa kuti uku chakarumwa uku chinotsva. Parizvino vanhu vari kuswera vakamira mumitsetse kutsvaga mari kumabhanga. Asi nhengo yeZanu-PF inomirira Dangamvura-Chikanga mudare reparamende uye vaine mabhazi VaEsau Mupfumi vanoti vanhu vekuManicaland vanenge vange vogara havo vachienda kunotenga mafuta kuMozambique uko mutengo wacho wakaderera. VaMupfumi vati havo zvinonetsa kuziva kuti mafuta aya haakanganise here dzimotokari. Vatiwo vane chivimbo chekuti hurumende ichagadzirisa dambudziko iri risati rakomba. Mutungamiri weconfederation of Zimbabwe industries VaBusisa Moyo vanoti dambudziko iri rikasagadziriswa zvichaomera vemabhizmisi. Vatiwo pane makambani akawanda achatatarika sezvo achishandisawo mafuta aya. Vakawanda vari kushamisikawo kuti sei zimbabwe iri kutatarika nekushaya mafuta edzimotokari iyo iine kambani yemafuta enzimbe yeGreen Fuel? Vaimbova gurukota rezvemhando dzemoto VaElton Mangoma vave kutungamira bato reRDZ vanoti nyaya yehuori ndiyo yakanganisa chirongwa ichi. Ko chii chingaitwe nehurumende kuti dambudziko iri ripere? VaMangoma vanoti hurumende yaVaMugabe yaremerwa nemutoro wekutungamira nyika. Nyaya yekushomeka kwemafuta iyi hachisi chinhu chitsva muZimbabwe. Kubva muna 2000 pachine kambani yehurumende yenoczim zvinhu zvainetsa zvichikonzerwa kunnyaya nenyaya yehuori nekushomeka kwemari yekunze. Nyanzvi munyaya dzezvehupfumi dziri kuyambira kuti dambudziko iri rikasagadzirwa nechimbichimbi hupfumi hwenyika hunogwadama.	https://www.voashona.com/a/zimbabwe-matongerwo-enyika/3546436.html
business	Chizvarwa cheZimbabwe Chiri muAmerica, VaNdenda, Vobata Pamwe neMasangano Akawanda muKusimudzira Vechidiki neNharaunda kuZimbabwe	Muchirongwa chedu chatinotarisa zviri kuitwa nevana veZimbabwe vari kunze kwenyika, svondo rino tine hurukuro naVaInnocent Ndenda vari mudunhu reTexas muAmerica asi vachibva kuHwedza mudunhu reMashonaland East. VaNdenda, avo vakaenda kuAmerica muna 2016, vanoti kunyange hazvo vachishanda samaneja pane imwe kambani kwakare kuTexas, vakaramba vachienderera mberi nemabasa avo avaiita vachiri kumusha, ekubatsira vanoshaya pamwe nekusimudzira nharaunda yavanobva. Pari zvino vanoti vari kushanda nemasangano matatu anoti reMubatirapamwe Trust, iro rinobatsira vanenge vachishandisa zvinodhaka, reMakoni North District Association, rakanangana nenyaya dzebudiriro, pamwe nereGlobal Exchange Program, iro rinobatanidza vanhu vanobva kunyika dzakasiyanasiyana. VaNdenda vanoti shuviro yavo ndeyekuona vana veZimbabwe vachiisa misoro pamwe vosiyana nehumbimbindoga, vachiti chose chinezwi rekuti kubatana chinobudirira. Vanoti ivowo vane shuviro yekuti vange vachizorangarirwawo mune remangwana semunhu akabatsira mukushanda nevamwe kubatanidza vanhu kuti vavandudze magariro avo. No media source currently available 	https://www.voashona.com/a/6827335.html
business	Nyanzvi Dzinoti Zimbabwe Ngaitaurirane neBhanga Guru Repasi Rose	Imwe nyanzvi munyaya dzezvehupfumi inoshanda nesangano re Labour and Economic Development Research Institute of Zimbabwe, Doctor Godfrey Kanyenze, vanoti Zimbabwe haina chimwe chekuita kunze kwekutaurirana nebhanga guru rinokweretesa mari reWorld Bank mkuitira kuti zvinhu zvifambe zvakanaka munyaya dzehupfumi. No media source currently available Zimbabwe ine chikwereti chemari inopfuura bhiriyoni imwe chete yemadhora. Mashoko aVaKanyenze anotsinhirwawo nevaimbova gurukota rezvehupfumi, VaTendai Biti. Vaviri ava vanoti pasina rubatsiro nyaya yekugadzirisa hupfumi hwenyika inoramba iri zviroto. VaKanyenze vanotiwo Zimbabwe inofanirwa kutaurirana zvakare nesangano rinokweretesa pasi rose reInternational Monetary Fund. Zimbabwe ine zvikwereti zvekunze kwenyika zvinodarika mabhiriyoni mapfumbamwe ane zviuru zvipfumbamwe zvemadhora. 	https://www.voashona.com/a/zimbabwe-kanyenze/2566414.html
business	Varimi veDonje neVabatsiri Vavo Vogura Muchato	Varimi vedonje gore rino vanonzi vachatarisana nedambudziko hombe zvichitevera kubuda muzvibvumirano zvekushanda nevarimi kunonzi kwaitwa nevanga vachitsigira varimi nezvekurimisa. Makambani anga achitsigira varimi anonzi ari kunyunyuta nekusawana chimuko kubva muhurongwa hwekubatsira varimi uhu achipomera varimi ava mhosva yekutengesa donje neparutivi, vasingatevedzere zvibvumirano zvekuti makambani aya atenge iwo donje. Hurongwa hwanga huripo hunonzi hwaiita kuti varimi vawaniswe zvinodiwa pakurima zvakaita semishonga, mbeu nefotereza, ivo voisawo simba ravo pakurima, kusakura pamwe nekukohwa donje ravo vozotarisirwa kuri tengesera kambani inenge yavabatsira. Asi zvinonzi varimi vaizonotengesa nerweseri donje ravo kune vamwe vanotenga vanenge vaine mitengo inenge iri pamusoro peinenge ichipiwa nemakambani anenge avabatsira. Asi mutungamiri werimwe sangano revarimi, reZimbabwe Commercial Farmers Union, ZCFU, VaWonder Chabikwa, vanoti havawirirane nemashoko ekuti kutengeswa kwedonje parutivi nevarimi ndiko kwakonzera kuti vemakambani vabude muzvibvumirano izvi. VaChabikwa vanoti vemakambani anotenga donje ava vanogona kunge vakanga vaunganidza zvavo donje rakawanda nechekare zvekuti havachina shungu dzekutenga zvakare rimwe donje. Mitengo yedonje wemwaka wapera unonzi wakanga wakadzikawo pasi zvakanyanya, izvo zvinonzi zvakasvibisawo mwoyo yevamwe varimi mumwaka uno. Imwe yemakambani aitenga donje pamwe nekubatsira varimi, yeCargill, inonzi yakatovhara bhizimusi rayo munyika ichiti kuoma kwezvinhu kwakanga kwoita kuti isakwanise kurarama. No media source currently available 	https://www.voashona.com/a/zimbabwe-politics-farming-cotton-contract/2534141.html
health	Zimbabwe Ine Vanhu Vana Vafa, Uye Makumi Maviri neVasere Vabatwa neCovid-19	Huwandu hevanhu vabatwa neCoronavirus huchiri pamakumi maviri nevasere, uye vakashaya nechirwere vava vana. Zimbabwe yaongorora vanhu zviuru zvina nemazana mapfumbamwe ane makumi mapfumbamwe. Bazi rezvehutano rinoti kusvika nezuro, Harare ndiyo ine vanhu vakawanda vabatwa neCoronavirus ichiteverwa neBulawayo. MuHarare mune vanhu gumi nevaviri vabatwa nechirwere ichi, uye muBulawayo mune vanhu gumi. KuMashonaland East kune vanhu vana kozoti matunhu eMatabelelalnd North neMashonaland West ane munhu mumwe akabatwa neCoronavirus. Hatina kukwanisa kunzwa kubva kubazi rezvehutano kuti pane vanhu vangani vaongororwa nhasi uye kuti zvii zvabuda muongorora iyi. Bazi rezvehutano rinozivisa zvinenge zvabuda muongororo dzayo manheru ega ega uye izvi zvinoitwa tabva pamhepo. Zvichakadai, varimi vefodya nhasi vazivisa kuti vanofara chose nedanho ratorwa nehurumende rekutora basa ravo pamwe nekutengesa fodya sebasa rakakosha panguva ino apo nyika yakavharwa senzira yekudzvirira kupararira kweCoronavirus vachiti izvi zvichaita kuti vatengese fodya yavo pasina kunetsana kana kuvhiringidza nemapurisa kana vamwe vanochengetedza mutemo. Mukuru werimwe remasangano anomirira varimi vefodya munyika, reZimbabwe Tobacco Assocciation, VaRodney Ambrose, vaudza Studio 7 kuti vanotambira danho iri nemufaro. Vanoongorora nyaya dzehupfumi vakazvimrira, VaMasimba Kuchera, vaudzaStduio 7 danho rehurumende rakanaka chose sezvo fodya yakakosha pahupfumi hwenyika nekuti rinounza mari yekunze. VaAmbrose vaudza Studio 7 kuti nhengo dzesangano ravo dzatogadzirira kutengesa fodya vachiti vangomirira chete kuti bhanga guru renyika rigadzirise nyaya yekuti vachabhadharwa sei. Misika yefodya yaifanira kuvhurwa svondo rino asi izvi zvakambomiswa kuitira kuti pagadziriswe nyaya yekuti varimi vachabhadharwa sei. Murimi wefodya kuNyabira pedyo neHarare, Amai Helen Shumba, vaudza Studio 7 kuti vatogadzirira kutengesa fodya yavo. VaKuchera vanoti zvakakosha kuti hurumende neReserve Bank of Zimbabwe vabude pachena nekukasika kuti varimi vanobhadharwa sei kuitira kuti misika yefodya ivhurwe kuitira kuti nyika iwane mari yekunze nekukasika. Gore rapfuura pakamboita mutauro, pakavhurwa misika yefodya varimi vachiramba kutengesa fodya yavo mushure mekunge hurumende yaputsa chibvumirano chayainge yaita nevarimi chekuti vaizobhadharwa nemadhora ekuAmerica. Mukuru wekambani yehurumende inoona nezvekutengeswa kwefodya munyika, yeTobacco Industries Marketing Board, Dr Andrew Matibiri, vaudza Studio7 kuti RBZ inotarisirwa kuita musangano nevarimimangwana kuitira kuti vabude nechisungo chekuti varimi vachabhadharwa sei misika isati yavhurwa. VaMatibiri vaudza Studio 7 kuti mangwana chaiwo vari kutanga zvidzidzo zvekudzisa varimi zvavanotarisirwa kuita pakuendesa fodya kumisika nekuita pamisika kudzivirira kupararira kweCoronavirus. Zvimwe zvezvinhu ndezvekuti motokari dzinotakura fodya kuendesa kumisaka dzinobvimidzwa vanhu vaviri chete uye kuti vana vane makore ari pasi pegumi nematanhatu havabvumidzwe pamisika yefodya. Gore rino panenge pasina bhanga pamisika yefodya uye varimi vese vachaenda kumisika vachange vachiongororwa nekuita zvese zvinotarisirwa nebazi rezvehutano neWorld Health Organisation kudzivirira kupararira kweCoronavirus. TIMB iri kukurudzira vanotenga fodya kuti vatenge fodya munzvimbo dzakasiyana siyana munyika senzira yekuderedza huwandu hwevarimi vanoenda kuHarare kuzotengesa fodya yavo. No media source currently available 	https://www.voashona.com/a/zimbabwe-has-four-covid-19-deaths-and-28-positive-cases/5388921.html
health	Hurumende Inokurudzirwa Kuendesa Muzvare Joanna Mamombe kuChipatara	Sangano reWomen's Academy for Leadership and Political Excellence, kana kuti WALPE, uye rimwe rinorwira kodzero dzevanhu pasi rose, reInternational Commission of Jurists (ICJ), ari kukurudzira hurumende yeZimbabwe kuti iendese kuchipatara mumiriri weHarare West mudare reparamende, Muzvare Joana Mamombe, vebato reMDC Alliance, avo vasiri kunzwa zvakanaka kujeri reChikurubi kwavari. Muzvare Mamombe vari kupomerwa mhosva yekutyora mitemo yeCovid-19. Kunyangwe vange vamboendeswa kuchipatara cheParktown nemusi weChina, Muzvare Mamombe vakamanikidzwa kubuditswa muchipatara ichi nevanofungidzirwa kuti vasori kunyangwe vanachiremba vaiti vaifanira kugara muchipatara vachivhenekwa. Sangano reICJ rinoti zvave pachena kuti mutemo wave kushandiswa sechombo chekutsikirira vanopikisa muZimbabwe. Sangano iri rinoti mukusaburitsa Muzvare Mamombe mujeri, hurumende iri kutyora bumbiro remutemo, pachikamu chechimakumi mashanu, kana kuti Article 50(d), chinoti musungwa ane kodzero yekurapwa. Rinotiwo Zimbabwe iri kutyora zvibvumirano neUnited Nations pakubata vasungwa. Tatumira mibvunzo kugurukota rezvemitemo, VaZiyambi Ziyambi, nezvemashoko aya asi vange vasati vapindura pataenda pamhepo. Tatumirawo mimwe mibvunzo yedu kumutauriri weZimbabwe Prisons and Correctional Services (ZPCS), Superintendent Meya Khanyezi, asi vange vasatiwo vapindura. Mukuru wesangano reWALPE, Muzvare Stabile Dewa, vanoti havasi kufara nemabatirwo ari kuitwa Muzvare Mamombe. No media source currently available	https://www.voashona.com/a/zimbabwe-local-and-international-organizations-urge-zimbabwe-govt-to-take-joanna-mamombe-to-hospital/5869583.html
health	Nyanzvi Dzoparura Chirongwa Chekubatsira Vanoshandisa Zvinodhaka Pachena	Dzimwe nyanzvi munyaya dzezvehutano dzaparura chirongwa chekuongorora pachena zvinodhaka mumiviri memunhu kuyedza kupedza dambudziko ratekeshera munyika rekushandiswa kwezvinodhaka. Chirongwa ichi chinonzi Abused Substances Diagnostics & Manangement Project chichapa vanhu zvikwanisiro kana kuti (test kits) ekuona mhando yezvinodhaka zvinenge zvashandiswa. Vachitaura pachiitiko ichi, vaFanwell Dzoma vanoshanda kubazi rinoona nezvevashandi uye vataura vakamiririra mushandirapamwe wemapazi ehurumende mukuedza kupedza dambudziko rekushandiswa kwezvinodhaka kana kuti Inter-ministerial Taskforce on Drug and Substance Abuse varumbidza zvikuru chirongwa chaparurwa ichi. VaDzoma vati ongororo yakaitwa munyika irikuratidza kuti zvikamu zvinodarika makumi mashanu nechimwe kubva muzana zvevechidiki chirikushandisa zvinodhaka. Vachange vachitungamirira chirongwa ichi, nyanzvi munezvehutano uye vari mukuru weDepartment of Chemical Pathology paUniversity of Zimbabwe School of Medicine, Muzvinafundo Hilda Matarira vati chakanakira chirongwa ichi ndechekuti munhu anozviongorora ega. VaJacob Shamuyarira, avo vakamboshandisawo zvinodhaka vakazovamba sangano rakazvimiririra rinonzi Pamumvuri rinobatsirawo vanoshandisa zvinodhaka varumbidzawo chirongwa ichi. Muzvare Chengeto Nyanzira vanoshanda nekambani yeFaStep inova kambani ichange ichiwanisa zvekuongoreresa zvinodhaka izvi vati vanhu vachazviongorora vachishandisa weti yavo. Pasi pechirongwa ichi pachaitwawo dzidziso yekukurudzira vanhu kuti vasashandise zvinodhaka izvio zvinozokanganisa hupenyu hwavo vamwe vachifa kana kupenga. Masangano akasiyana siyana abatana muchirongwa ichi anosanganisira hurumende, University of Zimbabwe Health Sciences, Zimbabwe College of Pathology, FaStep, Pamumvuri nemamwe. No media source currently available 	https://www.voashona.com/a/6886260.html
health	Vanamukoti Vairamwa Mabasa Votarisirwa Kudzoka paBasa	Vanamukoti, avo vanga vave nesvondo vachiramwa mabasa, vari kutarisirwa kudzoka pabasa vose nhasi Muvhuro, zvichitevera kuzivisa kwavakaita neMugovera kuti vakanga vave kumisa kuramwa mabasa uku. Gwaro rakaburitswa nesangano rinomirira vanamukoti, reZimbabwe Nurses Association nemusi weMugovera, rinoti zvinosuwisa kuti matanho avanamukoti ekuratidza kunyunyuta kwavo nemabatirwo avo pamabasa akanga ave kuiswa kune zvematongerwo enyika. Sangano ravanamukoti iri rinoti kuitira kuti nhaurirano, idzo dzakanga dzambomira, dzienderere mberi, uyewo kudzivirirawo vashandi kuti vasashungurudzwa, vanamukoti vose vakawirirana kumisa kuramwa mabasa uku kuti uye vave kudzokera kubasa. Sangano iri rinoti vose vanamukoti vakanga vari pakuramwa mabasa vari kutarisirwa kudzokera kumabasa kwavo nhasi. Asi hazvisati zvazivikanwa kuti vanamukoti ava vachatambirwa here kana kuti kwete, sezvo hurumende yakanga yazivisa kare kuti vose vakanga vapinda pakuramwa mabasa vakanga vadzingwa mabasa, uye vanoda basa vaifanirwa kutonyorera patsva vachitsvaga basa. Hurumende yakazivisawo zvakare kuti yakanga yatotanga kutambira matsamba kubva kunavanamukoti vaitsvaga mabasa.	https://www.voashona.com/a/zimbabwe-health-nurses-strike/4360536.html
health	Hurumende Yotora Matanho Kudzivirira Kupinda kweCoronavirus Munyika	Hurumende inoti iri kutora matanho ese ainokwanisa kudzivirira kuti vanhu vasabatwe nehutachiwana hweCoronavirus uye vanhu vese vanobva kunyika dzine hutachiwana uhwu, vave kusungugirwa kuuya nemagwaro anoratidza kuti havana hutachiwana uhwu. Vachitaura mushure memusangano wedare remakurukota, gurukota rezvehutano, Dr Obadiah Moyo, vati vanouya vasina magwaro aya vacharambidzwa kupinda munyika. Kusvika musi wa1 Kurume, Zimbabwe yange yaongorora vanhu vanodarika zviuru zvitanhatu vakawonekwa vasina hutachiwana hweCoronavirus uye ongororo iyi iri kuramba ichitwa panhandare dzese dzendenge munyika pamwe nedzimwe nzvimbo dzekupinda nadzo munyika. VaMoyo vazivisawo kuti pane chizvarwa chekuZimbabwe chaibva kuBahrain nechimwe chekuChina vakaongororwa pachipatara cheWilkins vakawanikwa vasina hutachiwana uhwu. Mutevedzeri wemutauriri webato guru runopikisa munyika, VaLuke Tamborinyoka, vati kunyange hazvo zvakakosha kuti vanhu vane hutachiwana uhwu vasapinde munyika, hurumende inofanira kusimudzira mabasa ehutano munyika kuitira kuti ikwanise kuongorora zvirwere zvese. Mune imwe nyaya, gurukota rinoona nezvemutemo, VaZiyambi Ziyambi, vati majeri emunyika akazarisa uye hurumende iri kuronga kuburitsa vamwe vasungwa mumajeri. Vati pari zvino vave kurongwa kuti vasungwa voburitswa ndevapi. Majeri emuZimbabwe ane vasungwa zviuru makumu maviri nezviviri asi iwo akagadzirirwa kuchengeta vasungwa zviuru gumi nezvinomwe chete. VaZiyambi vati vanoda kuti majeri asare aine vasungwa zviuru gumi nezvitanhatu. Muneimwewo nyaya vakasanobatachinzvimbo chegurukota remutambo, VaKazembe Kazembe, vatiwo hurumende iri kuedza pese painogona napo kugadzirisa nhandare dzeNational Sports Stadium neBarbourfields kuitira kuti Zimbabwe ikwanise kutamba mutambo wayo CAF neAlgeria munyika. Nhandare idzi dzakanzi neCAF hadzikodzeri kutambira mitambo yeCAF sezvo dzisina zvimwe zvinhu zvinodiwa mazuvano. VaKazembe vati kana vakapedza kugadzirisa National Sports Stadium neBarbourfields, vachakumbira CAF kuti mutambo weZimbabwe neAlgeria musi wa29 Kurume utambirwe munyika. No media source currently available 	https://www.voashona.com/a/zimbabwe-government-to-demand-coronavirus-clearance-certificates-to-visitors/5313515.html
health	Dzimwe Nhengo dzeParamende Dzinoti Hurumende Ngaibude Pachena paRubatsiro rweCovid-19	Apo huwandu hwevanhu vabatwa nehutachiwana weCoronavirus huri kuramba huchikwira munyika, dzimwe nhengo dzeparamende muHarare dzinoti dzinodawo kuva nechekuita nehurongwa hwehurumende hwekudzivirira chirwere ichi pamwe nekuona kuti rubatsiro rwuri kupihwa nyika pamusoro peCoronavirus rwuri kufambiswa sei. Nhengo dzeparamende nemakanzura emuHarare dzinoti dzinofanira kuva nechekuita nemabasa ehurumende ekudzivirira chirwere cheCoronavirus. Mumiriri weGlen Norah muNational Assembly, VaWellingotn Chikombo, vati izvi zvakakosha nekuti vanongonzwa kuti pane zviri kuitwa nehurumende, asi kunzvimbo dzavanomirira kusina chiri kuitika. Asi VaChikombo vati kunyange hazvo paramande yakavharwa, inofanirwa kuvhura sezvakaita paramende yekuAmerica kuitira kuti izeye nyaya dzakakosha dzinobata Covid-19. Mumiriri weWarren Park, VaShakespear Hamauswa, vaudza Studio 7 kuti zvakakosha kuti muhurongwwa hwayo hurumende ishande nenhengo dzeparamende mukudzivirira Coronavirus. Vatiwo vanongonzwa kuti hurumende iri kuwana zvinhu zvekushandisa kudzviririra Coronavirus asi havasi kuona zvinhu izvi munzvimbo yavanomirira. VaHamauswa vatiwo kunyange hazvo hurumende iri kuti zvikoro zvepamusoro zviri kugadzira mamasiki nemasanitaiza, zvinhu izvi hazvisati zvave kuwanikwa mumisha inogara vazhinji uye zvakakosha kuti hurumende ishande nemadzimai ane makirabhu ekokusona mumisha iyi pakugadzira zvinhu izvi. Kanzura weWard 16 muHarare, VaDenford Ngadziore, vaudza Studio7 kuti havasati vatanga kuwana maSanitiser and maMask vachiti vari kuwana zvinhu izvi kubva kumasangano anoshanda kazvimirira, asi zvishoma. Hatina kukwanisa kunzwa kubazi rezvehutano kana kugurukota rinoona nezvedunhu reHarare, VaOliver Chidhau, sezvo vange vasiri kudaira mbozhanhare yavo. Asi mumashoko avo, sachigaro weTaskforce inoona nezvechirwere cheCoronavirus, zvakare vari mumwe wevatevedzeri wemutungamiriri wenyika, VaKembo Mohadi, vazivisa kuti nyika ichawedzera huwandu hwevanhu vari kuongororwa zvichiteverwa kuvhurwa kweimwe nzvimbo inoita ongororo yechirwere cheCoronavirus kuBulawayo. Vatiwo pane dzimwe nzvimbo dzekuongorora chirwere ichi dzichavhurwa munguva pfupi iri kutevera. Asi VaMohadi vati Taskforce yavo yakaita misangano mumatunhu ese munyika ichinzwa pfungwa kubva kunhengo dzeparamende pamwe nevakuru vakuru mumatunhu aya uye ichashandisa zvakabuda mumisangano iyi kusimbaradza chirongwa chayo chekudzivirira kupararira kweCoronavirus. No media source currently available 	https://www.voashona.com/a/zimbabwean-legislators-demand-government-transparency-on-covid-19-assistance/5371771.html
health	Huwandu hweVanhu Vari Kubatwa Pamwe neKufa neCovid-19 Hworamba Hwuchikura	Kunyange hazvo huwandu hwevanhu vari kubatwa nechirwere cheCOVID-19 huri kuramba huchikwira, vanhu vakawanda havasi kutora matanho ekuzvidzivirira sezviri kukurudzirwa nesangano reWorld Health Organization, akaita sekupfeka mamasiki kumeso kwavo. Kunyange hazvo zviri pachena kuti veruzhinji vari kutapurirana chirwere ichi munyika, kumisika yemabhazi pamwe nekumabhanga vanhu vanenge vakaungana, kana kumanikidzana, izvo zvinoita kuti kutapurirana kweCovid-19 kuve nyore. Studio7 yaona vanhu vazhinji vange vasina kupfeka mamasiki apo vanga vachisangana neveruzhinji muguta reHarare. Mumwe mugari wemuHarare, VaPaul Majaira, avo vanga vasina kuzvidzivirira vati dzimwe nguva vanombokanganwa kuzvidzivirira. Mumwe murume uyo asina kuda kudomwa nezita anga akamirira kutora mari pane rimwe bhanga muguta apo vanhu vanga vakatsokodzerana abvuma kuStudio7 kuti ane ruzivo rwekuti huwandu hwevari kubatwa nechirwere cheCOVID-19 munyika huri kukwira. Asi ati kunyange hazvo achiziva kuti kumira vakapatsanurana kunobatsira, nyaya yekutya kupindirwa ndiyo inoita kuti vanhu vabatane vari mumitsetse. VaSimon Zhou, avo vanga vakamirira bhazi kuti vaende kuMt Pleasant Heights, vati vanga vava nemaawa mana vari panzvimbo imwe chete, izvo zvinogona kuti vabate chirwere ichi. Vatiwo vanhu havasi kutariswa temperature kana kupihwa zvekuzora maoko ava pavanenge vachipinda mumabhazi eZupco sezvaiitika pakatanga kuvhurwa nyika. Munyori wezvehutano muMDC Alliance, uye vakambove gurukota rezvehutano muhurumende yemubatanidzwa, Dr. Henry Madzorera, vati vanhu vanofanirwa kuchengetedza hutano hwavo kuburikidza nekutevedzera zvinokurudzirwa nevehutano. Dr. Madzorera vakurudzirawo kuti munguva ino yechando dai veruzhinji vagara kudzimba. Mutevedzeri wegurukota rezvehutano, Va John Mangwiro, vaudza Studio7 parunhare kuti vari kuwedzera kudzidzisa veruzhinji nezvechirwere ichi pamwe nekuwedzera vanhu vanoongororwa kuitira kudzivirira kutapuriranwa kwechirwere ichi. Vachitaura kumusangano wePolitburo yebato ravo, mutungamiriri wenyika, VaEmmerson Mnangagwa, vatiwo kukwira kuri kuita huwandu hwevari kubatwa neCOVID-19 kuchaitawo kuti vatarise zvakare nyaya yekuvharwa kwenyika. Huwandu hwevanhu vari kubatwa pamwe nekufa nechirwere cheCovid-19 hausi kukwira muZimbabwe chete, sezvo izvi zviri kuitikawo munyika dzakawanda pasi rose, iro rave nevanhu vanodarika mamiriyoni gumi nemaviri vabatwa nechirwere ichi, vanhu vanodarika zviuru makumi masere nezvisere nemazana maviri ane gumi nevaviri, vari vemuZimbabwe. No media source currently available  	https://www.voashona.com/a/covid-19-figures-continue-to-rise-in-zimbabwe/5498035.html
health	Vanhu Makumi Mashanu Vanobatwa Vaine Mhando yeOmicron Variant	Vanhu makumi mashanu vanonzi vakabatwa vaine mhando itsva yeCovid-19 yeOmicron variant muZimbabwe. Vachitaura pamusangano wavaita nevatori venhau muHarare nhasi, mutevedzeri wegurukota rezvehutano, Doctor John Chamunorwa Mangwiro, vati ropa rakaongororwa iri raive rabva kuvanhu makumi maviri vakabatwa nedenda iri paMasvingo Teachers College, vatambi venhabvu makumi maviri nevaviri vechikwata che Under 17 National team, uye vamwe vanhu vasere. VaMangwiro vati ropa rese makumi mashanu rakavhenekwa rakawanikwa ruine hutachiona hwemhando itsva yeCovid -19 yeOmicron variant. VaMangwiro vatiwo vashandi vese vanoshanda nekurwisana nechirwere cheCovid 19 pamwe nevese vanorarama nezvirwere zvehupenyu hwese vave kufanirwa kubaiwa nhomba yetatu. VaMangwiro vatiwo kukwira kwehuwandu hwevari kubatiwa nehutachiona hweCovid -19 mucherechedzo wekuti nyika yapinda pachikamu chechina kubva zvatanga denda riri kana kuti 4th wave. Vaimbova gurukota rezvehutano muhurumende yemubatanidzwa, uye vari munyori wezvehutano muMDC Alliance, Dr Henry Madzorera, vati ongororo iyi inoratidza kuti mhando yeCovid-19yeOmicron ratova dambudziko guru munyika. Zimbabwe yava pakati penyika dxzinodarika makumi mashanu, idzo dzinosanganisira America, Britain, Brazil nedzimwe dzine vanhu vane chirwere chemhando yeOmicron variant pasi rose zvichitevera kubuda kweSouth Africa pachena mwedzi wapera ichiti yainge yawana hutachiona uhu munyika iyi. Nyika dzakawanda dzakabva dzamisa kutambira vanhu vanobva kunyika nomwe dzekuchamhembe kweAfrica dzinosanganisira South Africa, Zimbabwe, Namibia, Mozambique, Lesotho, Eswatini neBotswana. Zimbabwe inoti iri kutora matanho ekuona kuti chirwere ichi chisarambe chichipararira munyika kuburikidza nekuti vanenge vapinda munyika vachibva kudzimwe nyika, kusanganisira zvizvarwa zveZimbabwe, vazvipatsanure kwemazuva akatarwa nehurumende mushure mekuvhenekwa chirwere ichi pavanopinda munyika. Bazi rezvehutano rakazivisa nezuro kuti hakuna munhu akafa nedenda iri munyikayose izvo zvakasiya huwandu hwevanhu vafa nechirwere ichi vangori pazviuru zvina nemazana manomwe nevanomwe, 4 707. Vanhu chiuru chimwe chete nemakumi mana nevaviri vakabatwa nedenda iri nezuro wakare izvo zvakasiya vanhu vabatwa nechirwere ichi munyika vava zviuru zana nemakumi matatu nezvitanhatu nemazana matatu nemakumi manomwenevapfumbamwe(136,379). Vanhu vabayiwa nhomba yekutanga munyika vave mamiriyoni matatu ane zviuru mazana masere nemakumi maviri nezvipfumbamwenemazana matanhatu ane makumi matatu nevatanhatu(3 829 636). Vabayiwa nhomba yechipiri vave mamiriyoni maviri ane zviuru mazana\nmasere nemakumi mashanu nechimwe nemazana matanhatu ane makumi maviri nevashanu (2 851 625). Huwandu uhu hunogona kukwira nhasi manheru apo hurumende ichazivisa zvayawana nhasi. Hurumende inoti inoda kubaya vanhu mamiriyoni gumi kana kuti zvikamu makumi matanhatu kubva muzana senzira yekudzivirira kupararira kwechirwere ichi munyika. No media source currently available      	https://www.voashona.com/a/zimbabwe-record-50-cases-of-omicron-variant/6338436.html
health	Coronavirus Yovhiringidza Kucherechedzwa Zvakanaka kweZuva RaanaAmai	Vanhu vakawanda pasi rose vavhiringidzwa zvikuru kucherechedza Zuva reMother’s Day sezvo vachiri vakazvivharira mudzimba nekutya kutapurirwa chirwere checoronavirus. Vakawanda vanoti vangotumira zvipo asi vamwe vachiti vangotaura nevanaamai vavo pambozhanhare uye vachazoita mabiko kana zvecoronavirus zvapera. Zuva rekutenda mabasa anoitwa naanaamai iri rinochercehdzwa musvondo rechipiri rwemwedzi waChivabvu gore roga roga. Muzvare Wendy Muperi avo vari kuIreland vati vanoda kutenda amai wavo vakavarera vari vashanu kunyangwe zvinhu zvainge zvakaoma. No media source currently available VaWhisper Ganya avo vari kuCape Town, South Africa vatendawo amai wavo vari kuMt Darwin vachiti vanoda kuvarangarira nezvose zvavakavaitira mukukura kwavo. No media source currently available Muzvare Netsai Marova vanogara kuMabvuku vati vanoda kuti Mwari aropafadze amai vavo nebasa guru rekuvachengeta. No media source currently available Izvi zvatsigirwawo naVaKumbirai Mafunda vari muHarare vati amai wavo vari kwaVumbunu, Manicaland nemamwe madzimai ose vakakosha zvikuru muhupenyu uye vakati vazvichengetedze munguva ino yecoronavirus. No media source currently available 	https://www.voashona.com/a/coronavirus-yovhiringidza-kucherechedzwa-zvakanaka-kwezuva-raanaamai/5413914.html
health	Vana veChikoro Mazana Matatanhatu neMakumi Mashanu neVasere (658) Vobatwa neChirwere cheCovid-19 Kubva Zvavhurwa Zvikoro	Vana vechikoro mazana matanhatu nemakumi mashanu nevasere vabatwa nechirwere cheCovid-19 mumazuva mapfumbamwe adarika chete. Nemusi weChitatu pavanhu pavanhu mazana matanhatu nevapfumbamwe vakabatwa nechirwere ichi, zana nemakumi manomwe nevashanu vacho vana vechikoro. Izvi zvasiya vabatwa nechirwere ichi kubva zvachatanga kupararira vavezviuru mazana maviri zvine makumi matatu nemana nemazana mashanu nemakumi masere nevapfumbamwe kana kuti 234 589. Bazi rezvehutano rinoti nezuro hakuna munhu akafa zvichireva kuti vanhu vafa nechirwere ichi kubva zvachatanga kupararira muna 2020 vachiri zviuru zvishanu nemazana matatu nemakumi masere nevasere.	https://www.voashona.com/a/6457513.html
health	Vanofamba neMabhazi neMakombi Votyira Kutapurirwa Coronavirus	Veruzhinji vanofamba nemabhazi pamwe nemakombi anotakura veruzhinji vanoti kumanikidzana kwavanenge vakaita mumabhazi kuri kuvapinza panjodzi yekubatira chirwere cheCoronavirus icho chakatekeshera munyika dzakawanda pasi rose. Kunyange hazvo chirwere ichi chichinzi hachisati chapinda muZimbabwe, hurumende inoti iri kuita gadzirio yakasimba kuitira kuti veruzhinji vasatapurirane chirwere ichi kana chikazopinda munyika. Pamusika weMbare panga paine vanhu vashoma nhasi vanga vachikwira mabhazi anoenda nzendo refu pamwe nemaZupco anoenda mumisha inogara veruzhinji muno mudhorobha reHarare. Vamwe vevanga vachikwira mabhazi eZupco, Amai Sinikiwe Nyamadzawo, vati kumanikidzana kwavanenge vakaita mumabhazi, vamwe vakamira mumabhazi umu vasina pekugara kuri kuvaisa panjodzi yekubata chirwere che Coronavirius sezvo vanhu vanenge vachingofemerana vasina zvekuvharisa miromo kana mhino dzavo, kana kuti ma mask. Amai Nyamadzawo vati chimwewo chinonetsa ndechekuti pazviteshi zvinokwirirwa maZupco nemakombi hapana kushambidzika sezvo pasina zvekugezesa uye mumabhazi nemumakombi aya hamuna mishonga yekupfapfaidza zvinoita kuti vasazobatira zvirwere. Mumwewo anga achikwira mabhazi anoenda kuSouth Africa paRoadport, Amai Acqueline Augustine, avo vati vanogara kuKuwadzana, vati mabhazi anoenda nzendo refu arinani pakuzara zvavanoti zvonoderedza mikana yekutapurirana zvizverwe zvakaita seche Coronavirus. Asi mumwe mutyairi wemabhazi anoenda kuSouth Africa, VaTonderai Kusekwa, vaudza Studio 7 kuti vanhu vari kuramba vachienda kuSouth Africa misi nenguva sezvo vanhu vazhinji vari kuedza kutsvaga zvingararamisa mhuri dzavo mhiri kwaLimpopo. VaKusekwa vati huwandu hwevanhu vavari kutakura kuenda kuSouth Africa nemabhazi hwadzikira kubva pakapinda chirwere che Coronavirus muSouth Africa vachiti vanokurudzira vose vavanenge vakatakura kuti vageze maoko pavanopinda mumabhazi avo pamwe nepavanosvika pamiganhu yenyika. Munyori mukuru musangano reUnited Commuter Operators of Zimbabwe, VaSimbarashe Ngarande, vaudza Studio7 kuti vari kushanda zvakasimba kuti vatsvage nzira dzekuti vanofamba nemotokari dzinotakura veruzhinji vashandise mari yebepa kana ma coins pakufamba senzira yekuderedza mukana wekuti vasatapurirane zvirwere zvakaita seche Covid-19. Munyori anowona nezvekutakurwa kwezvimhu mubato reMDC uye vari nhengo yeparamende inomirira Kwekwe Central, VaSettlement Chikwinya, vakurudzira hurumende kuti ipe dzidziso yezvehutano kuvatyairi vemabhazi nekuvapa zvinovadzivirira mukutapuriranwa kwehutachiwana hweCoronavirus. VaChikwinya vati hurumende inofanira kutora matanho akasimba kuti vose vanopinda nepamiganhu yenyika vavhenekwa vose. Munyori mukuru mubato rinopikisa reAfrican Development Party, VaBryn Negomo Murape, vakurudzirawo kuti mabhazi anotakura veruzhinji ange achipfapfaidzwa nguva dzose nemishonga uye vemabhazi vange vaine zvikwanisiro zvekuti vanokwira mabhazi vange vachishandisa munyaya dzehutsanana. Hatina kukwanisa kutaura negurukota rinoona nezvekutakurwa kwezvinhu, VaJoel Biggie Matiza, kuti tinzwe kuti matanho ari kutorwa nebazi ravo ndeapi kuitira kuti veruzhinji vanofamba nemabhazi nemakombi vasabatwe nezvirwere zvakaita secheCoronavirus kana chichinge chazopinda munyika. Asi gurukota rezvehutano, VaObediah Moyo, vati hurumende iri kuedza nepose painogona napo kupa vanhu dzidziso yekuzvidzivirira kuchirwere che Coronavirus uye iri kusimbaradzawo nyaya dzekuvhenekwa kwevanhu vanopinda munyika vachishandisa nhandare dzendege pamwe nemiganhu yenyika. Zvichakadai, mashoko aburitswa nemutauriri wekambani yendege ye South African Airways, VaTlali Tlali, anoti kambani iyi yakanzura kufamba kwendege dzayo kuenda kune dzimwe pasi rose kusanganisira Zimbabwe kubva mangwana kusvika mukupera kwaChivabvu uye kambani iyi yati ndege dzayo dzichange dzichibhururuka muSouth Africa chete zvichitevera matanho akatorwa nehurumende yeSouth Africa ekuedza kurwisana nechirwere cheCoronavirus. Hatina kukwanisa kutaura nemutauriri weCivil Aviation Authority of Zimbabwe, Amai Anna Hungwe, kuti tizive kuti pane dzimwe ndenge dzakanzura kumhara muZimbabwe here sezvo vanga vasiri kudaira nharembozha yavo pamwe nekupindura mibvunzo yatavatumira. Asi mashoko atiri kutambira anoti ndege yeEmirates yakagumisira kupinda muZimbabwe nezuro, ukuwo Rwanda Air inonzi yatanga nhasi kusapinda muZimbabwe nepamusana pekutyira chirwere cheCoronavirus. No media source currently available   	https://www.voashona.com/a/zimbabwe-commuters-scared-of-contracting-covid-19/5338487.html
health	Zimbabwe Yokandwa Pakati peNyika Dziri Kutyora Kodzero dzeVanhu Munguva yeCovid-19	Rimwe sangano rekuEurope raisa Zimbabwe pakati penyika dzisiri kukoshesa hutongi hwejekerere munguva yeCovid 19 izvo zviri kutsinhirwawo nevanorwira kodzero dzevanhu munyika. Sangano rekuSweden reInternational Institute for Democracy and Electoral Assistance, kana kuti International IDEA, rinoti Zimbabwe ndeimwe yenyika dzisiri kukoshesa hutongi hwejekerere munguva ino yedenda redzihwamupengo reCovid 19. Dzimwe nyika dzaiswa muchikwata ichi nesangano iri dzinosanganisira Algeria, Bangladesh, Cambodia, China, Cuba, Egypt pamwe neSaudi Arabia, Sachigaro wesangano reMedia Institute of Southern Africa muZimbabwe pamwe nekuchamhembe kweAfrica, VaGolden Maunganidze, vati kusungwa kwakaitwa vatori venhau vakawanda munyika vachinzi vatyora mitemo inobata nyaya dzekudzivirira kupararira kwechirwere chedzihwamupengo kana kuti Covid 19 Containment Regulations kunoratidza chokwadi chekuti hutongi hwejekerere hausi kukosheswa munyika. Vanorwira kodzero dzevanhu vakaita saVaPride Mkono vanoti kusaitwa kwesarudzo dzechipiri dzekutsiva makanzura nenhengo dzeparamende dzakabviswa pazvigaro zvavo kana avo vakafa kwakaitawo kuti zvido zveveruzhinji zvisazadzikiswe ukuwo hurumende ichiti kuita sarudzo idzi kwaizowedzera mukana wekuti vanhu vatapurirane chirwere cheCovid 19 icho chiri kuuraya vanhu vakawanda pasi rose kusanganisira muZimbabwe. Mutevedzeri wemutauriri weMDC Alliance, VaOstallos Siziba, vaudza Studio 7 vari kuMatabeleland South uku kwavari kufamba naVaNelson Chamisa vachionana sevatsigiri vavo kuti vanowirirana negwaro iri sezvo VaChamisa vanga vasiri kubvumidzwa kuita misangano nevatsigiri vavo munguva yeCovid 19 asi mutungamiri wenyika uye vari mutungamiri weZanu PF, VaEmmerson Mnangagwa, vachingoita madiro aJojina kuita misangano nenhengo dzebato ravo. VaSizba vatiwo mhirizhonga ine chekuita nezvematongerwo enyika iri kuitika munyika pari kuitwa misangano naVaChamisa pamwe nekusungwa kwakaitwa nhengo dzebato ravo nguva yapfuura kunoratidza kuti zvinhu hazvina kumira zvakanaka munyika. Hatina kukwanisa kutaura negurukota rinoona nezvekuburitswa kwemashoko, Amai Monica Mutsvangwa, kuti tinzwe pamire hurumende pamusoro pegwaro re International IDEA iri sezvo vanga vasiri kudaira nharembozha yavo. Munyori mubazi ravo, VaNick Mangwana, vanga vasati vapindurawo mibvunzo yatavatumira pataenda pamhepo. Asi VaMangwana vakamboudza Studio 7 munguva pfupi yadarika panyaya yekusungwa kwenhengo dzebato rinopikisa kuti mutemo hautarise kuti munhu abuda mumba maani vachiti anenge afungidzirwa kuti apara mhosva anonomira nenyaya dzake mumatare ochenurwanematare aya kana kubatwa nemhosva. Pavakapinda panyanga vachitora mhiko muna Mbudzi 2017, VaMnangagwa vakati hurumende yavo ichaita zvose zvainokwanisa zvinosanganisira kukoshesa kodzero dzevanhu kuitira kuti munyika muve nehutongi hwejekere. No media source currently available 	https://www.voashona.com/a/zimbabwe-among-worst-countries-known-for-rights-violations-during-the-pandemic/6325027.html
health	Vanorarama neHIV Vogunun'una Kunzi Vari Kuonekwa seVakatopara Mhaka	Nyanzvi dzemitemo dzinoti dziri kushushikana nekuwanda kwenyaya dzinonzi dzine chekuita nekupomerwa dzimhosva kwevanhu vanorarama ne HIV munyika dzakawanda, kusanganisira united states. Izvi zvinonzi zvabuda kumusangano weInternational Aids Conference uri kuitirwa kuDurban, kuSouth Africa. Zvinonzi kunyange hazvo kusina mutemo unozivikanwa unoti imhosva kuti munhu ave neHIV, magweta anorwira kodzero dzevanhu akawanda anonzi ati vanorarama nemukondombera vakawanda vanoonekwa sevanhu vakatopara mhosva. Bazi reU.S Centers for Disease Control and Prevention gore rapera rakazivisa kuti matunhu makumi maviri nemana emuAmerica anoda kuti vanhu vanoziva pavamire panyaya dzeHIV kuti vaudze vavanodana navo. Apo hupfumi hwepasi rose huri kudzikira, hurombo hunonzi hwabatawo vanhu munyika dzakawanda, izvo zvomanikidza madzimai akawanda kupinda mune zvechipfambi kuti vararame. Asi madzimai aya ari kugunin’una kuti vanoonekwa sevanhu vane mhosva, izvo zvinovasiya pamhene mune zvinhu zvakawanda zvinosanganisira kubata zvirwere zvepabonde neHIV/Aids.	https://www.voashona.com/a/zimbabwe-politics-health-hiv-conference-criminalisation/3426037.html
health	Chizvarwa cheZimbabwe Chiri kuAmerica Chotaura Pamusoro peKugara Kwacho kuZimbabwe Munguva yeCovid-19	"Vakuru vakati gonzo mhini gara mumhango chemudzimu chikuwaniremo. Izvi ndizvo zvakaitwa nechimwe chizvarwa cheZimbabwe, VaTinashe Tsokodayi, mushure mekunge vashanya kumusha panguva imwechete denda reCovid-19 rakapindawo munyika. VaTsokodayi, avo vanogara muVirginia muAmerica, vanoti pavakaenda kumusha muna Kukadzi wegore rino, havana kumbobvira vafunga kuti vaizogara kwemwedzi minomwe. Asi nekuda kwekuti nyika yakazovharwa muna Kurume wakare nekuda kwechirwere cheCovid-19 mushure mekunge hurumende yakadzika mutemo unorambidza kufambafamba kwevanhu senzira yekudzivirira kupararira kwechirwere cheCovid-19, VaTsokodayi vakazongozvipira kugarako kusvika zvinhu zvanaka. VaTsokodayi vanoti vanoona sekunge hurumende yeZimbabwe yakaita zvose zvaikodzera kuti iite kudzivirira kupararira kwechirwere ichi, izvo vanoti zvinogona kunge zvakaita kuti huwandu hwevanhu vabatwa pamwe nekufa nechirwere ichi huderere. Vanoti vaifanirwa kudzoka kuAmerica musi wa20 Kurume asi vakaona zvakakosha kuti varambe vari muZimbabwe senzira yekuzvidzivirira ivo pamwe nehama dzavo dziri kuAmerica, sezvo vaityira kuti vaizogona kubatira chirwere ichi murwendo rwavo, uyewo kuti vambotanga vanzwisisa nezvechirwere ichi. ""Ndakaona kuti izvoni ndakafamba nguva yeCovid kwandaisvika ikoko I was a potential risk yekuti ndi spuredhe as I had a feeling yekuti Covid yakawanda yanga ichibatwa nevanhu in transit mundege imomo, saka ndakangoita decision yekuti ndimbomira ku traveller,"" VaTsokodayi vanodaro. Vanoti vakazokwanisa kubuda munyika kutanga kwaGumiguru, mushure mekunge hurumende yavhura zvakare nhandare dzendege dzose dzemunyika. Semutemo uri munyika dzose, vakasungirwa kutanga vawana gwaro rinoratidza kuti vakavhenekwa Covid-19 vakawanikwa vasina chirwere mukati memaawa makumi manomwe nemaviri kuti vakwanise kukwira ndege. VaTsokodayi vanoti havana kusangana nedambudziko pakupinda muAmerica, asi vakatara kuti vachange vachigara kwavo vega kwemazuva gumi nemana, kunyange hazvo dunhu ravo risina mutemo iwowo. No media source currently available "	https://www.voashona.com/a/zimbabwe-coronavirus-lockdown-tinashe-tsokodayi/5621102.html
health	Vanachiremba Vakuru Voratidzira muHarare	Munyori mukuru musangano ravanachiremba vakuru reZimbabwe Senior Hospital Doctors Association, Doctor Aaron Musara, vanoti vachange vachiratidzira muHarare nekusafara kwavo nemamiriro akaita zvinhu muzvipatara zvehurumende. Vanachiremba ava vari kutarisirwa kuenda netsamba yenyunyuto kudare reparamende. Kuratidzira uku kuri kuuya apo gurukota rezvehutano, Doctor Obadiah Moyo, vakaudza Studio7 nezuro kuti hurumende haisi kuzotaurirana navanachiremba vari kuramwa kana kuti vakadzingwa mabasa. Mutungamiri wenyika, VaEmmerson Mnangagwa, mushure mehurukuro nemusi weChina nevakuru vekereke yeRoman Catholic vakati vanachiremba vakadzingwa vaikwanisa kudzokera kumabasa mukati memazuva maviri pasina kutorerwa matanho. Asi izvi zvinenge zvakona n'anga murapwa achida sezvo Doctor Moyo vanoti vashoma ndivo vakatambira kurudziro uyi. Vanachiremba vanoti vari kuda kuti hurumende itange yaratidza kuzvipira kugadzirisa zvinhu zvaita manyama amire nerongo muzvipatara zvinosanganisira kushaikwa kwemishonga uye michina yekushandisa. Dr Muasara vaudza Studio7 kuti vanachiremba vanoda chose kushanda asi zvinhu zviri kuvarwadza kuti vamwe varwere vave kungofa nekuda kwekuti havana zvikwanisiro. No media source currently available 	https://www.voashona.com/a/vanachiremba-vakuru-voratidzira-muharare-nhasi/5191563.html
health	Varwere Voshaya Anorapa muZvipata zveHurumende Vakoti naVanaChiremba Vachiramwa Mabasa	Vashandi vemuzvipatara kusanganisira vakoti navanachiremba vasvika mazuva makumi matatu nematatu vakanda mapadza pasi vachiti mari yavari kutambiriswa haichakwani kuti vaende kumabasa pasina kana tarisiro yekuti dambudziko iri richagadziriswa. Zvinhu muzvipatara zvehurumende zvabva zvaita manyama amire nerongo zvopa kuti vamwe varwere vadzoserwe kumba vasina kurapwa. Zvinhu muzvipatara zviri kutarisirwa kutonyanyoipa sezvo sangano ravanachiremba vakuru reSenior Health Doctors Association vakatozivisa kuti kana nyaya dzemari nekuramwa mabasa kwavanachiremba vadiki nevakati dzikasagadziriswa naivo vachapindawo mukuramwa mabasa. Mutauriri wesangano ravanachiremba vakuru iri Dr Aaron Musara vaudza Studio 7 kuti zvinhu hazvina kumira zvakanaka muzvipatara. Dr Musara vanoti kunyangwe hazvo vakazivisa hurumende nezvedanho ravo rekuda kukanda mapadza pasi kuburikidza nemagwaro avakanyorera mapazi akasiyana siyana hapana mhinduro yavati vawana. Vanamukoti muzvipatara zvehurumende havasi kuenda kumabasa uye vari kuda kuti hurumende ivape mihoro yavo nemari yekuAmerica yavaitambira muna Gumiguru 2018 pamwe nekuvapa zvekushandisa kuzvidzivirira kubva kuzvirwere kana vari pamabasa. Mutungamiri wesangano rinomirira vanamukoti reZimbabwe Nurses Association, ZINA VaEnock Dongo vanoti hurukuro nehurumende kutungana kwembudzi. Mutauriri weZimbabwe Hospital Doctors Association kana kuti ZHDA Dr Tapiwa Mungofa vatiwo kusagadziriswa kwenyaya dzevashandi vezvehutano nehurumende kwave kusiya varwere vasina anovarapa. VaMungofa vatiwo panguva iyo vana mukoti vakaramwa mabasa dzimwe nhengo dzavo dzakawanda dzave kumba senzira yekudzivirira kutapurirwa chirwere cheCOVID-19 inonzi pachirungu Self quarantine. Studio 7 haina kukwanisa kunzwa divi rehurumende panyaya yekugadzirisa zvichemo zvevashandi vezvehutano sezvo vakafanobata chigaro chagurukota rezvehutano Muzvinafundo Amon Murwira vanga vasingadaviri nharembozha yavo. Asi vhiki rapera, VaMurwira vakazivisa kuti vanga vatanga hurukuro nana mukoti. Mutevedzeri wavo VaJohn Mangwiro vaudzawo Studio 7 kuti vanga vakabatikana nekudaro vange vasingakwanise kutaura. Sachigaro weHealth Services Board, Dr. Paulinus Sikosana, vatiwo vange vari mumusangano unechekuita nedenda reCOVID-19 nekudaro vanga vasingakwanisi kutaura nesu. Nyanzvi dzezvehutano dzinotiwo kana hurumende ikasagadzirisa nyaya yevakoti kuti vadzokere kumabasa uyewo kudzivirira vana chiremba kuti vasaenderera mberi kuzvigokera moto muziso kunyanya panguva ino nyika yakatarisana nedenda reCOVID-19 iro rauraya vanhu makumi maviri nevashanu kusvika parizvino. No media source currently available  	https://www.voashona.com/a/varwere-voshaya-anorapa-muzvipata-zvehurumende-vakoti-navanachiremba-vachiramwa-mabasa/5510372.html
health	Mapiritsi eAbacavir Oshomekera Vanorarama neHIV/AIDS?	No media source currently available Vamwe vevanorarama neHIV/AIDS vari pamapiritsi anonzi e “second line” vanoti vava kutyira hupenyu hwavo sezvo mapiritsi e Abacavir ari kunetsa kuwana. Mapiritsi aya anotengwa kubva kunze kwenyika. Mumwe wevanorarama neHIV, Amai Veronica Sikaka, vanoti vakatanga kumwa mapiritsi eAbacavir muna 2010. Vanoti panguva yese iyi yavanga vachimwa mapiritsi aya, vanga vasati vamboita dambudziko rekushaya mishonga yavo. Asi Amai Sikaka, avo vanotorera mapiritsi avo kuChitungwiza, vanoti vave kushungurudzika zvikuru sezvo vari kupiwa mapiritsi emazuva mashoma ipo nguva yese yapfuura vaipiwa mapiritsi emwedzi mitatu. Amai Sikaka vanotiwo kunyange hazvo mapiritsi aya achiwanikwa muzvitoro zvemapiritsi, havakwanisi kuatenga sezvo achidhura kwavari sezvo vari kutotambura kuwana mari yekuti vararame zuva nezuva. Izvi zvinotsigirwawo naAmai Rosemary Mhashu vanoraramawo neHIV vachishandisawo mapiritsi mamwewo. Amai Mhashu vanoti nekuda kwekuti vave kupihwa mapiritsi aya ari mashoma, kudzokera dzokera kuchipatara vachinotora mapiritsi kuri kukanganisa raramo yavo sezvo vachirarama nemabasa emaoko. Sachigaro weZimbabwe National Network of People Living with HIV, VaSabastian Chinhaire, vanoti nhengo dzavo zhinji kunzvimbo dzakasiyana siyana dziri kuchema nekushaikwa kwemapiritsi e “second line.” VaChinhaire vanoti vava kutyira kuti vanhu vakashaya mapiritsi aya, pavanozoanwa, anozotadza kushanda zvakanaka. Rimwe gweta rinorwira kodzero dzevanhu muZimbabwe Lawyers for Human Rights, Muzvare Agnes Muzondo, vanoti sezvo bumbiro remitemo yenyika richipa kodzero yehutano, hurumende inofanirwa kuwona kuti pawanikwa mari yakakwana yekutenga mishonga inodiwa munyika. Asi munyori mubazi rezvehutano, Doctor Gerald Gwinji, vakati munyika mune mapiritsi anokwanira vanhu kwemwedzi gumi nemitatu inotevera. VaGwinji vanotiwo dzimwe nguva vanhu vanopihwa mapiritsi emavhiki maviri pachinzvimbo chemwedzi mitatu nekuti mapiritsi anenge asati asvika kunzvimbo dzavo kubva kwaanochengeterwa vachiti asi izvi vari kuzvigadzirisa. Bazi rezveutano rinoti pavanhu vanosvika mirioni imwechete varikumwa mapiritsi emaARV munyika, vanhu zviuru makumi matatu nezvina ndovari pamapiritsi e “second line”.  	https://www.voashona.com/a/zimbabwe-abacavir-health-shortage-hivaids-gerald-gwinji/4053140.html
health	Zimbabwe Inocherechedza Zuva reChirwere cheRurindi Pasi Rose	"Zimbabwe yabatana nedzimwe nyika dzepasi rose mukucherechedza zuva rechirwere cherurindi, kana kuti World TB Day, pahurongwa hwaitirwa kuDzivaresekwa muHarare. Vachitaura pahurongwa hweWorld TB Day, gurukota rezvehutano, Dr David Parirenyatwa, vati vanhu vanofanirwa kubatana mukurwisa chirwere cherurindi icho chanetsa munyika. VaParirenyatwa vati nzvimbo dzakaita seMatabeleland North, Matabeland South neguta reBulawayo ndidzo dzinonyanya kuwirwa nedambudziko rechirwere ichi. Dr Parirenyatwa vatiwo chirwere ichi chakanyanya mumatunhu aya nokuti ari kumiganhu neSouth Africa, iyo ine vanhu vakawanda vane chirwere ichi. Vati Zimbabwe iri kurwisa zvakasimba chirwere ichi kuburikidza nekurapa vanhu pasina mubhadharo. Asi Dr Parirenyatwa vatiwo chirwere ichi chava kuramba kudaira mushonga, zvikuru kuvanhu vasingapedzi kunwa mishonga yavanenge vapihwa apo vanenge vachirapwa chirwere ichi. Dr Wilbert Bara, avo vanoshanda mubazi rehutano mukanzuru yeHarare, vatiwo chirwere cherurinda chinonyanya kubata varume kudarika vakadzi. Vatiwo chirwere ichi chakawanda munzvimbo dzakaita seGlenview, Budiriro, Hopley, Caledonia, Mbare nenzvimbo dziri kuHarare South. Dr Bara vati makiriniki ekanzuru yeHarare ava kushandisa mishina mitsva inokurumidza kubata chirwere cherurindi. Sangano reunited Nations rinoti vanhu zviuru zvina nemazana mashanu vanofa pazuva rega rega nechirwere cherurindi pasi rose. Dingindira rezuva iri gore rino rinoti “Wanted: Leaders for a TB-Free World."" No media source currently available "	https://www.voashona.com/a/zimbabwe-observes-world-tb-day/4314591.html
health	Danho reHurumende reKumira Kubaya Nhomba yeCovid-19 Yetatau Parizvino Rotambirwa neImwe Nyanzvi	Vaimbova mukuru wechipatara cheChitungwiza Dr Enoch Mayida vanoti vanowirira nedanho rehurumende rekuti pari zvino imbosimbaradza hurongwa hwekubaya vanhu nhomba dzeCovid-19 mbiri pasati pabayiwa nhomba nhatu sezvave kuitwa kune dzimwe nyika dzakaita seAmerica. Nyika dzakabudirira dziri kubaya nhomba yetatu kune vakwegura nevanoshanda muzvipata sezvo zviri kunzi zvinobatsira masoja emuviri. Dr Mayida vaudza Studio 7 kuti vanotenderabna nezvakataurwa panhepfenyuro ino nemukuru anoona nezvekudzivirirwa kwechirwere cheCovid-19 Dr Agnes Mahomva kuti vakoshese kubaya vanhu nhomba kaviri parizvino. No media source currently available Bazi rezvehutano rinotiwo vanhu mamiriyoni matatu nezviuru mazana maviri negumi nevana zvine mazana mana nemakumi manomwe nemanomwe kana kuti 3 214, 477 vabayiwa nhomba yekudzivirira Covid-19 kekutanga. Vabayiwa nhomba kaviri sezviri kukurudzirwea vave mamiriyoni maviri nezviuru mazana mana nemakumi manomwe nemaviri zvine mazana masere nemakumi mashanu nemapfumbamwe kana kuti 2, 472, 859. Hurumende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshande sezvinotarisirwa. Bazi rezvehutano rinotiwo vanhu vaviri vakafa neMugovera nechirwere cheCovid-19 zvasiya vafa nechirwere ichi kubva zvachatanga kupararira gore rapera vave zviuru zvina nemazana matanhatu nemakumi mashanu nevanomwe kana kuti 4, 657. Vanhu makumi mana nevasere vakabatwa nechirwere ichi zvasiya vabatwa nacho vave zviuru zana nemakumi matatu nemaviri zvine mazana matatu nemakumi matatu nematatu kana kuti 132,333.	https://www.voashona.com/a/danho-rehurumende-rekumira-kubaya-nhomba-yecovid-19-yetatau-parizvino-rotambirwa-neimwe-nyanzvi/6274232.html
health	Seke South Clinic Yomboshandiswa Senzvimbo Yekuongorora neKurapa Vane Coronavirus	Menisiparati yeChitungwiza inozivisa vagari veguta iri kuti kanzuru yavo yakabvumirana kuti Seke South Clinic imboshandiswa senzvimbo yekuongorora nekurapa vanhu vane chirwere che Coronavirus. Mutauriri wemenisiparari yeChitungwiza, VaLovemore Meya, vati parizvino vagari veChitungwiza vanofanirwa kushandisa mamwe makiriniki eChitungwiza, akaita se St Marys, Zengeza 3 ne Seke North sezvo kiriniki ye Seke South yambomira kutora varwere vesevese, kunze kweavo vari kurapwa kana kuongororwa chirwere che coronavirus. Coronavirus. Izvi zvinotevera kunyunyuta kwesangano rinomirira vagari veChitungwiza, reChitungwiza Residents Trust, iro rinoti madzimai anepamuviri arikudzorerwa kudzimba kana vaenda kunotsvaka rubatsiro paSeke South Clinic. Mukuru weChitungwiza Residents Trust, Muzvare Alice Kuvheya, vanoti madzimai arikuda kubatsirwa haagone kuenda kuma kiriniki ari kure nekwavanogara sezvo makombi asiri kufamba zvakanaka pamusoro pehurongwa rwekurwisana neCoronavirus. Muzvare Kuvheya vanoti kanzuru yeChitungwiza inofanirwa kubatsira madzimai aya kuti akwanise kuenda kwavanobatsirwa panguva iyo vave kuita vana. No media source currently available   	https://www.voashona.com/a/zimbabwe-seke-south-clinic-designated-covid-19-testing-treatment-center-lovemore-meya/5396824.html
health	Chirongwa cheKudzidzisa Vachadzidzisa Vamwe Mabayirwo eNhomba yeCovid-19 Chinotanga Munyika	Bazi rezvehutano rinoti ratanga chirongwa chekudzidzisa vanhu vachadzidzisa vamwe mumatunhu madiki nemakuru (district and provincial trainers) kubaya nhomba yeCovid-19 iyo yakapinda munyika neMuvhuro ichibva kuChina. Vanoona nezvekufambiswa kwemashoko mubazi iri, VaDonald Mujiri, vanoti chirongwa ichi chafamba zvakanaka, uye vanhu vanosvika mazana mana vabva kumapoka akasiyanasiyana vawana dzidziso pamusoro pemabairwo enhomba iyi. VaMujiri vanoti vanhu vapinda muchirongwa ichi vanosanganisira vezvehutano vabva kumatunhu maduku nematunhu makuru, mapoka akazvimirira, makanzuru, vekumajeri pamwe nemapurisa. Zvimwe zvinonzi zvadzidziswa vanhu ava zvinosanganisira machengeterwo enhomba, mabairwo, marasirwo ainofanirwa kuzoitwa, kufambiswa kwemashoko pamwe nekuongorora vanenge vabaiwa nhomba iyi. VaMujiri vanoti vadzidziswa ava vanenge votarisirwa kuti kutanga neChitatu kana kuti musi weChina vanenge vototangawo kudzidziva vachazobaya nhomba iyi mumatunhu avo. No media source currently available Mukuru wesangano rezvehutano, reCommunity Working Group on Health, VaItai Rusike, vanoti vanotambira chirongwa chedzidziso ichi asi vachiti zvinenge zvakanaka kuti vanezenge vachibaya vanhu nhomba iyi vange vaine ruzivo rwakakwana. VaRusike vanotiwo hurumende yaifanirwa kunge yakatanga kare kushanda nevezvehutano ava kubva pakatangwa mabasa ekutsvaga nhomba idzodzi, uyewo vanoti zvakakoshawozvakare kuti veruzhinji vapiwe mukana wekusarudza nhomba yavanoda pane dzose dzave kuwanikwa, kwete kuti vangopiwa iri kubva kuChina chete. No media source currently available 	https://www.voashona.com/a/zimbabwe-covid-19-update-vaccination-training-of-trainer-begins/5780230.html
health	Zimbabwe Yobatana neDzimwe Nyika Kucherechedza Zuva reChirwere cheShuga	Zuva reWorld Diabetes Day rakacherechedzwa nemusi weChitatu, vamwe vanhu vanorarama nechirwere ichi –pamwe nezvimwe zvirwere zvisingatapuriranwe- vakatarisana nedambudziko guru rekutadza kuwana mishonga nekuda kwekushaya mari yekunze inodiwa pakutenga mishonga iyi. Susan Mpofu anochengeta mai vake vakura uye vave nenguva vaine chirwere chediabetes anoti mumasvondo mashoma apfuura, amai vake vakambofenda vakazomuka mushure menguva inosvika awa rimwe chete nekuda kwekuti vaive vave nemazuva maviri vasina kumwa mapiritsi avanofanirwa kumwa nekuda kwekuti vaive vashaya mari yemadhora ekuAmerica anodiwa nezvitoro zvinotengesa mishonga. Amai Charity Ndisengei ndemumwewo wevanhu vakawanda munyika vari kurarama nechirwere chediabetes icho vakabatwa mugore ra1995. Amai Ndisengei vanoti mumakore ose apfuura vange vasina dambudziko rekuwana mapirirtsi avanofanirwa kumwa, asi pari zvino ivo nevamwe vakaita saivo vave panjodzi yekurasikirwa nehupenyu nekuda kwekudhurirwa nemishonga. Chirwere chediabetes icho chinoziikanwa nevakawanda chichinzi chirwere cheshuga, chinokonzera kushomeka kana kuwanda kweshuga mumuviri izvo zvinogona kuuraya. Mutauriri wesangano reZimbabwe Hospital Doctors Association Dr Mxolisi Ngwenya vanobvuma kuti nekuda kwemariro ezvinhu munyika, vanhu vane zvirwere zvakaita sediabetes vakatarisana nedambudziko guru sezvo vane zvirwere izvi vachifanirwa kuwana mishonga kwehupenyu hwavo hwose. Dr Ngwenya vanotiwo zuva reWorld Diabetes Day rakakosha nekuti rinobatsira kuti vanhu vawane ruzivo pamusoro pechirwere ichi. Studio 7 haina kukwanisa kunzwa kubva kusangano reZimbabwe Diabetics Association pamusoro pehuwandu hwevanhu vane chirwere chediabetes munyika. Asi gwaro rinonzi World Health Organisation kana kuti WHO Non-communicable Diseases Progress Monitor regore ra2017 rinoratidza kuti vanhu zviuru makumi mana, zvinove zvikamu makumi matatu kubva muzana, vakafa nekuda kwezvirwere zvisingatapurirranwe kusanganisira diabetes. Gwaro iri rinoratidzawo kuti pamatanho anotarisirwa neWHO kuti atorwe pakudzivirira zvirwere zvisingatapurirane huruemende iri kusarira kumashure pane zvakawanda. Chiremba Dr Rutendo Bonde vanoti hurumende ine mitemo ine matanho akanaka anoratidza zvose zvinofanirwa kuitwa pakudzivirira diabetes nezvimwe zvirwere zvisingatapuriranwe. Asi vati chinonetsa ndechekuti zvinhu izvi hazvizotevedzerwi. Dr Bonde vanotiwo chirwere chediabetes chikasarapwa chinokonzera zvimwe zvirwere zvakawanda vachiti zviri nani kuti vanhu vawane mishonga yakafanira pane kuzoedza kurapa zvimwe zvirwere zvakawanda. Mutevedzeri wegurukota rezvehutano Dr John Mangwiro avo vaimbova sachigaro weZimbabwe Diabetics Association vari kutora hutungamiri hwechikamu cheAfrica cheInternational Diabetes Association kutanga kwegore rinouya. Dr Mangwiro vaudza Studio 7 parunhare kuti Zimbabwe iri kusarira kumashure panyaya yekurapwa kwediabetese vachiti hurumende yakapedzisira kuita ongororo yemamiriro echirwere ichi munyika mugore ra2005. Asi vati bazi ravo riri kuita zvose zvakafanira kusanganisira kuita kuti zvive nyore kuti vanhu vawane mishonga yavanofanirwa kuwana. Zuva reWorld Diabetes Day rinocherechedzwa musi waMbudzi 14 gore rega rega pasi pehurongwa hwesangano reInternational Diabetes Association rakabatana neWHO.	https://www.voashona.com/a/zimbabwe-yobatana-nedzimwe-nyika-kucherechedza-chirwere-cheshuga/4658796.html
health	Vamwe kuMhangura Voramba Kubaya Nhomba yeCovid-19 Madzimai Akazvitakura neAri Kuyamwisa	Vamwe vari kubaya nhomba kuMhangura, mudunhu reMashonaland West vari kupikisana nekurudziro yehurumende yekuti madzimai akazvitakura kana kuti ari kuyamwisa abayiwe nhomba yeCovid-19 kana hutano hwavo hwakamira zvakanaka. Mamwe madzimai audza Studio 7 kuti vari kudzoserwa kumba vasina kubaiwa nhomba yeCovid-19 vachinzi havabaiwe sezvo vakazvitakura kana kuti vachiri kuyamwisa. Amai Emilda Mwala avo vari kuyamwisa mwana wavo ane mwedzi mitanhatu vanoti vakadzoswa paMakonde Christian Hospital. Izvi zvinotsigirwa nemumwe mudzimai akazvitakura Amai Rutendo Makwara avo vanoti vakarambirwawo pakiriniki iri pedyo nekuGudubu kuMhangura. Mukuru anoona nezvedzidziso yehutano kana kuti Provincial Health Promotion Officer mudunhu reMashonaland West Dr George Kambondo vaudza Studio 7 kuti dunhu ravo harisi kubaya nhomba madzimai akazvitakura kana vari kuyamwisa. Dr Kambondo vanoti mhando yenhomba iri kushandiswa munyika iri kubva kunyika yeChina haina kuongororwa kuti inoshandiswa pamadzimai aya here pasina dambudziko.\n\nAsi mukuru anoona nezvechirwere cheCovid-19 munyika Dr Agnes Mahomva vanoti hapana chakaipa kuti madzimai akazvitakura kana ari kuyamwisa vabaiwe nhomba. Mashoko aya atsinhirwawo nevaive mukuru wechipatara cheChitungwiza Dr Enoch Mayida vati madzimai ari kuyamwisa anokwanisa kubayiwa nhomba uye vakatiwo madzimai akazvitakura asiri kurwarisa nezvirwere zvakaita seBP, shuga kana kunzwa dzungu anokwanisa kubayiwa nhomba. Hatina kukwanisa kubata mutauriri webazi rezvehutano vaDonald Mujiri avo vanga vachinzi vari mumusangano. Mukuru mubazi rezvehutano mudunhu reMashonaland West Dr Gift Masoja vanoti kusvika parizvino madzimai akazvitakura akabatwa nechirwere cheCovid-19 anosvika zvikamu makumi maviri nezvitanhatu kubva muzana uye madzimai matatu akazvitakura vakafa nechirwere ichi. No media source currently available 	https://www.voashona.com/a/vamwe-kumhangura-voramba-kubaya-nhomba-yecovid-19-madzimai-akazvitakura-neari-kuyamwisa/5979740.html
health	Huwandu hweVanhu Vari Kufa neKorera Huri Kuramba Huchikwira	Hurumende inoti hwuwandu hwevanhu vafa nevari kubatwa nechirwere chekorera huri kuramba huchikwira. Gurukota rezveutano, VaObadiah Moyo, vakati vanhu makumi maviri nevashanu vanga vafa nechirwere chekorera. VaMoyo vakatiwo huwandu vabatwa nechirwere ichi hwasvika pavanhu zviuru zvitatu nemazana manomwe ane makumi matanhatu nevana. VaMoyo vakataura mashoko aya nezuro apo vakange vachitambira rubatsiro rwekurwisa chirwere chekorera. VaMoyo vakati kunyange hazvo huwandu uhwu huri kukwirira, vane tarisiro yekuti hudzike munguva shoma shoma iri kutevera sezvo hurumende iri kutora matanho akasiyana siyana kupedza chirwere ichi. VaMoyo vakatiwo hurumende iri kumisa kutengeswa kwezvinhu mumigwagwa muguta reHarare rese. Hurumende inoti iri kushanda pamwe chete nemakanzuru kuendesa mvura yakachena kunzvimbo dzine dambudziko rechirwere chekorera. Kambani yenharembozha yeEconet yapa rubatsiro rwemamiriyoni gumi emadhora, ukuwo Lotto pasi pe President’s Fund yapawo rubatsiro rwezana rezviuru zvemadhora. Mari iyi ichashandiswa mukurwisa korera. Kambani yedzimotokari yeQuest yapawo bazi rezveutano rhori yekubatsira mukurwisa chirwere chekorera. No media source currently available 	https://www.voashona.com/a/zimbabwe-health-cholera/4571320.html
health	Matare eDzimhosva Ovhiringwa neChirwere cheCovid-19	Judicial Service Commission (JSC) yavhara matare mumadhorobha matanhatu mushure mekunge vashandi vemumatare aya vabatwa nechirwere che Covid-19. JSC yavhara matare amajisitireti, kuBindura, Chinhoyi, Kariba, Karoi, Mt Darwin neMutare uko kwavharwawo dare repamusoro. Munyori weJSC, VaWalter Chikwanha, vati vatora danho iri kuti matare aya ambofiritwa nemishonga inodzvirira kupararira kweCovid-19, kuvheneka vashandi pamwe nekuita ongororo yekutsvaga chakapa kuti denda iri ripinde mumatare aya. Vati vanoda kukwidza nyaya dzavo kumatere, magweta nevamwe vanoda rubatsiro kumatare aya vanofanira kubata vatongi vakuru munzvimbo dzavo, Registrar Additional Sheriff kana Assistant Master uye mafoni evanhu ava achaiswa pamatare avharwa aya. VaChikwanha havana kutaura kuti vanhu vangani vakabatwa neCovid 19 kumatare avharwa aya asi vati vari kushanda nebazi rezvehutano kugadzirisa kuti avhurwe uye veruzhinji vachaziviswa kuti matare aya achavhurwa rini. VaChikwanha vati JSC iri kutora matanho ese anokurudzirwa neWorld Health Organisation nebazi rezvehutano kudzvirira kupararira kweCovid-19 kumatare ose ari kushanda. Vatiwo vave kusimbaradza kupfekwa kwemamasiki, kugeza maoko nekushandisa maSanitizer kuti munhu apinde mumatare. Kunyange hazvo hurumende yakati mapazi ayo anofanira kuderedza huwandu hwevashandi vanoenda kubasa kusvika pazvikamu makumi mana kubva muzana, VaChikwanha vati havagoni kuita izvi nekuti matare anoita basa rakakosha. Gweta rinoshanda neZimbabwe Lawyers for Human Rights kwaMutare, Amai Peggy Tavagadza, vaudza Studio 7 kuti hongu danho ratorwa neJSC rakanaka chose asi rinofanirawo kuitirwa kuvasungwa, mapurisa navose vanoshandisa matare. Vatiwo JSC ngaifambirane nenguva kuti vanhu vatongwe pachishandisa muchina yechizvino zvino vasingasangane nevamwe mumatare. Mutungamiri wesangano reMedical and Dental Priivate Practitioners of Zimbabwe Association, Dr Johannes Marrisa, vati hurumende inofanira kuvheneka vanhu vakawanda kuti izive huwandu hwevanhu vane denda iri. Vaive gurukota rehutano panguva yehurumende yemubatanidzwa, Dr Henry Madzorera, vaudza Studio 7 kuti kuwanda kuri kuita Covid-19 kunokonzerwa nekuti matanho ekudzivirira denda iri haasi kutevedzwa vakatiwo hurumende inofanira kuwanisa vanhu zvekufambisa vachiti vanhu vari kutapuriranawo denda iri vari mimitsetse yemabhazi. Nezuro vanhu mazana manomwe nemakumi matanhatu nevatanhatu vakabatwa neCovid -19 izvo zvakasvitsa huwandu hwevanhu vabatwa neCovid-19 munyika yose pazviuru makumi mana nezvitauru nemazana mana nemakumi masere (43, 480 cases). Munhu mumwe chete akafa neCovid-19 nezuro,izvo zvaskavitsa huwandu hwevanhu vafa neCovid-19 munyika yosepachiuru nemazana matanhatu nemakumi mapfumbabwe nevaviri, 1 692. Kusvika nezuro vanhu vainge vabaiwa nhomba yekutanga vave zviuru mazana manomwe nemagumi zvishanu nemakumi mashanu nevatanhatu, 715 056 uye vabaiwa nhomba yepiri vave zviuru mazana mana nemakumi mashanu nechimwe nemazana manomwe nemakumi mapfumbamwe nevatatu, 451 793. Huwandu uhu hunotarisirwa kukwira nhasi manheru apo hurumende ichaburitsa zvayawana nhasi. Hurumende inoti ine hurongwa hwekubaya nhomba vanhu mamiriyoni gumi senzira yekudzivirira kupararira kweCovid-19. No media source currently available 	https://www.voashona.com/a/zimbabwe-courts-affected-by-covid-19/5941486.html
health	Makorokoza Oisa Hupenyu hweVagari veMasvingo paNjodzi neKuchera pedyo neDzimba uye Matangi eMvura	Vamwe vagari vekuMasvingo vanoti vari kuronga kuendesa kanzuru yavo kumatare kana isina kubvisa mukati memazuva manomwe makorokoza ari kuchera goridhe pedyo nematangi emvura nedzimba dzavo sezvo vachigona kuzokonzera njodzi huru. Vagari vanoti matangi emvura anogona kutsemuka oyeredza dzimba dzavo zvinogona kukonzera rufu. Sangano revagari reMasvingo United Residents and Rate Payers Alliance(MURRA), richimirirwa nemagweta aro ekwa Mutendi, Mudisi and Shumba, rinoti raendesa tsamba yeyambiro iyi kukanzuru. Gweta revagari Advocate Phillip Shumba vati kanzuru inofanira kutora matanho ekubvisa makorokoza aya nekuti ndiyo ine matangi emvura ari mugomo remumusha we Target Kopje. Matangi aya anotyirwa kuti akadhirika nekucherwa anogona kupa kuti dzimba dziri pedyo nawo dziyeredzwe nemafashamu emvura sezvo achinzi anotakura marita anosvika mamirironi gumi anopa dhorobha rose mvura yekushandisa. Amai Entrance Takaidza, vemumusha wekwaMajange, vanoti kunze kwenyaya yemvura makorokoza aya ari kushandisa zvinoputika achidhuura gomo zvopa kuti dzimba dzavo dzitsemuke uye kukonzera ruzha rwakanyanya. Meya wedhorobha reMasvingo, VaCollen Maboke, vanoti vari mubishi rekugadzirisa nyaya iyi. Mukuru webasa muMURRA, VaAnoziva Muguti, vanoti vanoti vatora danho iri nekuti hupenyu hwe vanhu hunogona kupinda munjodzi.. Asi mamwe makorokoza akataura ne Studio 7 anoti ivo vari kuchera mugo umu nekuti vari kusevenzera vakuru vakuru vezvematongerwo enyika avaramba kudoma nemazita. Mumwe mukorokoza ati anoda kuzivikanwa nekunzi Chinjiri, ati chavanoda imari zvematangi nedzimba dzevanhu havaneyi nazvo. Magweta eMurra ati aendesawo tsamba idzi kubazi rinoona nezve zvicherwa munyika neku hofisi yegurukota reMasvingo, VaEzra Chadzamira. VaShumba vati pakasabuda zviri kudiwa nevagari nyaya iyi inopedzwa nematare edzimhosva sezvo ine chekuita nekodzero dzevanhu dzakaita sehupenyu ne mvura. No media source currently available 	https://www.voashona.com/a/makorokoza-oisa-hupenyu-hwevagari-vemasvingo-panjodzi-nekuchera-pedyo-nedzimba-uye-matangi-emvura/5628752.html
health	Vagari Vofarira Kuvandudzwa kweMabvuku Clinic Kuve Chipatara	Kanzuru yeHarare ichishanda nemasangano akazvimiririra yakavandudza kirinika yeMabvuku kuve chipatara izvo zvoyemurwa zvikuru nevagari vekuMabvuku. Vagari vanoti kuvepo kwechipatara ichi kuri kuvabatsira zvikuru mukuwana kodzero yehutano nemutengo wakaderera. Chipatara cheMabvuku ichi chave nemishina inoshandiswa kuonekwa zviri mumuviri inosanganisira ma ultra sound scans ne radiological services. Pachipatara apa pave kuvhiyiwawo kusanganisira madzimai anenge ane pamuviri, kubviswa mazino pamwe nekutorwa maX-Ray. Kirinika iyi isati yave chipatara, vanhu vaitumirwa kuzvipatara zvakadai seHarare Hospital neParirenyatwa Group of Hospitals. Amai Sandra Masiyiwa ndeumwe mugari wekuMabvuku. Amai Masiyiwa, avo vanga vachibva kuchipatara cheMabvuku kunorapisa mwana wavo, vanoti kusimudzirwa kwekirinika iyi kuti ive chipatara kwavarerutsira hupenyu sezvo zvobatsira mukurapwa kwavo pachipatara chiri pedyo navo. Izvi zvatsigirwa naMuzvare Caroline Kazingizi avo vaudza Studio7 kuti kuvapo kwechipatara ichi kwava kuderedza mari yavanoshandisa mukuwana hutano hwakanaka. Muzvare Kazingizi vanoti munguva shoma yapfuura vaiti vakasangana nematambudziko anoda maX-Ray kana kuvhiyiwa vaitonotsvaka rubatsiro kuzvipatara zvakadai seHarare Hospital neParirenyatwa izvo zvavanoti zvanga zviri kure navo huye pachidawo mari dzekufambisa kuenda kuzvipatara izvi. Mumwe mugari wekuMabvuku angoda kuzivikanwa nezita rekuti Obiama atiwo kuvapo kwechipatara pedyo navo kunobatsira kuchengetedza hutano hwavo sezvo vamwe vairasikirwa nehupenyu vachiendeswa kunobatsirwa kunezvimwe zvipatara. Asi VaNdlovu vatiwo chiri kunetsa pachipatara ichi inyaya yechinono, vakati varwere vari kunonoka kubatsirwa. Mukuru anoona nezvemabasa ehutano mukanzuru yeHarare, Dr Prosper Chonzi, vanoti kuvapo kwechipatara cheMabvuku kwaderedza zvikuru varwere vanoendeswa kune zvimwe zvipatara. VaChonzi vati sekanzuru vanofadzwa zvikuru kuti varwere vowana kubatsirwa panzvimbo imwe chete vakatiwo izvi zvinobetsera kuchengetedza hupenyu kunyanya kumadzimai anenge asangana nenjodzi mukusununguka. Kanzuru yeHarare inoti iri kutarisira kuvandudzawo mamwe emakirinika ayo ari mumusha inogara vazhinji kuti avewo zvipatara. No media source currently available 	https://www.voashona.com/a/zimbabwe-opposition-blame-mugabe-for-attending-oceans-summit/3887738.html
health	Nyanzvi yeHutano Yoyambira Kusimbiswa kweMitemo Inodzivirira Kupararira kweCovid-19 Kana Miganhu neSouth Africa Yavhurwa	Imwe nyanzvi mune zvehutano inoti kuderera kwehuwandu hwevanhu vari kuwanikwa vaine chirwere che Covid-19 munyika pamwe nevari kufa nacho chinhu chakanaka chose, asi izvi hazvifanirwe kuita kuti vanhu vavarairwe vokanganwa kuzvichengetedza. Doctor Mathew Nyashanu, avo vanodzidzisa zvehutano paNottingham Trent University kuBritain, vanotiwo hurongwa hweSouth Africa hwekuvhura miganho yayo hwakanakira vana veZimbabwe vagara vachipinda munyika iyi kunoita mabhindauko avo, asi vanhu vanofanirwa kurangarira kuti nyika iyi ndiyo ine vanhu vakawandisa muAfrica yose vabatwa pamwe nekufa nechirwere cheCovid-19. Doctor Nyashanu vanoti nekuda kwaizvozvo, panofanirwa kutorwa matanho akasimba ekuona kuti vese vachapinda munyika iyi vavhenekwa zvakasimba, uye vakachengetedzeka kuti vasanotapura chirwere ichi vachizodzoka nacho munyika vachizoparadzirawo kune vamwe. Vanotiwo hurumende inofanirwa kuti iwedzere huwandu hwevanhu vanovhenekwa pazuva, uyewo kuti igozodzivirira kuunganidzwa kwevanhu kumiganho vozopedzisira vatapurirana hutachiwana zvakare. South Africa yakazivisa kuti ichavhura miganho yayo musi wa 01 Gumiguru, unove mwedzi unouya kubvumidza vashanyi nevanoda kunoita zvebhizimusi munyika iyi, uye ichavhurawo nhandare nhatu dzichasvikira vanhu. Doctor Nyashanu vanoti nekuda kwekukwira kwehuwandu vave kubatwa zvakare neCovid-19 pasi rose, nyika dzakawanda dzinosanganisira Englad, Germany, France neAmerica dzave kusimbisa zvakare matanho ekudzivirira kutapuriranwa kwechirwere ichi. No media source currently available 	https://www.voashona.com/a/zimbabwe-covid-19-south-african-borders-to-open-dr-mathew-nyashanu/5596232.html
health	Madzimai Odzidziswa Kubatsira Madzimai Akazvitakura	Mukuedza kuderedza kufa kwemadzimai akazvitakura pamwe nekuchengetedza hutano hwevagari vekumaruwa, mamwe masangano akazvimirira ave kudzidzisa madzimai kuchengetedzwa kwehutano kuitira kuti vazodzidzisawo vavakagarisana navo kumaruwa. Mumwe wemadzimai akadzidziswa basa iri kuitira kuti azobatsirawo mamwe madzimai, ndiAmai Rena Round, avo vanogara mubhuku rekwaMambondiani kuDora mudunhu reManicaland. Amai Round, avo vanopinda chechi yemapostori isingabvumidzi nhengo dzayo kuenda kuzvipatara, vanoti chirongwa ichi chiri kubatsira zvikuru nharaunda yavo sezvo pari zvino vamwe vanhu vaisaziva mikova yezvipatara vave kukoshesa kuenda kuzvipatara. Amai Round vanotiwo kunyange hazvo makore mashoma apfuura vaive nedambudzo remadzimai akawanda aifa vakazvitakura, vanoti dambudzo iri rave kugadzirisika sezvo vari kudzidzisana kukosha kwekunyoresa kana mudzimai abata pamuviri, uye kuita izvi nguva ichipo. Madzimai aya ari kubatsirwa nemari inobva ku IM Swedish Development Partner. Sangano reDiocese of Mutare Community Care Programme rinoti rakakwanisa kudzidzisa madzimai makumi mapfumbamwe nemashanu, ayo anoshanda mumawadhi maviri, Ward 11 neWard 35. Madzimai aya ndiwo anodzidzisa vagari vemunzvimbo iyi inonzi ine vanhu vanosvika makumi maviri ezviuru vazhinji vacho vari mapostori. VaPeter Mashonganyika vanoshanda ne Diocese of Mutare Community Care Program, uye mumwe wevanodzidzisa madzimai aya zvehutano. VaMashonganyika vanoti vari kufadzwa zvikuru nechirongwa ichi sezvo ndufu dzaderera munzvimbo yavanoshandira iyi. KuChipinge, chirongwa chekudzidzisa madzimai aya chiri kuitwa nesangano rakazvimiririra rinonzi Community Organisation for Poverty Alleviation in Zimbabwe. Sangano iri rakadzidzisawo vagari vekuChipinge Ward 17 ne Ward 18 vanosvika makumi masere nevatatu Mumwe wevari kudzidzisa madzimai kuChipinge, Amai Sarah Mafondora, vanoti kuburikidza nedzidzo yaveko, vanhu vakawanda vava kuziva nzira dzekuchengetedza hutano. VaWitmore Masengu vanoshnada neIM Swedish Development Partner. VaMasengu vanoti tsvagiridzo yavakaita kudunhu reManicaland muna 2014 yakaratidza kuti kwange kuine vakadzi vakawanda vaifa vakazvitakura, uye zvirwere zvepabonde kumadzimai aya zvaive zvakawanda. VaMasengu vanotiwo vanhurume vazhinji kunzvimbo iyi vaive vasina hany’a nehutano hwemadzimai avo kunyanya vakazvitakura izvo zvakapa sangano ravo kuti ribatsire nemari yekuti vagari venzvimbo idzi vawaniswe dzidziso yezveutano. No media source currently available  	https://www.voashona.com/a/zimbabwe-lead-mothers-project-in-manicaland/3741848.html
health	Vanhu Vatatu Vofa neCovid-19 Iyo Yapararira muZvikoro Kunyangwe Hurumende Iri Kuti Yakagadzira	Bazi rezvehutano rakazivisa nemusi weSvondo kuti vanhu vatatu vakafa nechirwere cheCovid-19 munyika. Pavanhu ava, vaviri vakafira kuBulawayo mumwe chete kuMasvingo. Vanhu vafa nechirwere ichi munyika vave mazana maviri nemakumi matanhatu nevasere kana kuti 268 kubva zvachatanga kupararira muna Kurume. Vamwe vanhu makumi mana nevasere vakabatwawo nechirwere ichi nemusi weSvondo wakare zvichireva kuti vabatwa nechirwere ichi kubva zvachatanga vave zviuru zvipfumbamwe nemazana maviri nemakumi maviri kana kuti 9,220. Vanhu vapora kubva kuchirwere ichi vave zviuru zvisere nemazana maviri nemakumi mashanu kana kuti 8, 250 mushure mekunge vamwe vanhu gumi nevashanu vapora nemusi weSvondo. Vanhu vachiri kurwara mazana manomwe nevaviri kana kuti 702. Hurumende inengewo yave kutatarika zvakanyanya kudzivirira kupararira kwechirwere ichi muzvikoro, zvikoro zvakaita seJohn Tallach High School, Emakhandeni Primary School, Matopo High, Prince Edward, National University of Science and Technology, Chinhoyi University of Technology nezvimwe zvakazivisa kuti zvine vana nevarairidzi vainge vabatwa nechirwere cheCovid-19. Mutevedzeri wemutungamiri wenyika vari gurukota rezvehutano VaConstantino Chiwenga vakayambira kuti chirwere ichi chinogona kudzoka zvine hukasha sezvo vanhu vasisatevedzeri kurudziro dzekumisa kupararira kweCovid-19. NeMuvhuro chikoro cheChinhoyi High chinonzi change chichirambidza vamwe vana kupinda mushure mekunge mumwe mwana abatwa nechirwere cheCovid-19 nemusi weMugovera. Pasvika Studio 7 pachikoro ichi mangwanani vana vose vanodzidza vachibva kumba vange vachidzoserwa kudzimba. Vana vanga vachibvumirwa kupinda pachikoro vana vari kunyora bvunzo chete. Vakafanobata chigaro chemukuru webazi rezvehutano mudunhu reMashonaland West Dr Gift Masoja vanoti vakakurudzira kuti vana vambomisa zvidzidzo nekutyira kuti chirwere ichi chinopararira pachikoro ichi. Dr Masoja vanoti vakabva vawongorora vamwe vana vanosvika makumi mashanu nevashanu vanodzidza nemusikana uyu pamwe nevadzidzisi gumi vakambodzidzisa vana ava svondo rapera. Patabvunza kuti matanho api avari kutora kuti vana vari kunyora vachibva kumba nevanogara pachikoro vasa tapurirane chirwere, mukuru webazi rezvedzidzo mudunhu reMashonaland West VaGabriel Mhuma vati vana vari kunyora bvunzo vanodzidza vachibva kumba nevanodzidza vachigara pachikoro vanonyora mumakamuri akasiyana. Mumwe mwana adzoserwa kumba uyo watisingakwanise kudoma nezita sezvo asati abvazera anoti vadzoserwa kumba vachinzi vazodzoka kuchikoro kupera kwemwedzi uno. Vaimbova gurukota rezvehutano muhurumende yemubatanidzwa Dr Henry Madzorera vanoti vadzidzi vari pazvikoro zvine vana vakabatwa nechirwere cheCovid-19 vanofanirwa kuwongororwa vose. No media source currently available Dzimwe nhengo dzedare reparamende dzakakurudzira hurumende kuti ivhare zvikoro sezvo chirwere cheCovid-19 chave kupararira asi vanotungamira mabasa ehurumende mudare iri vari gurukota rezvemitemo VaZiyambi Ziyambi vakati hurumende yakagadzirira. Mashoko aya atsinhirwa nevanoona nezvekuburitswa kwemashoko mubazi rezvedzidzo VaTaungana Ndoro avo vati zvikoro zvishoma ndizvo zvawirwa nedambudziko uye vari kukurudzira zvikoro kuti zvitevedzere kurudziro yavari kupa nebazi rezvehutano kudzivirira kupararira kwechirwere cheCovid-19. No media source currently available  	https://www.voashona.com/a/vanhu-vatatu-vofa-necovid-19-iyo-yapararira-muzvikoro-kunyangwe-hurumende-iri-kuti-yakagadzira/5673304.html
health	Danho reSouth Africa reKunyevenutsa Mutemo weKudzivirira Kupararira kweCovid-19 Rotambirwa neMufaro	Mutungamiri weSouth Africa, VaCyril Ramaphosa vakazivisa neChitatu manheru kuti hurumende yavo yave kuzonyevenutsa mitemo yakasiyanasiyana ine chekuita nekudzivirirwa kwekupararira kwechirwere cheCovid-19 . VaRamaphosa vakazivisa kuti kubva pakati peusiku hwemusi weSvondo 20 Gunyana nyika inenge yave kuenda pa Level 1 ye lockdown, zvichitevera kudzikira kwehuwandu hwevanhu vari kuvhenekwa vaine chirwere ichi munyika iyi. VaRamaphosa vakazivisawo kuti kutanga musi wa 01 Gumiguru, South Africa inenge yovhura miganho yayo uye kubvumidza vashanyi vanopinda nendege pamwe nepamiganho yayo vanenge vaine magwaro anoratidza kuti vakavhenekwa Covid-19 mukati memaawa makumi manomwe nemaviri kana kuti 72 hours. Vakati vanenge vasina magwaro aya vanozoendeswa kunzvimbo dzinochengeterwa vanenge vakamirira kuvhenekwa kuona kana vaine Covid-19, kana kuti quarantine centres. Vashanyi vanobva kunyika dzinozivikanwa kuti dzine dambudziko reCovid-19 vakanzi vanogona kurambidzwa kupinda munyika iyi. Mutungamiri wesangano reInternational Cross Border Traders Association, VaDenis Juru vanoti vana veZimbabwe vari muSouth Africa vakatambira nemufaro mukuru danho rekunyevenutsa lockdown iri, sezvo vanga vasingawanewo mari yekubatsirika yanga ichipiwa zvizvarwa zveSouth Africa. VaJuru vanotiwo kuvhurwa kwemiganho, zvikuru weBeitbridge kuchatambirwa nemufaro mukuru nezvizvarwa zveZimbabwe, izvo zvagara zvichishandisa muganhu uyu kunotenga pamwe nekutengesa zvinhu muSouth Africa Vanoti vanotarisira kuti hurumende yeZimbabwe ichazivisawo nezvekuvhurwa kwemuganhu weBeitbrdge kuitira kuti vanhu vakwanise kiupinda munyika dzose zvisina dambudziko. No media source currently available  	https://www.voashona.com/a/zimbabwe-south-africa-lockdwon-level-1-denis-juru/5586131.html
health	Zimbabwe Inobatana neDzimwe Nyika Kucherechedza Zuva reWorld Cancer Day	Zimbabwe inoti sedzimwe nyika pasi rese dambudziko rechirwere chegomarara riri kuramba richikura huye zvakakosha kutsvaka nzira dzekuti vese vanobatwa nechirwere ichi vakwanise kurapiwa. Vachitaura pamhemberero dzekucherechedza zuva rechirwere chegomarara pasi rose reWorld Cancer Day muHarare nhasi, vakafanobata chigaro chemutungamiriri wenyika vari zvakare gurukota rezvehutano, VaConstantino Chiwenga vati chirwere chegomarara idambudziko munyika huye hurumende iri kutsvaka nzira dzekubatsira vese vanobatwa nedenda iri. VaChiwenga vati mugore ra2018 chete vanhu zviuru zvinomwe nemazana mashanu nemakumi matanhatu nevana vakabatwa nechirwere chegomarara munyika. Vatiwo kurwisa chirwere ichi zvakakosha kuti vanhu vavhenekwe vachiti vanhu vazhinji munyika vari kubatwa chirwere ichi chatodzika midzi. VaChiwenga vati mugore ra2017 vanhu vana muvanhu gumi vaibatwa nechirwere ichi vairasikirwa nehupenyu. Vatiwo munyika dzisina kubudirira seZimbabwe vana vasere muvana gumi vanobatwa nechirwere chegomarara vanoshaya asi kunyika dzakabudirira vaviri muvana gumi ndivo vanofa nechirwere ichi. Vatiwo sezvo mishonga yekurapa chirwere ichi ichidhura huye nzvimbo dzekurapira chirwere ichi dzirishoma huye dziri mumaguta chete, hurumende yakazvipira kuwanisa mishonga yegomarara pachena. Vati izvi ndozvakaita kuti mubhajeti yegore rino kuiswe homwe padivi yekubatsiridza mukurwisa chirwere chegomarara sezvinongoitwawo mukurwisa chirwere cheHIV/Aids. VaChiwenga vatiwo hurumende ichange ichiitisa zvidzidzo zvemachiremba egomarara pamwe nevakoti kuitira kuti vakwanise kubatsira veruzhinji, kuramboenderera mberi nekubaya nhomba yeHuman Papilloma Virus (HPV) kuvanasikana vari pakati pemakore gumi negumi nemana senzira yekudzivirira gomarara remuromo wechibereko. Vatiwo kuvhenekwa kwechirwere chegomarara kucharamba kuchiitwa uye kuwaniswa kwemishonga nezvekurapisa gomarara kucharamba kuchisimbaradzwa. Vachipawo humbowo hwavo mushure mekurwara negomarara rechibereko pamhemberero dzanhasi, Amai Busisiwe Moyo vati kurapwa gomarara munyika mutoro. Izvi zvatsigirwaro nemukuru weKidzcan VvaDaniel Mckenzie, avo vati kusaenzana kwemikana pakati pevanowana nevanoshaya kuri kukonzera ndufu dzakawanda kuvana. Vatiwo pane mukana wakakura wekuti vana vanobatwa negomarara varapwe vachipora asi nyaya yehurombo inoita kuti vazhinji vasakwanise kuwana mishonga pamwe nekuongororwa nekurapwa. Mumiriri wesangano reWorld Health Organization muZimbabwe, Dr Alex Gasasira vatsigirawo kuti zvakakosha kuti vanhu vese vakwanise kuwana mukana wekuongororwa, kurapwa pamwe nekuwana mishonga zvisinei nekwavanenge vari munyika. Mutauriri weCancer Association of Zimbabwe, VaLovemore Makurirofa vaudzwo Studio 7 kuti vari kukurudzirawo kuti munhu wese agone kurapwa zvisineyi nekunobva kana mamiriro akaita munhu. Vatiwo zvakakosha kuti mishonga yegomarara ibve kuhurumende vachiti pamusoro pekudzikisa mitengo zvinoitawo kuti iwanike kuzvipatara zvehurumende. Zuva rechirwere chegomarara rinocherechedzwa musi wa4 Kukadzi gore negore. Dingindira regore rino kusvika 2024 riri kukurudzira kuti vanhu vese vakwanise kurapwa kana kuti Closing the Cancer Care Gap. No media source currently available 	https://www.voashona.com/a/zimbabwe-world-cancer-day-commemorations-rutendo-mawere/6427199.html
health	Nyanzvi Dzotaura Pamusoro peLockdown	Vanhu vakawanda vari kutambira nenzira dzakasiyana siyana kuwedzerwa kwaitwa Level 4 Covid-19 Lockdown nemamwe masvondo maviri kusvika musi wa Gunyana 7. Mumwe mutengesi wemumugwagwa audza Studio 7 kuti kuwedzerwa kwelockdown kunoreva kuti hupenyu hwavo hucharamba hwakavaomera sezvo vanhu vanenge vasina kusununguka kuti vafambe vachitenga zvavanoda. Nyanzvi mune zvehupfumi, uye vachishanda ne Labor and Economic Development Research Institute of Zimbabwe, VaProsper Chitambara, vati vange vari kutarisira kuti lockdown iyi ichisvika kumagumo senzira yokusimudzira makambani. Mutungamiriri weConfederation of Zimbabwe Retailers, VaDenford Mutashu, vatiwo vatambira kuwedzerwa kwenguva yelockdown senzira yekudzivirira chirwere cheCovid 19. Asi vati chikumbiro chavo kuhurumende ndechekuti dai nguva yekuvhurwa kwezvitoro yawedzerwa vachiti vanenge vari kumabasa havana nguva yekupinda muzvitoro. Mutungamiri weProgressive Teachers Union of Zimbabwe, Doctor Takavafira Zhou, vatiwo kunyange hazvo vatambira danho rekuwedzera lockdown level 4vanoshushukana nekusavapo kwegadziriro yekuvhurwa kwezvikoro. Asi nyanzvi munezvehutano huye vaimbove gurukota rezvehutano muhurumende yemubatanidzwa, Doctor Henry Madzorera, vati kupamhidzirwa kwelockdown hakuna zvakuri kubetsera kunyanya vakatarisa nyaya yezvekufambisa. VaMadzorera, avo vanove munyori wezvehutano muMDC Alliance, vati kurambidzwa kwezvekufambisa zvinotakura veruzhinji zvisiri pasi pekambani yeZupco kwasiya vanhu vaine dambudziko izvo zvoita kuti vanhu vamanikidzane mumotokari shoma dziriko izvo zvichawedzera njodzi yekubata chirwere ichi. Gurukota rezvekubudiswa kwemashoko, Amai Monica Mutsvangwa, vakazivisa nezuro kuti hurumende yawedzera lockdown nemasvondo mavirisenzira yekurwisa denda reCovid-19. Vakatiwo hurumende icharamba ichitenga nhomba kuti vese vanoda vabayiwe. Hurumende inoti ine hurongwa hwekubaya nhomba yeCovid-19 vanhu vanosvika mamiriyoni gumi, kana kuti zvikamu makumi matanhatu kubva muzana senzira yekumisa kupararira kwechirwere ichi. Hurumende yakazivisa nezuro kuti Covid-19 yakauraya vanhu makumi mavirinevanomwe, uye vanhu mazana matatu neguminevapfumbamwe (319) vakabatwa nechirwere ichi Vanhu vabatwa nechirwere ichi munyika yose vava zviuru zana nemakumi matatu nezvitatu nemazana matatu nemakumi maviri(123 320), uye vafa nechirwere ichi vava zviuru zvinanemazana matatu nemakumi maviri , (4 320). Vanhu vabayiwa nhomba yekutanga munyika yese vave mamiriyoni maviri nezviuru mazana matatu zvine makumi masere nezviviri nemazana matatu nemakumi mashanu nevapfumbamwe (2 382 359). Vabayiwa nhomba yepiri vave miriyoni nezviuru mazana mashanu nezvitanhatu nemazana mana nemakumi mana nevashanu(1 506 445). Huwandu uhu hunotarisirwa kukwira nhasi manheru apo hurumende ichazivisa zvabuda muongororo dzaitwa nhasi. No media source currently available 	https://www.voashona.com/a/zimbabweans-differ-on-level-four-lockdowns/6015899.html
health	Muzvare Linda Masarira Voendeswa kuChipatara	Murwiri wekodzero dzevanhu Amai Linda Masarira avo vakapedza mazuva makumi masere vari kujere reChikurubi mushure mekusungwa vachiratidzira zvisiri pamutemo vakaendeswa kuchipatara muHarare husiku hweChipiri mushure mekunge vatanga kurwara. Kumbogara mujeri uu kunonzi nevamwe ndiko kwopa kuti Muzavre Masarira varware. Shamwari yaMuzvare Masarira, VaOstallos Siziba avo vakambovharirwawo kuChikurubi vanoti vakakatyamadzwa nehurwere uhu sezvo vainge vaswera navo vachinzwa zvakanaka muswere wose. VaSiziba vaudzawo Studio 7 kuti Muzvare Masarira vachiri kuongororwa navanachiremba asi vanoti parizvino zvinoratidza kuti chipfuva chavo hachina kumira zvakanaka. VaNqobizitha Mlambo vanoti Muzvare Masarira vanogona kunge vakatapurirwa chirwere vari mujeri reChikurubi iro risina kumira zvakanaka. Vanorwira kodzero dzevanhu vanogaroshoropodza majeri emunyika vachiti haana hutsanana pamwe nezvekudya zvakanaka. Muna 2011 dzimwe nhengo dzeparamende dzakashanyira majeri mashanu emuno dzikabuditsa gwaro rairatidza kuti kumajeri hakuna mvura yakachena, zvekushandisa zvakakwana pamwechete nezvekudya zvinovaka muviri. Vasati vapinda muchipatara Muxvare Masarira vakaudza Studio 7 kuti dambudziko rimwe guru riri kuChikurubi nderezvekudya sezvo vanhu vachidya zvisina kukodzera. No media source currently available  	https://www.voashona.com/a/zimbabwe-matongerwo-enyika/3538383.html
health	Vana Chiremba Vanoti Zimbabwe Inokwanisa Kubatsira Vana Vane Otizimu	Sedzimwe nyika zhinji, Zimbabwe iri kutarisana nechirwere cheotizimu icho chinonyanya kubata vana, zvikuru vanakomana. Bazi rinoona nezvekudzivirirwa kwezvirwere, reCenters For Disease Control, rinoti munhu mumwe chete pavanhu makumi masere nevasere munyika dzese ane otizimu. Vabereki vazhinji vanotadza kuwana zvikwanisiro kuvana vavo vane chirwere ichi izvo zvinozoita kuti vana ava vasainda kuchikoro. Mutauriri wesangano reZimbabwe Association of Doctors For Human Rights, Dr Fortune Nyamande, vanoti Zimbabwe ine vana chiremba vazhinji uye vanhu vakadzidziswa kubatsira vana vane otizimu kunyange hazvo paine zvimwe zvapingaidzo zvavanosangana nazvo munyika. No media source currently available 	https://www.voashona.com/a/zimbabwe-some-doctors-say-zimbabwe-can-handle-children-with-autism-doctor-fortune-nyamande/4364884.html
health	Mutori weNhau, Tawanda Gudhlanga, Ashaya nehirwere cheCovid-19	Vatori venhau munyika voita misodzi pamatama zvakare zvichitevera kushaya kwemumwe wavo, uyo anonzi atorwa nedenda reCovid 19. Pasina kana mazuva akawanda vatori venhau vabva kuradzika mumwe wavo, muzvinambiri munyaya dzekutora nhau, Sandra Nyaira, uyo akamboshandira Studio7 kwemakore gumi nemaviri, mumwe mutori wenhau ange ane mukurumbira munyika, Tawanda Gudhlanga, ashaya zvakare nechirwere che Covid 19 nhasi mangwanani. Kushaya kwaGudhlanga kwaziviswa neshamwari yake, Nigel Nyamutumbu, padandemutande rake eTwitter nhasi mangwanani. Mutungamiri werimwe remasangano anomirira vatori venhau munyika, reZimbabwe Union of Journalists, VaMichael Chideme, vati vatori venhau varwadziwa zvikuru nekushaya kwaGudhlanga misodzi yavo yekuchema Nyaira, isati yambowoma. Munyori musangano reYoung Journalists Association of Zimbabwe, VaLeopold Munhende, vakurudzirawo hurumende kuti isawanze misangano inoita kuti vatori venhau vange varipo vachiti hurumende yave kufanira ushandisa humhizha hwechimanjemanje kuitira kuderedza mikana yekuti vatori venhau vasangane nevari muhurumende senzira yekuderedza mikana yekubatwa nechirwere cheCovid 19. Gurukota rezvekuburitswa kwemashoko, Amai Monica Mutsvangwa, havana kunge vapindura mibvunzo yatavatumira uye mutevedzeri wavo VaKindness Paradza vati titaure nemunyori mubazi ravo VaNick Mangwana avo vanga vasiri kubatika panharembozha yavo. Asi VaMangwana vanyora padandemutande ravo reTwitter vachiti varwadziwa nekufa kwaGudhlanga vakati chiri kunyanyorwadza ndechekuti nyika iri kuramba ichirasikirwa nevatori venhau vane mukurumbira. Zvichakadai, gurukota rezvemari VaMthuli Ncube vaburitsa mashoko ekuti vachatura hurongwa hweMid Term Budget and Economic Review svon do rinouya vachishandisa humhizha hwechimanje-manje nechikonzero chekupararira kwedenda reCovid 19. Mutungamiri weMedia Istitute of Southern Africa muZimbabwe, VaTabani Moyo, avo varatidzawo kushushikana nekufa kwaGudhlanga, vatiwo dai makambani enhau aonawo kuti vatapi venhau vanovashandira vave vashoma munzvimbo dzavanoshandira uye vane zvikwanisiro zvekuzvidzivirira kuchirwere cheCovid 19. Mupepeti webepanhau reThe Observer, VaBarnabas Thondlana vatiwo zvakakosha kuti vatori venhau vabaiwe nhomba dzekudzivirira Covid 19 uye kuti vashandire kudzimba dzavo. Gudhlanga, uyo ange ave nemakore makumi mana nerimwe chete ekuberekwa, ange ave maneja wenhepfenyuro yeYaFM kuZvishavane. Gudhlanga akamboshandira makambani enhau anoti ZBC-TV achitepfenyura chirongwa chinonzi Business Forum, uye akashandirawo nhepfenyuro yeClassic263 pamwe neSport FM. Muna 2017, Gudhlanga akapihwa mubayiro wekuva munhu akakunda vamwe vese munyika pakutepfenyura parhedhiyo mumakundano eNational Arts Merit Awards. Kusvika pari zvino, vatori nenhau vashanu vafa nechirwere ichi kubva zvachakapinda munyika. Vatori venhau ava vanoti Zororo Makamba, uyo akave wekutanga kutorwa nechirwere ichi, aive munyori mukuru weZUJ, Foster Dongozi, mutapi wenhau weZBC, Janet Munyaka, Sandra Nyaira pamwe naGudhlanga. No media source currently available  	https://www.voashona.com/a/zimbabwe-scribe-tawanda-gudhlanga-dies-from-covid-19/5974273.html
health	France Yowana Imwe Mhando yeCovid-19 Asi WHO Ichiti Vanhu Vasanyanye Kutya Havo	France inoti yakawana imwe mhando itsva yeCovid-19 inonzi IHU iyo ichiri kuongororwa hayo kuti inokonzera hurwere hwakaita sei navanamazvikokota munya dzezvirwere. Mhando yeIHU iyi inonzi yakawanikwa mune munhu ainge ashanyira nyika yeCameroon. Pari zvino, vatambi venhabvu vemunyika nevamwe vemuAfrica vari kuCameroon kumakwikwi eAfrica Nations Cup. Asi vachitaura nenhepfenyuro yeBloomberg nevamwe vatori venhau nemusi weChipiri, vanoona nezvezvirwere zvitsva musangano reWorld Health Organization, VaAbdi Mahamud, vanoti mhando itsva yeIHU iyi haisi hayo kunyanya kuvavhundutsa sezvo isiri kupararira zvakanyanya kubva zvayakatanga kuonekwa uye vave nenguva vachiiongorora. Nyanzvi munyaya dzezvezvirwere zvekutapuriranwa, Muzvinafundo Davison Saungweme, avo vanodzidzisa paUniversity of North Georgia muno muAmerica, vari kukurudzira vanhu kuti vabayiwe nhomba yeCovid-19 sezvo chirwere ichi chiri kuramba chichiuya nedzimwe mhando. Muzvinafundo Sangweme vaudza Studio 7 kuti zvirwere zvemavirus zvakaita seCovid-19 zvinoramba zvichiuya nedzimwe mhando. dzimwe mhando itsva dzinogona kuuraya vanhu, asi dzimwe dzinenge dzisina simba rakanyanya. Zvichakadaro, vanhu makumi matatu nemumwe vakafa nechirwere ichi nezuro zvasiya vafa nacho kubva zvachatanga kupararira vave zviuru zvishanu nemakumi manomwe nevasere. Vanhu chiuru chimwe chete nemazana mashanu nemakumu mapfumbamwe nemumwe chete kana kuti 1 591 vakabatwa nechirwere ichi nezuro. Izvi zvakasiya vabatwa nacho kubva zvachatanga kupararira vave zviuru mazana maviri negumi nezvinomwe nemazana matanhatu nemakumi manomwe nevasere, kana kuti 217 678. Vanhu vabayiwa nhomba yekutanga vave mamiriyoni mana nezviuru zana nemakumi mana nechimwe zvine zana nemakumi mashanu nevasere, kana kuti 4 141 158. Vabayiwa nhomba kaviri vave mamiriyoni matatu nezviuru zana nemakumi mashanu nezvitatu zvine makumi mashanu nevasere ,kana kuti 3 153 058. Vanhu vabayiwa nhomba katatu zvikuru vanoshanda muzvipatara, vakwegura nevari munjodzi yekurawara zvakaipisisa vakabatwa nechirwere ichi vave zviuru zvinomwe nemazana maviri nemakumi mashanu nevana kana kuti 7 254. Hurumende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshanda zvakanaka. No media source currently available   	https://www.voashona.com/a/france-yowana-imwe-mhando-yecovid-19-asi-who-ichiti-vanhu-vasanyanye-kutya-havo/6383970.html
health	Vanhu Vokurudzirwa Kuongororwa Ropa Kuti Vazive Pavamire paNyaya yeHIV/AIDS	Nyanzvi munyaya dzezvehutano dzinoti kunyangwe hazvo Zimbabwe yakatora matanho okuti munhu wese awane rubatsiro rwekuwana mushonga wekurapa chirwere cheshuramatongo cheHIV/Aids kune vanhu vakawandisa vasati vave neruzivo maerarano nezvinhu zvinokonzera kutapuriranwa kwechirwere ichi. Imwe nyanzi munyaya dzehutano Dr Josephat Chiripanyanga vanoti chimwe chezvinhu chinonyanya kukonzera chirwere che HIV, kusangana pabonde pasina kushandisa zvekuzvidzivirira zvakaita semakondomu. Vanotiwo kana munhu akabaiwa netsono yambobaiwa munhu ane hutachiwana hweHIV kana kutemwa nyora nereza yambocheka munhu ane HIV/Aids zvinogona kuti munhu atapurirwe chirwere. Dr Chiripanyanga vanoti chirwere ichi chashungurudza mhuri dzakawanda asi Zimbabwe iri kuyedza kuwanira vanhu mushonga zvapa kuti zvinhu zvive nani. Vaenderera mberi vachitiwo zvinofadza kuti huwandu hwevanhu vari kurwara nechirwere ichi hwadzikira zvikuru kana zvichienzaniswa nezvaiitika mumakore apfuura. VaEmmanuel Gasa vekusangano reAids and Arts Foundation vakatsigira mashoko akataurwa naDr Chiripanyanga vachiti vanhu vazhinji havazive pavamire maererano nezvehutachiwana hweHIV. Muzvare Maria Munzvandi veku Dzivaresekwa vanove mumwe wevakadzi vanorarama nehutachiwana hweHIV vanoti munhu wese, zvikuru vari muwanano vanofanira kuvhenekwa kuti vazive pavamire marerano nezveHIV/Aids. Muzvare Munzvandi vanoti pane zvimwe zvinhu zvisingaburitswe pachena zvinokonzera kutapuriranwa kweHIV zvinova zvinhu zvinofanira kujekesera vanhu zvakanyanyisa. Mutauriri weZimbabwe Association of Doctors for Human Rights, Dr Fortune Nyasha Nyamande vanoti Zimbabwe yakatarisana nedambudziko rehurwere weHIV/Aids kunyangwe hazvo kwave nemishonga inokwanisa kuwedzera makore ekurarama kwevanhu vanorarama nehutachiwana uhwu. Dr Nyamande vanoti kuramwa mabasa kwavanachiremba kuri kupa kuti hurongwa hwekudzivirira kupararira kwechirwere ichi hunetse. Mashoko aya anotsinhirwawo nemumwe anorwira kodzero dzevanhu vanorarama nehutachiona hweHIV/AIDS Muzvare Martha Tholana. Musi wa 1 Zvita ndiro zuva rinoyeuchidzwa vanhu nezvechirwere ichi, hurongwa uhu gore rino hwakairtirwa kuMucheke Stadium, Masvingo. Dingindira regore rino rakanangana nekukurudzira vanhu munharaudza dzavo kuti vataure nezvechirwere ichi kana kuti “Communities make the Difference.” No media source currently available  	https://www.voashona.com/a/vanhu-vokurudzirwa-kuongororwa-ropa-kuti-vazive-pavamire-panyaya-yehiv-aids/5191273.html
health	Dambudziko reMvura Rotyirwa Kuunza Zvirwere zveManyoka muShamva	Mukuru wechikoro cheShamva Primary School, VaEdson Chuwe, vanoti vari kukumbira kuboka reZimbabwe National Water Authority, ZINWA, kuti rivhure mvura yarakavhara pachikoro chavo, iyo vanoti yakavharwa nekuda kwechikwereti chemari isina kubhadharwa. Chikoro cheShamva Primary School chinonzi chiri pasi pemugodhi weShamva Gold Mine, uyo uye chikwereti kuZINWA. Chikumbiro chaVaChuwe ichi chinotevera kurwara nemanyoka kwakaita vana vechikoro vatanhatu nemusi weChitatu svondo rino, kunyange hazvo chipatara cheShamva chakati manyoka aya haasi echirwere chekorera kana typhoid. Dambudziko remvura iri rinonzi rakabatawo zvakare musha weveruzhinji weShamva Gold Mine, izvo zvaita kuti vagari vedzimba dzemugodhi uyu vanyore gwaro kudare reparamende vachida kuti ripindire mukuona kuti ZINWA yavhura mvura yakavharwa kubva kutanga kwemwedzi wapera, sezvo iri kodzero yemunhu wese yekuti awane mvura yakachena. Vagari ava vanoti kuvharwa kwemvura kwave kuita kuti vanhu vashandise mvura inobva munzvimbo dzisina hutano, izvo zviri kuwedzera hurwere kwemanyoka. Studio 7 haina kukwanisa kunzwa divi reZINWA kanawo kubva kumugodhi weShamva Gold Mine. No media source currently available 	https://www.voashona.com/a/4830713.html
health	South Africa Inoti Vabvakure Vachabaiwavo Nhomba yeCovid-19	Hurumende yeSouth Africa yakazivisa kuti vanhu vese vari mu South Africa vachakwanisa kubaiwa mushonga wenhomba, kana kuti vaccine, wekudzivirira chirwere che Covid-19. Izvi zvinotevera gurukota reSouth Africa rinoona nezvehutano, VaZweli Mkhize, vazivisa kuti South Africa ichangobaya mushonga uyu pazvizvarwa zveSouth Africa chete, kwete vabvakure. Mushure mekushorwa zvikuru nenyanzvi dzezvehutano nemasangano anorwira kodzero dzevanhu, mutungamiri weSouth Africa, VaCyril Ramaphosa, vakazivisa neMuvhuro kuti vanhu vakuru vose vari munyika iyi vachabaiywa mushonga uyu zvisinei kuti zvizvarwa zvekunyika ipi. Sangano reHuman Rights Watch, iro rakashoravo zvikuru hurumende yeSouth Africa payakange yataura zvekusarura vabvakure mukudzivirira chirwere ichi, rinoti izvi ndizvo zvinotarisirwa kuitwa munyika dzose, kusanganisa muSouth Africa. Mukuru weHuman Rights Watch kuchamhembe kwe Africa, VaDewa Mavhinga, vanoti sezvo South Africa ine mbiri yekusarura vabvakure, sangano ravo richange rakatarisisa kuona kuti South Africa inoita here kana kuti kwete, zvayavimbisa kuita izvi. No media source currently available 	https://www.voashona.com/a/zimbabwe-cyril-ramaphosa-uturn-on-vaccinating-non-south-africans-dewa-mavhinga/5762421.html
health	Sangano reThe National Age Network of Zimbabwe Rocherechedza Zuva reHutano Richitarisa Hutano hweVakwegura	Sangano rinoona nezvekukwegura kwevanhu munyika, reNational Age Network Zimbabwe, nhasi riri kucherechedza zuva rehutano pasi rose, reWorld Health Day. Zuva iri rinocherechedzwa musi wa7 Kubvumbi pasi rose, asi sangano iri rakasarudza kuricherechedza musi wa 13 Kubvumbi, kumahofisi esangano reWorld Health Organisation, WHO, ari kuNewlands, muHarare. Mukuru anoona nezvekufambiswa kwemabasa musangano iri, VaMarck Chikanza, vanoti vachatorawo mukana wekucherechedza zuva iri vachiparurawo gwaro rakanangana nehutano hwevanhu vakwegura, uye kupemberera kusvitsa makore makumi manomwe kwesangano reWorld Health Organisation. Vanoti gwaro ravachaparura iri rakabuda mushure mekushanda kwavakaita pasi pechirongwa chinonzi “Better Health for Older People in Africa” munyika ina dzinoti Zimbabwe, Mozambique, Ethiopia, neTanzania. “Shure kwekudarozvo, takabva taona zvakakosha izvo kuti tiite iyo inonzi National Health and Aging Strategy. Muno muZimbabwe takaiti National Health Aging Strategy,” Vanodaro VaChikanza. Vanoti vakaronga kutandadza vanhu nemitambo yakasiyanasiyana, inosanganisira mhanzi kubva Salvation Army Band. VaChikanza vanotiwo vakakoka vanhu vakawanda, masangano akazvimirira, pamwe nemapoka ehurumende kumhemberero dzavo idzi. Sangano reNational Age Network of Zimbabwe, mubatanidzwa wemasangano akazvimirira anokwana kuita gumi nemaviri, uye mubatanidzwa uyu wakaumbwa muna 2012 uchitarisa mararamiro nemashandiro aiita vanhu vakwegura, zvikuru mumapurazi. Mubatanidzwa uyu unoshandawo zvakare nemapoka maviri ehurumende, anoti rinoona nezvezvirwere zvisingatapuriranwe, riri pasi pebazi rezvehutano, pamwe neboka rezvekurima, reAgritex, iro riri pasi pebazi rezvekurima. No media source currently available 	https://www.voashona.com/a/zimbabwe-health-national-age-network-chikanza/4345317.html
health	Vakawanda Vane Varwere paParirenyatwa Voswerapo Nekuda kweKuoma kweZvinhu	Kuwondomoka kwehupfumi munyika kowedzera kutambudzika kwehama dzine varwere muzvipatara zvakadai seParirenyatwa, uko vanachiremba vasiri kuenda kumabasa. Ongororo yakaitwa neStudio 7 pachipatara cheParirenyatwa inoratidza kuti veruzhinji vanorwarirwa vari kuswera vari pachipatara ichi vakamirira kuona varwere panguva dzakeona varwere, vachiti zvinhu zvakavaomera kuti vange vachimbodzokera kudzimba vozodzokazve sezvo mari dzekufambisa mumichovha dzakakwidzwa zvakanyanya. Mumwe wevanhu vanoswera pachipatara ichi ndemumwe mudzimai uyo angoda kuzivikanwa nezita rekuti Mai Miranzi. Amai Miranzi, avo vane mukoma wavo ari muchipatara, vanoti kana vangouya panguva dzekushanyira murwere dza 6 dzemangwanani, vanozobva pachipatara apa mushure mekuona murwere nenguva dza 6 dzemanheru. Amai Miranzi vanoti vanoswera nenzara. Amai Miranzi vanotiwo kunyangwe hazvo vari vanhu vabva zera, vanotofamba netsoka kubva mudhorobha mavanenge vaburukira kuenda kuchipatara cheParirenyatwa. Amai Rumbidzai Shumba vane murwerewo zvakare muParirenyatwa. Amai Shumba vanotsigirawo zvataurwa naAmai Miranzi vachiti kudhura kwemari dzekufambisa ndiko kunovapa kuti vangoswera havo pachipatara apa. Kunyangwe hazvo vane varwere ava vachiswera pachipatara apa, vanotiwo kusavapo kwanachiremba kunowedzera matambudziko avo sezvo hama dzavo dzisiri kurapwa uye vachingowana pasina shanduko. Vanachiremba havasi kuenda kumabasa vachiti havasisina zvikwanisiro zvinoita kuti vaende kumabasa avo. Vamwewo amai vada kuzivikanwa nezita rekuti Kukuwe vati zvinosuwisa kuti zvavanenge vangosiya varwere vavo vari ndizvo zvavanowana vari. Vemachechi pasi pemubatanidzwa weZimbabwe Christian Heads of Denominations vanotiwo vakanyora gwaro kumutungamiri wenyika VaEmmerson Mnangagwa vachitaridza kushushikana zvikuru nekurambodzikira kwezvinhu munyaya dzehupfumi. Vachitaura neStudio 7, Reverend Kenneth Mtata veZimbabwe Council of Churches vanoti vemakereke vanoona sekuti kuramboderera kwehupfumi kunokonzera kusagadzikana kwezvinhu munyika. Ukuwo, dzimwe nyanzvi mune zvehupfumi dzinoti kushaya simba kwemari yemunyika ichienzaniswa nedhora rekuAmerica pamwe nekudhura kwemitengo yezvinodiwa nemunhu zuva rega rega zvave kusiya mhuri zhinji dzichinyura kupinda muhurombo. No media source currently available 	https://www.voashona.com/a/5093832.html
health	Mapurisa eZRP Anoparura Chirongwa cheKudzivirira Kuraraira kweHIV/Aids	Zimbabwe Republic Police neChitatu yakaparura hurongwa hwehwaro hwekuyedza kudzivirira kutapuriranwa kwechirwere cheHIV/AIDS kwamutare. Hwaro uhu hwakananganga nekubatsira mapurisa ari pabasa uye vari pamudyandigere. Hurongwa uhu hwave nenguva yakareba huchikwenenzverwa paine chinangwa chekuti panosvika gore ra2020 pange pasisina vanoshaya nekuda kwechirongwa ichi. Vanenge vaine chirwere ichi vanenge vachitarisirwa kuwana mapiritsi zviri nyore. Mukuru wemapurisa mudunhu reManicaland, Assistant Commissioner Dorothy Kupara, avo vakaparura chirongwa ichi, vanoti zvakakosha kuti mapurisa ose aremekedze hwaro hwavapo kuitira kuderedza kuparira kwechirwere ichi. Amai Kupara vanoti hapana chinonyadzisa pakunoongororwa chirwere cheHIV uye pamwechete nekutora mishonga yacho sezvinodiwa. “Chirwere ichi chakangofananawo neshuga, kana zvakubata gadziriswa, so my officer will ensure kuti zvashandiswa sezvinotarisirwa, uye my officer handifungi kuti pane vachange vachiramba kuzotestwa, uye basa richatowanda kune ma medical officers vachitesitwa.” Mukuru wemapurisa uyu anotiwo hwaro huripo uhu hunobudisa pachena kuti vanenge vaine chirwere havaizotadziswa kusimudzirwa pabasa. Hwaro uhu hunotiwo vanenge varwara vanokwanisa kumbonozorora zvavo vachipora vachizongodzokera pabasa kana vave kunzwa zviri nani. Mumashoko avo ekuvhara chiitiko ichi, mumwe mukuru wemapurisa Superintendant Kamanda vanoti hwaro hwavapo uhu huchabatsira mukufambisa basa ravo zvakanaka kunyanya kuvatungamiriri vemakamba kumatunhu ose emunyika. “Ndinoti kumaDispols (District Police Officers) ose kana masangana nechinhu chiri medical chingakunetsai munongoti ko policy inoti chii? Endai munotitoreraiwo ende rinonzi rakatsetseka rinosuppotwa nePolice Act uye ne the current Labour Laws, tinoiti chii zviya, iSimbi yebasa!” Mumwe wechipurisa anorarama nehurwere Sergeant Tawanda Mugeri vachipa huchapupu vanoti zvakakosha kuti munhu wega wega, kunyanya kuchipurisa, ararame achiziva paamire mushure mekuvhenekwa ropa. “Panhau yekuudza vamwe vekubasa, inonzi chii zviya, inonzi disclosure, zviri nani inini ndavakuziva zvandiri zvitori right, ndikaenda kuhospital vave kutondishevedza nefirst name nekuti ndikanzwa parwadza ndotomhanya kuti ndizive kuti chii.” Hwaro hwekubudisa HIV/AIDS Policy hwakaitwa pachidyidzanwa nemasangano akasiyana-siyana anosanganisira reNational Aids Council, NAC, Population Services International, PSI nemamwewo. Mukuru weNational Aids Council muManicaland, VaEvans Makoni, vanoti vari kushanda nemapurisa kuti vazadzikise zviri muhwaro mavo. “Chatiunganidza pano inyaya yeZRP AIDS Policy launch iyi, chirongwa chiripo pakuti National Aids Council yakapuhwa mutoro wekuti irwisane nedenda reHIV. Saka mukuita izvozvo tinoti vanhu vari pamabasa kuti vawanirwe nguva yekuitirwa ma programmes inoita shoma saka kambani ikaita policy yaino implemenda zvinobata vazhinji vanenge vari kumabasa toderedza huwandu hwemari yatinoshandisa pakurapa nekuti vanhu vanenge vadzivirira.” Vakuru vechipurisa havana kuda kuburitsa pachena kuti chirwere ichi chakapararira zvakanyanya seyi muZRP, kunyangwe hazvo ongororo ichitaridza kuti kuchipurisa kumwe kwemamwe mapoka emabasa kwakatekeshera chirwere ichi kusanganisira kuchiuto, nekuvatyairi vedzimotokari dzinofamba mitunhu mirefu. Hwaro hwakaparurwa uhwu hucharamba huchiongororwa nekugadzirisa kuti hukwanise kufambidzana neshanduko inenge iriko uye nenguva. No media source currently available 	https://www.voashona.com/a/mutare-zimbabwe-republic-police-hiv-aids-policy/4407609.html
health	Zimbabwe Inocherechedza Zuva reKuwanikwa neKukosheswa kweMvura Pasi Pose	Nezuro, Zimbabwe yakabatana nepasi rose mukucherechedza zuva rekuwaniswa kwemvura yakachena kumunhu wese pasi rose, re World Water Day, iro rinocherehcedzwa pasi rose kubva muna 1993. Pamusoro pekuwanisa vanhu mvura yakachena, donzvo rekucherechedza zuva iri nderekupa zivo pamusoro pevanhu vanodarika mabhiriyoni maviri vari kurarama zuva nezuva pasi rose vasina mukana kumvura yakachena. Dingindira regore rino rakanangana nekuti mvura inoreveyi kuvanhu, kukosha kwayo uye kuti vanhu vangachengetedza sei chiwanikwa ichi. Vanoona nezvebudiriro yevechidiki musangano revechidiki rePlatform for Youth and Community Development, VaMuburwa Allan Murozvi, vanoti vari kukurudzira hurumende pamwe nemakanzuru ose ekumaruwa nemaguta kuti vakoshese kuwaniswa kwemvura kuvanhu kuburikidza nemari dzebudiriro yematunhu. VaMurozvi vanokurudzirawo veruzhinji kuti vadzidze kukohwa mvura kuitira kuzoishandisa munguva dzekushaikwa kwayo. No media source currently available 	https://www.voashona.com/a/zimbabwe-commemorates-world-water-day-2021/5825296.html
health	Vanorarama neKutengesa muBulawayo Vowaniswa Mukana weKubaiwa Nhomba yeCovid-19	Rimwe sangano rinomiririra vanorarama nekutengesa muBulawayo, reBulawayo Vendors and Traders Association, rinoti rinotambira nemufaro chirongwa chehurumende chekubaya nhomba yekudzivirira Covid-19 kuvanhu vanorarama nekutengesa icho chaparurwa muguta iri. Mutevedzeri wemunyori anoona nezvezvirongwa musangano iri, uye vachiraramawo nekutengesa, Muzvare Debra Mukasa, vanoti vanofara nekuti hurumende yakanzwa chikumbiro chavo chekuti vanorarama nekutengesa vange vachibaiwa nhomba yekudzivirira Covid-19 kuitira kuti vakwanise kuvhura misika. Chirongwa ichi chaparurwa munzvimbo nhatu muBulawayo dzinoti City Hall, Renkini neSokusile, uye hurumende inoti ine hurongwa hwekubaya vanhu zviuru gumi nezvishanu, kana kuti 15 000, mukati memazuva gumi senzira yekudzivirira kupararira kwedenda iri. Muzvare Mukasa vanoti vanotarisira kuti vamwe vasiri kutengesera mumisika yekanzuru vachabaiwawo nhomba iyi, sezvo kwanga kuchinzi vanhu vatange vaburitsa makadhi anoratidza pavanoshandira kuitira kuti vakwanise kubaiwa. Vanotiwo vanhu zviuru gumi nezvishanu vanonzi nehurumende ichabaya nhomba vashoma zvikuru, asi vanoti zvakakosha kuti chirongwa ichi chatomboparurwa sezvo vachitarisira kuti hurumende ichawedzera huwandu uhwu. No media source currently available 	https://www.voashona.com/a/zimbabwe-covid-19-bulawayo-vendors-vaccinated-debra-mukasa/5955108.html
health	Vana Mukoti Vanokanda Mapadza Pasi Vachiti Mari Dzavo Dziwedzerwe	Vana mukoti muzvipatara zvikuru zvehurumende zvakasiyana-siyana munyika vatanga kuramwa mabasa neChishanu vachiti vanoda kuti hurumende ihadzirise zvichemo zvavo. Kuramwa mabasa uku kunoitika panguva iyo vana chiremba vadarika masvondo maviri vachiramwawo mabasa. Vana mukoti vanodarika zviuru gumi nezvitanhatu munyika mose vakanda mapadza avo pasi vachiti hurumende iri kuramba ichivabata kumeso pazvichemo zvavo, izvo yakavimbisa kugadzirisa makore akawanda apfuura. Vana mukoti ava vanoti vari kuramwa mabasa kwete senzira yekutsigira vana chiremba avo vava nemazuva gumi nematanhatu vachiramwa mabasa, asi kuti ivo vane zvichemo zvavowo zvisiri kugadziriswa nehurumende, zvavanoda kuti zvigadziriswe nechimbi chimbi. Vana mukoti vari kuda kuti mari dzavanotambira dziwedzerwe, uye mashandiro avo agadziriswe kuitira kuti vashande zvine chiremera, pamwe nekuti muzvipatara muve nemishonga uye zvikwanisiro zvinoita kuti vashande nemazvo. Sachigaro weZimbabwe Nurses Association, VaEnock Dongo, vati ichokwadi kuti nhengo dzavo zhinji dzaramwa mabasa kuitira kuti zvichemo zvavo zvigadziriswe nehurumende. Vati hurumende iri kutaura navo nechinangwa chekugadzirisa zvichemo izvi. Asi vati zvinenge zvavimbiswa nehurumende zvichazeyiwa nesangano ravo voona matanho ekutora. Pashanyira Studio7 zvipatara zvemuBulawayo, vana mukoti vanga vachidzokera kudzimba dzavo mangwanani, pasina basa ravaita. Mutungamiri weZimbabwe Nurses Association muBulawayo, VaSimangaliso Mafa, vaudza Studio 7 vati hapana zvakawanda zvavange vachikwanisa kutaura pamusoro pezvekuramwa mabasa uku sezvo vange vachipinda mumusangano patavabata parunhare. Sangano reZimbabwe Congress of Trade Unions raburitsa gwaro rinoshora gurukota rezvehutano, Dr David Parirenyatwa, richiti VaParirenyatwa vanofanirwa kusiya basa nekuti varatidza kukundikana kugadzirisa matambudziko munyaya dzezvehutano. Munyori mukuru weWomen’s Committee muZCTU, Amai Barbara Tanyanyiwa, vaudza Studio 7 kuti sangano ravo rinotsigira kuramwa mabasa kwemadhokotera navana mukoti vachiti zvakakosha kuti vapiwe mugove wavo wakafanira. Studio 7 haina kukwanisa kunzwa kubva kuna Dr Parirenyatwa kana kuhurumende panyaya iyi. Asi hurumende inoti haina mari yekugadzirisa zviri kudiwa nebazi rezvehutano. Vanhu vakawanda vanoti kuramwa basa kwemadhokotera navana mukoti mabasa kuri kuisa hupenyu hweveruzhinji munjodzi vachiti hurumende inofanirwa kugadzirisa nyaya iyi nekukasika. Mumwe mugari wemuBulawayo uyo angozvidoma nezita rekuti Takunda ati ange aperekedza sekuru vake kuRichard Morris Hospital chikamu chechipatara cheUnited Bulawayo Hospital panorapwa vanhu maziso, asi ati vatadza kuwana rubatsiro. Nhengo yekomiti yeparamende inoona nezvehutano, VaDingilizwe Tshuma, avo vanomirira Entumban/Emakhandeni mudare reparamende, vati nhengo dzeparamende dzinogara dzichitaura kuti hurumende igadzirise matambudziko akatarisana nebazi rezvehutano. Mumiriri we Bulawayo Central mudare reparamende, Amai Dorcas Sibanda,vatiwo hurumende inofanirwa kukoshesa kugadzirisa matambudziko munyaya dzezvehutano pamwe nedzidzo munyika. Nyanzvi munyaya dzehutano dzinoti vana mukoti vari kuramwa mabasa ava vari kuwedzera matambudziko akatarisana nevarwere munyika yose, sezvo vana chiremba vanodarika chiuru chimwe chete, vari kuramwawo mabasa. No media source currently available 	https://www.voashona.com/a/zimbabwe-nurses-down-tools-joining-doctors-on-16th-day-strike/4302106.html
health	Mhemberero dzeBlack History Month dzeGore Rino Dzovhiringidzwa neCovid-19	Gore roga-roga vanhu vemuAmerica vanocherechedza mwedzi uno waKukadzi semwedzi wekurangarira nhoroondo yevanhu vatema vari munyika iyi, kana kuti “Black History Month.” Izvi vanozviita kuburikidza nekuungana vachiita mitambo yakasiyanasiyana pamwe nekuridza mimhanzi yenyika dzakasiyanasiyana. Mumwe wevanhu vaimbopinda mumhemberero idzi mumakore ose adarika uye vari chizvarwa cheZimbabwe, VaJonah Masiya, avo vanoita zvemimhanzi, vanoti nekuda kwedenda reCovid-19, gore rino vari kucherechedza mwedzi uyu neimwe nzira isiri yekuungana sezvagara zvichiitwa makore ose adarika. VaMasiya, vanove zvakare mudzidzisi, vanoti makore ose adarika vaibatana nevamwe vachiridza mimhanzi yekumusha kucherechedza mwedzi uyu, asi gore rino vachange vachiridza vari kumba kwavo sevamwe vose vachizongoonekwa pamadandemutande. No media source currently available 	https://www.voashona.com/a/america-black-histry-month-celebrations-jonah-masiya/5793650.html
health	Vana Chiremba veHurumende Voronga Kuramwa Mabasa Kutanga neChitatu	"Vamiriri vavanachiremba vemuzvipatara zvehurumende vaita musangano wechimbichimbi nemunyori mubazi rezvehutano mukutsvaga nzira dzekumisa nadzo kuramwa mabasa kwakaziviswa navanachiremba ava kuti kuchatanga svondo rino. Mutungamiri wesangano ravanachiremba, reZimbabwe Hospital Doctors Association, Doctor Edgar Munatsi, vanoti musangano uyu hauna zvikuru zvawaburitsa sezvo pasina kuwiriranwa kuti zvichemo zvavo zvingagadziriswa sei. Nekudaro, Doctor Munatsi vanoti nhengo dzavo dzichaenderera mberi nekuramwa mabasa nemusi weChitatu sekuzivisa kwavakaita, kunyange hazvo vachiti vachapa mukana kunhaurirano nehurumende. Vanoti hurumende iri kukundikana kugadzirisa zvinyunyuto zvavo zvikuru zvitatu zvinosanganisira nyaya yekurasikirwa nemabasa kwavanachiremba vanenge vapedza zvidzidzo. ""Pane nyaya nhatu, asi yakanyanya kukosha yacho ndeyekuti vanachiremba vaenge vapedza zvidzidzo, vachinge vapedza zvidzidzo vanofanirwa kuenda kunoshanda muzvipatara zvekumamisha. Hurumende iri kuti haichakwanisa kuvapa mabasa iwayo. havana mari yekuti vange vachipa vanachiremba muhoro, vanenge vaenda kunoshanda kunzvimbo idzodzo. ""Isusu tiri kunyunyuta kuti kana zvakadero hazvo hurumende yachidii kupa vanachiremba matsamba ekuti vashande vakazvimirira kana vasingakwanise kupiwa mabasa nehurumende."" Doctor Munatsi vanodaro. Doctor Munatsi vanoti vasvika pakutora danho iri zvichitevera zvakabuda mukunzwa pfungwa dzenhengo dzavo mumazuva mashoma adarika. Vanachiremba vachangopedza zvidzidzo zvavo ava vanoti vari kudawo zvakare kuti mari dzekubatsirikana kana kuti 'on call allowances' dzitangire pamadhora mazana manomwe nemakumi maviri. Vanoti vanodawo zvakare kuti Health Service Board igadzirise nyaya yavakambowirirana yekuti vanachiremba vehurumende vasabatirwa mitero. Kana vanachiremba vakaramwa mabasa, vanenge vabatana nevehurumende yeKenya, avo vari kuramwawo mabasa kubva muna Zvita wegore rapera. No media source currently available  "	https://www.voashona.com/a/zimbabwe-health-doctors-zhda-strike/3721238.html
health	Vakoti Vanoratidzira paUnited Bulawayo Hospitals	Vamwe vakoti vepachipatara cheUnited Bulawayo Hospitals, UBH, varatidzira neChina mangwanani vachiti havazi kufara nemari shoma yavanowana zvisineyi kuti hurumende yakawedzera nezuro mihoro yavo nezvikamu makumi mashanu kubva muzana.\n\nVakoti varatidzira paUBH vanga vachiimba uye vakabata zvinyorwa zvange zvakanyorwa zvakasiyana-siyana, senzira yekuratidza kusafara kwavo nemari shoma yavanoti vari kutambira.\n\nSachigaro wechikamu chepaUBH chesangano reZimbabwe Nurse Association, ZINA, VaAnthony Majongosi, vati vakoti havafanirwe\nkubatwa sevamwe vashandi vose vehurumende vachiti vari kuisa hupenyu\nhwavo panjodzi kunyanya panguva ino pavari kushanda kuine chirwere\ncheCovid-19.\n\nSachigaro weZINA mudunhu reBulawayo, VaNicholas Chitore, vati vana\nmukoti vari kuzvipira kushanda zvisinei nekuti nguva zhinji vanenge\nvasina zvikwanisiro kusanganisira mbatya dzinobatsira kudzivirira kuti\nvasawana hutachiwana hwecoronavirus. Asi vati hurumende haizi\nkukoshesa kuzvipira kwakadai.\n\nPavapedza kuratidzira vana mukoti ava vadzokera pabasa asi vakawanda\nvavo vange vasingashande. Taedza kunzwa kubva kumukuru weUBH, Amai Nonhlanhla Ndlovu, asi vanzi vange vari mumusangano. Hatinawo kukwanisa kunzwa divi rehurumende panyaya iyi. Vanoziva zviri kuitika vanoti vakoti vepachipatara cheMpilo havazi kukwanisa kuratidzira sevamwe vavo nekuti vakawanda vavo vakapinda pachirongwa chekuti vasasangane nevanhu vakawanda mushure mekunge pachipatara ichi paita vanhu vakabatwa neCovid-19 mwedzi wapera.\n\nMune imwewo nyaya, imwe kambani yeProvidence Human Capital inove\nchikamu cheInnscor Africa, nemasangano anoti I am 4 Byo Against\nCovid-19 neThorngrove Benevolent Community Trust, apa zvipo\nzvinosanganisira mafiriji maviri, mbatya dzekudzivirira kupararira kweCovid-19, machira, pamwe nechikafu zvekubatsira mukurwisa chirwere cheCovid-19 mukanzuru yeguta reBulawayo. Mukuru weProvidence Human Capital, Amai Buhle Ndlovu, vati vaona\nzvakakodzera kuti kambani yavo iise ruoko rwayo pakubatsira kunyanya\nkuchipatara cheThorngrove Hospital.\n\nMeya weguta reBulawayo, VaSolomon Mguni, vatenda masangano aya\nvakakurudzira veruzhinji kuti varambe vachichengetedza zvinokurudzirwa\nnevehutano pakudzivirira kutapuriranwa kwehutachiwana hwecoronavirus, sezvo huwandu hwevanhu vari kubatwa naho huri kuramba huchikwira. No media source currently available   	https://www.voashona.com/a/zimbabwe-nurses-stage-demos-calling-for-better-salaries-and-safe-work-environment/5468182.html
health	Vagari veKuMasvingo Voronga Kuratidzira neNyaya yeKushaya Mvura Mudzimba	Sangano rinorwira kodzero dzevagari vemuMasvingo, re Masvingo United Residents and Rate Payers Alliance (MURRA) pamwe nesangano rekodzero dzemadzimai, reWomen’s Coalition of Zimbabwe vanyorera kanzuru yeMasvingo gwaro renyunyuto vachiipa mazuva maviri kuti igadzirise dambudziko rekushaikwa kwemvura. Vagari ava vanoti vari kuronga kuratidzira kana kanzuru ikakundikana kugadzirisa dambudziko ravo. Vagari vemunzvimbo dzinogara veruzhinji mudhorobha reMasvingo vave nemavhiki matatu vasina mvura mudzimba dzavo mushure mekufa kwepombi inodhonza mvura kubva mudhamu reMutirikwi. Vachitaura ne Studio 7 nhasi vesangano re Murra pamwe neWomens’Coalition vanoti vakagumbuka zvikuru nekuti kanzuru haisi kuratidza kuita chimbi chimbi nekugadzirisa dambudziko iri. Vati vave kutyira kuti zvirwere zvakaita seCholera neTyphoid zvinogona kubata vagari. Muzvare Eshter Chimanikire vanoona nezve kufambiswa kwemabasa muMurra vanoti vatora danho rekuda kuratidzira nekuti kanzuru iri kutyora kodzero dzevagari dzekuwana mvura nguva dzose. Vagari vazhinji vave kutorarama nekunwa mvura yemumatsime iyo isina kuchena. Kanzuru iri kuyedza kupawo vanhu mvura nemabhauza asi haisikukwana. Vagari vazhinji vanoti vanomukira pakati pehusiku kubata raini pa mabhauza aya ne zvibhorani zvishoma zviri munzvimbo dzavanogara. Muzvare, Joyce Mhungu, sachigaro we Women’s Coalition, mudunhu reMasvingo, vanoti nyaya yekushaikwa kwemvura iri kunyanya kubata madzimai ndosaka vanyorera kanzuru tsamba uye nekubatana nemamwe masangano kuti vazoratidzira kana Kanzuru isina kugadzirisa dambudziko iri muma awa makumi mana nemasere. Asi Meya weMasvingo VaCollen Maboke vanoti yakagadzirisa dambudziko iri vachiti mvura yatotanga kuwanikwa kune dzimwe nzvimbo mudhorobha. Asi vagari vazhinji vanopikisa Meya vachiti munzvimbo dzavo mvura haisati yave kubuda kunyanya vekuRunyararo West, vachiri kungomirira mabhauza nekuenda ku zvibhorani. VaHardlife Tangai nde mumwe mugari ati zviri kutaurwa na Meya hazvisi zvechokwadi. Dhorobha reMasvingo rave kugara richisangana nedambudziko remvura sezvo mishina inopomba mvura ichigara ichingofa. Muna Nyamavhuvhu vagari vakaita mwedzi wose vasina mvura nekusashanda zvakanaka kwemichina iyi.	https://www.voashona.com/a/vagari-vekumasvingo-voronga-kuratidzira-nenyaya-yekushaya-mvura-mudzimba/4665073.html
health	Hurumende Inonzi Haisati Yapindura Magwaro Akakwidzwa Mudare rePamusoro naVana Chiremba	Gurukota rinoona nezvehutano, Dr David Parirenyatwa, nemunyori mukuru mubazi ravo, Dr Gerald Gwinji, vanonzi havasati vapindura magwaro ari kudare repamusoro akaendeswa navanachiremba vachiti danho ravakatora rekuvabvisira mari dzemihoro mushure mekuratidzira rainge risiri pamutemo. Kuratidzira uku kwakapfuura mavhiki maviri uye kwakatanga muna Gumiguru kukazopera muna Mbudzi. Vanachiremba vainge vakanda mapadza pasi vachiti havasi kufara nemari dzavaitambiriswa uye kushaya zvikwanisiro zvekushandisa. Sangano reZimbabwe Hospital Doctors Association rinoti vanachiremba vakabatirwa mari dzinopfuura mazana mashanu emadhora. Gweta ravanachiremba ava, VaEmmanuel Samundombe, vanoti zvakaitwa nehurumende zvekubvisira vanachiremba mari kutyora bumbiro remitemo. No media source currently available Asi hurumende mutsamba yakanyorwa naDr Gwinji yakaudza vanachiremba ava kuti kuratidzira kwavo kwainge kusiri pamutemo nekudaro vaizobatirwa mari sezvinoitirwa vanenge vaenda havo pazororo risiri pamutemo. Hurumende yave nemakore ichinetsana navanachiremba nenyaya yemari dzavanotambira asi dambudziko iri harisi kupera. 	https://www.voashona.com/a/zimbabwe-health/2577938.html
health	IOM Inoti Vanhu Vanodarika Zviuru Mazana Maviri Vakadzokera Kumusha neKuda kweKukanganiswa kweHupfumi neCovid-19 Munyika Dzavagere	Sangano rinoona nezvekufamba kwevanhu kubva mune imwe nyika vachienda mune imwe, reInternational Organisation for Migration (IOM) rinoti zvizvarwa zveZimbabwe zvinodarika mazana maviri ezviuru zvadzokera kumusha kubva zvatanga denda reCovid-19 muna Kukadzi 2020 zvichitevera kuoma kwehupenyu munyika dzazvange zvaenda kunotsvaga mafuro manyoro. Sangano iri rinoti richishanda pamwechete nebazi rezvehutano uye nemamwe masangano, vakakwanisa kubatsira vanhu vane chitsama kuburikidza nekuvawanisa hunyanzvi mune zvekurima, mari pamwe nezvimwe zvinodiwa muhupenyu hwemunhu kuitira kuti vakwanise kusimukira. Asi IOM inoyambira kuti kana vanhu ava vakasawana rubatsiro nekukasika, vakawanda vavo vachanyura mumatambudziko akadzama kudarika avari kutarisana nawo pari zvino, izvo zvinozotuma vamwe kuti vatsvage nzira dzekurarama nadzo dzisiri pamutemo kana kuti vabude zvakare munyika vachishandisa dzimwe nzira. Studio 7 yaedza kubata gurukota rezvemabasa nekugara zvakanaka kwevanhu, Professor Paul Mavima, asi vati vanga vari mudare reparamende vachiti vaizopindura mibvunzo yedu kana vasununguka. Asi sachigaro vesangano rinomirira zvizvarwa zvekune dzimwe nyika zviri muSouth Africa, reAfrican Diaspora Forum, Doctor Vusumuzi Sibanda, vanoti havafungi kuti huwandu hwevanhu huri kutaurwa neIOM ndehwe vanhu vakadzokera kumusha nekuti vakanga vaomerwa nehupenyu. Doctor Sibanda vanoti vanhu vakawanda vanogona kunge vakashandisa mukana wekumbodzokera Covid-19 kuti vasanetseke kupinda munyika, asi vachizobuda zvakare vachishandisa dzimwe nzira. No media source currently available  	https://www.voashona.com/a/zimbabwe-iom-report-says-over-200000-diasporans-returned-home-since-march-2020/5861499.html
health	Vanorarama neKukumbira Rubatsiro Vovhiringwa neCovid-19 muZimbabwe	"Vamwe vasingaoni vanorarama nekukumbira mari mumabhazi nemumigwagwa kwaRusape vanoti vari panguva yakaoma sezvo hurumende yakambomisa kufamba kwemabhazi aya senzira yekudzivirira kupararira kwechirwere cheCoronavirus. Mumwe wevanhu ava, VaTymon Rukuni vekwaRusape, vanoti kubva nemusi weSvondo apo vakapedzisira kupemha mubhazi, ndiwo musi wavakapedzisira kudya rinopisa nevana vavo vatanhatu, sezvo vasingawani kwekupemhera nekuti muguta hamuchina vanhu ukuwo kumabhazi havachadiwiko nekuda kwechirwere che-COVID-19. ""Tine mhuri nine dzinorarama nekupemha asi nekuda kwechirwere cheCoronavirus hapachina kana chichabuda nekuti mumabhazi hakuchina, chikafu hatichina nekuti kumabhazi hatichadiwi kuti tifambe ikoko. Toita seyiwo nhai,"" vanodaro VaRukuni. Amai Rejoice Chinembiri vekwaRusape vanoti nekusafamba kwemabhazi panguva ino, hakuna kumwe kwavanotarisira kuwana mari kunze kwekufamba nemabhazi iwaya vachikumbira rubatsiro. 'Tinosipinda mumabhazi tikukumbira, towana tumari totenga tuhupfu tuTsunami nemuriwo todya nevana kumba. Zvino izvezvi mabhazi akamiswa hatina kana pekutangira. Tamboenda kwaMP wedu kuti tibatsirwe tikazoenda kuSocial Welfare asi tangonyorwa mazita hatina kupihwa kana chipunu chehupfu chaicho,"" Amai Chinembiri vanotsanangura. VaNhamo Makusha vanoti sevanhu vanorara nechavawana musi iwoyo, hapana zvazvichareva kana vachirambidzwa kupemha munzvimbo dzemuguta kana mumadutavanhu sezviri kuitika panguva ino yeLockdown. ""PaLockdown apa patidhisiadhivhandeja nekuti sevanhu vanotsvaga mumabhazi, nekuti hatina chatinacho, zvichireva kuti takapedzisira kupemha Sunday apo pakaguma kufamba mabhazi acho uye pari zvino hatichabvumirwi kukwira mabhazi acho, takapedzisira kudya musi iwoyo weSunday,"" vadaro VaMakusha Mumiriri weMakoni Central mudare reparemende, VaDavid Tekeshe, vanoti vari kuedza nepavanogona napo kuti mhuri dzevasingaoni idzi dziwane rubatsiro asi zviri kutora nguva refu. ""Ndatouya nemuriwo izvezvi kwavari ndichiti pamwe vangabatsirikana sezvo vange vakanzi vanokwanisa kubatsirwa kumapurisa asi hapana chabuda ikoko vakanzi vaende kuWelfare asi vangonyorwa mazita chete pasina chabuda. Vanhu ava vanoti vakapedzisira kupemha Sunday apo vakakwanisa kutenga katsaona kekudya musi wacho. Vanhu ava vari pa desperate havana chekudya vanotoda rubatsiro,"" vanodaro VaTekeshe. Dambudziko rakatarisana nevanhu ava idambudziko rakatarisanawo nevanhu vakawanda munyika yose vanga vachipona nekukumbira rubatsiro mumigwagwa nemumabhazi. Zimbabwe ine vanhu vangangosvika zviuru mazana mashanu vasingaoni, vazhinji vavo vachipona nekukumbira rubatsiro sezvo munyika musina mabasa akawanda nepamusana pekuparara kwaita hupfumi hwenyika. No media source currently available "	https://www.voashona.com/a/zimbabwe-blind-beggars-face-tough-challenges-due-to-coronavirus/5355787.html
health	Hurumende Yokurudzirwa Kubatsira Munguva yeCovid-19 neMari Yakasara Mubhajeti yeRTG's 9,8 Billion	Nyanzvi munyaya dzezvehupfumi dziri kukurudzira hurumende kuti ibatsire vanhu vave kuda kunonga svosve nemuromo nekuda kwekurudziro yekuti vagare mudzimba nekuda kwekupararira zvinotyisa kwoita chirwere cheCovid-19. Gurukota rinoona nezvemari, Muzvinafundo Mthuli Ncube, vanoti hurumende ine mari inodarika mabhiriyoni mapfumbamwe nezviuru mazana masere kana kuti 9,8 billion parutivi kana kuti budget surplus zvakonzerwa nekugona kwayo kushandisa mari zvine mwero. Munyori mukuru wesangano revanotengesa mumigwagwa reZimbabwe Chamber of Informal Economy Associations, VaWisborn Malaya, vanoti vanozviitira mabasa emaoko vari kunetseka uye vanoda rubatsiro. Vati sesangano vari kuyedzawo kubatsira vanhu asi zvinhu hazvina kumira zvakanaka. VaMalaya vati hapana hurongwa huripo kubva kuhurumende. Hatina kukwanisa kubata gurukota rezvemagariro evanhu, Muzvinafundo Paul Mavima, sesvo vange vasiri kudaira nharembozha yavo. Dzimwe nyanzvi munyaya dzezvehupfumi dziri kukurudzira hurumende kuti ishandise mari iyi kubatsira vanhu vemuZimbabwe vasiri kukwanisa kuenda kumabasa panguva iyo vamwe vemabhizimisi vave kukwidza mitengo yezvinhu muzvitoro uye kuwedzera mari dzemba nedzekufambisa. Mukuru wesangano reLabour and Economic Development Research Institute of Zimbabwe, Dr Godfrey Kanyenze, vati vanhu vanoda rubatsiro. Vati izvi zvinokwanisa kuitwa muhurukuro dzeTrripartite Negotiating Forum dzinounza pamwe chete hurumende, vashandi nevashandirwi. Nyanzvi munyaya dzezvemabhanga vari nhengo yeZanu PF, VaGilbert Muponda, vanoti zvakakosha kuti hurumende iite muonero wetwiza vachiti chikuru chinoda kuitwa kuti patengwe nhomba dzakawanda dzekudzivirira kupararira kwechirwere cheCovid-19 kuti vanhu vazokwanise kudzokera kumabasa. Nyanzvi munyaya dzezvehutano dzinoti mhando yechirwere cheCovid-19 yopararira munyika iko zvino yeDelta variant inotapuriranwa zviri nyore uye iri kuuraya vanhu vakawandidsa kudarika dzimwe mhando dzose. Mabhanga anokweretesa mari nyika dzepasi rino akaita seWorld Bank neInternational Monetary Fund anoti hupfumi hwenyika dzepasi rino huri kukanganiswa zvakanyanya nechirwere cheCovid-19. Nyanzvi munyaya dzezvehupfumi dziri kukurudzira hurumende kuti ibatsire vanhu vave kuda kunonga svosve nemuromo nekuda kwekurudziro yekuti vagare mudzimba nekuda kwekupararira zvinotyisa kwoita chirwere cheCovid-19.  No media source currently available    	https://www.voashona.com/a/hurumende-yokurudzirwa-kubatsira-munguva-yecovid-19-nemari-yakasara-mubhajeti-yertg-s-9-8-billion/5964421.html
health	Nyanzvi dzeHutano Dzoshushikana neKushomeka kweVanhu Vari Kubaiwa Nhomba yeCovid-19	Nyanzvi dzezvehutano dzinoti dziri kushushikana zvikuru nekushomeka kwevanhu vari kuzvipira kubaiwa nhomba yekudzvirira Covid-19 kunyange hazvo pave nezvirongwa zviviri zviri kufambiswa nguva imwe chete zvinoti Phase 1 ne Phase 2. Nemusi weChina vanhu vanokwana mazana matatu nemakumi mapfumbamwe nevashanu, kana kuti 395, ndivo chete vakazvipira kubaiwa nhomba iyi, kuchitiwo nemusi weChitatu vanhu makumi mashanu nevanomwe, 57, ndivo bedzi vakabaiwa nyika yose. Huwandu hwevanhu vabaiwa nhomba kubva patanga chirongwa ichi hwakasvika pazviuru makumi mana nevaviri, kana kuti 40 002. Phase 1 yakanangana nekubayiwa kwevashandi vari mune zvehutano, mapurisa nemauto pamwe nevanoshanda kumiganhu yenyika, kuchitiwo Phase 2 ichinanganawo nekubayiwa kwevarairidzi, vashandi vemumahotera, vemakereke, pamwe nevakwegura. Vashandi vezvehutano ndevamwe vanonzi havasi kuzvipira kubaiwa nhomba yekudzivirira Covid-19 yeSinoPharm yakabva kuChina iyi. Hurumende yakazivisa kuti ine tarisiro yekubaya vanhu mamiriyoni gumi senzira yekudzivirira kutapuriranwa kwehutachiwana. Asi mukuru weCommunity Working Group on Health, VaItai Rusike, vanoti kana pakasave nedzidziso yakasimba chikamu chepiri chePhase chinogona zvakare kuita sechikamu chekutanga kushaya vanhu vanozvipira kunobayiwa. VaRusike vanoti havaone hurumende ichisvika pamamiriyoni gumi, kana kuti zvikamu makumi matanhatu kubva muzana zvevana veZimbabwe, zvainotarisira kuti zvichabaiwa nhomba iyi nyika yose kunze kwekunge yashanda zvakasimba nemasangano evashandi mukushambadza nhomba iyi kuti itambirike muvanhu. Asi mutauriri webazi rezvehutano, VaDonald Mujiri, vaudza Studio 7 kuti zvirongwa zvekubaya vanhu nhomba zviri kufamba hazvo zvakanaka, uye vakaparurawo zvirongwa zvekukwezva veruzhinji kuti vabaiwe nhomba iyi, izvo zvave kuitawo kuti vashandi vari muboka rezvehutano vakawanda vatambire nhomba iyi. No media source currently available 	https://www.voashona.com/a/zimbabwe-vaccination-program-slow-itai-rusike-community-working-group-on-health/5821001.html
health	Zvimwe Zvikoro Zvorambidza Vabereki Kushanyira Vana Vavo Pachityirwa Korera	Zvimwe zvikoro zvakaita seChinhoyi High mudunhu reMashonaland West zvave kurambidza vabereki vane vana vanodzidza vachigara muzvikoro izvi kushanyira vana vavo kana kuvaigira chikafu senzira yekudziviri kupararira kwechirwere chekorera. Mumwe wevanochengeta vana vanodzidza vachigara pachikoro cheChinhoyi High asina kuda kudomwa nezita sezvo asingabvumirwe kutaura nevatori venhau ati hapana mubereki ari kubvumidzwa kuuya pachikoro apa, uye hapana chikafu chekunze chiri kubvumidzwa pachikoro apa. Muchengeti wevana uyu ati pachikoro apa pane dambudziko rekushomeka kwemvura zvekuti vehutano vakavabvakachira vachiona kuti zvakamira sei pachikoro. Mumwe mubereki, VaSimon Moyo, avo vanga vauya kuzoona mwana wavo vaine zvekudya, vati varambidzwa. Vatiwo vakuru vechikoro vanofanirwa kupatsanura zvekudya zvingangoita korera kwete kurambidza zvekudya zvese zvese nezvinenge zvatengwa muzvitoro. Zvichakadaro, vamwe vanotengesa zvinhu muChinhoyi vashoropodza hurongwa hwekanzuru hwekubhadharisa zvimbuzi uye kuti vatengesere pedyo nezvimbuzi. VaKillian Mashoko vati kanzuru inofanirwa kumbomisa kubhadhariswa kwezvimbuzi zviri munzvimbo dzekutandarira mudhorobha. VaMashoko vati kanzuru haifanirwe kupa vanhu pekutengesera pedyo nezvimbuzi izvo vanoti hazvina hutano. Studio7 haina kukwanisa kunzwa divi rekanzuru yeChinhoyi panyaya iyi. Hurumende yakambomisa kuungana kwevanhu vakawanda panzvimbo imwechete nechinangwa chekudzivirira kupararira kwechirwere chekorera icho chauraya vanhu makumi matatu nevaviri munyika pari zvino. Chirongwa cheZimbabwe International Book Fair changa chichifanirwa kutanga muHarare neMuvhuro, chakambomiswa nekuda kwechirwere chekorera icho chatekeshera muHarare, zvikuru munzvimbo dzinogara veruzhinji dzeGlen View neBudiriro. No media source currently available 	https://www.voashona.com/a/boarding-schools-in-mash-west-bars-parents-from-visiting-their-children-beacuase-of-cholera-fears/4583011.html
health	Chirwere cheCovid-19 Chopararira Zvikuru kuMaruwa	Nyanzvi munyaya dzezvehutano uye vakambove gurukota rezvehutano muhurumende yemubatanidzwa, Dr Henry Madzorera, vanoti vana vechikoro vari kudzoka kumusha mushure mekuvharwa kwezvikoro ndivo vamwe vari kubatsira kuparardzira chirwere ichi kumaruwa sezvo chirwere ichi chave kunetsa muzvikoro. Mutauriri webazi rezvehutano, VaDonald Mujiri, vakaudza Studio 7 pakupera kwesvondo kuti bazi ravo riri kurwadziwa zvakanyanya nekufa kuri kuramba kuchiita vanhu munyika zvichikonzerwa neCovid-19. Dr Madzorera vanoti hurumende iri kuedza kudzikisa huwandu hwevanhu vari kubatwa nechirwere ichi asi vachiti vanhu kumaruwa vanofanirwa kupihwa ruzivo rwakawanda pamusoro pechirwere ichi sezvo vaimbofunga kuti ichi chirwere chevanhu vemumadhorobha chete. No media source currently available	https://www.voashona.com/a/zimbabwe-civid-19-spreading-fast-into-rural-areas-madzorera/5953940.html
health	Zvimwe Zvizvarwa zveZimbabwe Zviri Kunze Zvotevedzerawo Kurudziro yeKudzivirira Covid-19 muMabasa	Nyika dzakawanda pasi rose, idzo dzakambenge dzambovhara senzira yekudzivirira kupararira kwechirwere cheCovid-19, dzakatanga kubvumidza kuvhurwa zvishoma zvishoma kwemakambani akasiyanasiyana paine kurudziro yekuti vashandi nevashandirwi vatevedzere mitemo yakatarwa inodzivirira kupararira kwechirwere ichi. Matanho aya akaonawo vana veZimbabwe vari munyika dzakasiyanasiyana vachidzokerawo kumabasa kwavo vachiedzawo chose kuti vatevere mitemo yehutano hwakanaka mumabasa mavanoshanda, inosanganisira kupfeka nhumbi dzinodzivirira kutapuriranwa kwechirwere, kugeza maoko nesipo uye kusiya mikaha pakati pavo. Chimwe chizvarwa cheZimbabwe chakaitawo rombo rakanaka rekudzokera kubasa ndaVaPhainos Chikunda, avo vari kuPort Elizabeth, kuSouth Africa. VaChikunda vanoti kubva pavakadzokera kubasa, sevashandi vari kutora matanho anokurudzirwa neWorld Health Organisation ekuona kuti vazviidzivirira kubva kuchirwere cheCovid-19, kungave kubasa kana kumba. Vanoti pavanosvika pabasa mangwanani oga oga vanovhenekwa kuona kuti havasi kupisa miviri here, vogeza maoko nesipo uye kuzora maoko avo mushonga unouraya hutachiwana. Vanotiwo mushandi wese anenge akavhara muromo nemhino, vachivhenekwa zvakare vave pabasa. Vamwe vari kunze vari kuunganidzawo mari nezvekudya zvekubatsira zvimwe zvizvarwa zveZimbabwe zviri kutambura munguva ino yeCovid-19 zvisati zvakwanisa kudzokera kumabasa. Izvi zvinonzi zviri kuitikawo muSouth Africa umo vanhu vakabatana kubatsira vari kushaya. VaChikunda vanotiwo munyika iyi mune zvizvarwa zveZimbabwe zvakawanda chose zvisati zvadzokera kumabasa, izvo zviri kuita kuti vakawanda vanonge svosve nemuromo. Asi vanoti zvimwe zvizvarwa zveZimbabwe pamwe nevemakereke nevemamwe masangano anobatsira vari kuedza kuunganidza rubatsiro pamwe nezvekudya zvekubatsira vari kutambura ava, vamwe vachitobatsirwa kubhadhara mari dzepekugara. Chinonzi chiri kunyanya kunetsa ndechekuti hurumende yeSouth Africa haisi kubatsira vasiri zvizvarwa zvenyika iyi. No media source currently available  	https://www.voashona.com/a/zimbabwe-diaspora-health-covid-19-phainos-chikunda/5466247.html
health	Varwere Voomerwa neHupenyu Sezvo Vanotengesa Mishonga Vovhara Zvitoro	Zvimwe zvitoro zvinotengesa mishonga kana kuti mapharmacies zviri kuvharwa kune dzimwe nzvimbo nekusamira zvakanaka kwezvinhu munyaya dzezvehupfumi. Sangano reZimbabwe Association of Doctors for Human Rights (ZADHR) rinoti bazi rezvehutano riri panguva yakaoma nemamirirro akaita zvinhu munyika. Mutungamiri we sangano rePharmaceutical Society of Zimbabwe (PSZ), Amai Portia Mwendera vanoti kushaikwa kwemari yekuti vatenge mishonga nezvinodiwa kugadzira mishonga munyika ndizvo zvauraya basa revanotengesa nekugadzira mishonga. Sangano reZimbabwe Diabetes Association, rinotungamirirwa nevave mutevedzeri wegurukota rezvehutano, Doctor John Chamunorwa mangwiro rinoti riri kushingirira kutsvaga nzira dzekubatsira nadzo varwere veshuga kuti vawane mishonga pachena senzira yekubatsira varwere munyika. Doctor mangwiro vati vakabatikana uye havakwanisi kutaura zvizhinji maerrano nekushaikwa kwemishonga munyika. Nyanzvi munyaya dzezvemishonga vachishanda nekambani yeAfro Pham Pharmacies, VaMartin Chinembiri vanoti kana bhanga guru renyika re RBZ rikasagadzirisa nyaya dzezvehupfumi munyika kuti vemakambani nezvitoro vagone kuwana mari dze kuAmerica dzinodiwa kuti vahodhe zvakanaka, hapana chinofamba. Vanotiwo izvi zviri kusiya varwere vakaomerwa ne hupenyu. No media source currently available   	https://www.voashona.com/a/varwere-voomerwa-nehupenyu-sezvo-vanotengesa-mishonga-vovhara-zvitoro-/4604606.html
health	Vanhu Vakawanda Vofa Munjodzi Dziri Kuitika Husiku paZororo reKisimusi	Mutauriri wemapurisa Chief Supritendant Paul Nyathi vari kukurudzira vatyairi kuti vafambe kwakachena nekuti husiku kwave kuitika njodzi dzakawandisa mumigwagwa pazororo rino rekisimusi izvo zvapa kuti vanhu makumi matanhatu nevana vashaye. Mapurisa anoti vatyairi pachezvavo ndivo vari kukonzerawo njodzi nekusatevedzera mitemo yemumigwagwa. Dunhu reMasvingo ndiro rine vanhu vakawanda vashaya avo vari kusvika gumi nevashanu, kuchitevera Matebelalnd South ine gumi, kwouya Harare ne Mashonaland East dzine vanhu vasere vashaya. Mashonaland Central ine munhu mumwe chete. Vanhu vafa pazororo rekisimusi gore rino vakawandisa kudarika gore rapera apo pakafa vanhu makumi mashanu nevatanhatu. Vanhu mazana mana nemakumi mana nevatatu vashaya zvichienzaniswa nevanhu mazana maviri nemakumi mapfumbamwe nevana gore rapera. No media source currently available  	https://www.voashona.com/a/zimbabwe-politics/2573644.html
health	Zimbabwe Yokurudzirwa kuNgwarira Mushonga weCovid Kubva kuRussia	Bepanhau reHerald rinoti Zimbabwe neRussia dziri kuronga kudyidzana munyaya yekutsvaga mushonga wekudzivirira kupararira kwechirwere cheCovid-19 nezvimwe . Izvi zvinotevera kupihwa nemusi weSvondo, kweZimbabwe zvikwanisiro zvekudzivirira kupararira kwechirwere checoronavirus nemishonga neRussia nemumiriri wenyika iyi muZimbabwe VaNikolai Krasilnikov. Vachitambira zvipo izvi, VaMangwiro vakatenda Russia vakati Zimbabwe inoda chose kudyidzana nenyika iyi munyaya dzemishonga. Asi dzimwe nyanzvi munyaya dzezvehutano dzinoti Zimbabwe inofanira kungwarira mishonga inobva kuRussia iyo yakazviti yawana nhomba yekurapa Covid-19 inonzi Sputnik-V. Asi nyika dzakawanda dzinosanganisira Germany, France, Spain neAmerica dzinoti nhomba iyi yakangoitwa zvechimbi chimbi pasina kutevedzera zvose zvinodiwa. Bazi reUnited Nations reWorld Health Organization rinotiwo richiri kuda kuongorora mushonga uyu. Russia iri kuti hayo nyika idzi dziri kuita godo. Hatina kukwanisa kubata gurukota rezvehutano VaConstantino Chiwenga kuti tinzwe kuti Zimbabwe yakapihwa mushonga upi sezvo nharembozha yavo yange isiri kudairwa. Mukuru wesangano rinorwira kodzero dzevanhu munyaya dzezvehutano reCommunity Working Group on Health VaItai Rusike vanoti Zimbabwe haifanire kungobvuma mishonga kubva kuRussia pasina kunyatsotsvakurudza nezvemishonga yacho. No media source currently available    	https://www.voashona.com/a/zimbabwe-yokurudzirwa-kungwarira-mushonga-wecovid-kubva-kurussia/5574141.html
health	Hurumende Yoti Vashandi Vayo Vakabaiwa Nhomba yeCovid-19 Ndivo Chete Vachabvumidzwa kuMabasa	Hurumende inonzi yakasunga neChipiri kuti vashandi vose vehurumende vachabvumidzwa kuenda kumabasa chete kana vachinge vakabaiwa nhomba yekudzivirira Covid-19 ichiti vakapiwa nguva yakareba yekuti vakwanise kubaiwa. Izvi zvakaziviswa negurukota rezvekuburitswa kwemashoko Amai Monica Mutsvangwa mushure memusangano wedare remakurukota muHarare. Vemakereke vanonziwo vave kubvumidzwa kupinza chidimbu chepakati chenhengo dzekereke dzavo kana chete vatendi ava vakabaiwa nhomba yekudzivirira Covid-19. Mamwe makungano akaita semichato nendufu anonzi vanhu vanobvumidzwa kuungana vachiri pazana sezvo zvichinzi zvinonetsa kuona kuti vanhu vari kuungana vakabaiwa nhomba here kana kuti kwete. Amai Mutsvangwa vakatiwo hurumende yabvumidzawo kutanga kwemitambo yose, uye nguva dzemitambo dzakaiswa pakati penguva dza 6 dzemangwanani nenguva dza 8 dzemanheru kuitira kupa mukana vanoenda kumabasa. Zvichakadaro, bazi rezvehutano rakazivisa neChipiri kuti vanhu vanomwe (7) vakafa nechirwere cheCovid-19 munyika yose, uye vamwe vanhu mazana mana negumi nevasere (418) vakawanikwa vaine chirwere ichi. Izvi zvakasvitsa huwandu hwevanhu vafa nechirwere ichi munyika yose pazviuru zvina zvine mazana mashanu ane makumi mashanu kana kuti (4 550). Huwandu hwevanhu vabatwa nechirwere cheCovid-19 kubva zvachatanga hwakasvika pazviuru zana nemakumi maviri nezvitanhatu nemazana masere ane gumi nevanomwe kana kuti (126 817). Bazi rezvehutano rakazivisawo kuti huwandu hwevanhu vakabatwa vaine chirwere ichi hwakawanikwa mumatunhu anoti Mashonaland East, Midlands, Matabeleland South neMasvingo, uko kwakwawanikwa vana vechikoro vakawanda vaine Covid-19. Kusvika pakupera kwezuva neChipiri, vanhu vakanga vabayiwa nhomba yekutanga yekudzivirira chirwere cheCovid-19 vakanga vave mamirioni maviri ane zviuru mazana masere nemakumi manomwe nezvitatu nemazana masere nemakumi mapfumbamwe nevatatu kana kuti (2, million 873,893). Vakanga vabayiwa nhomba dzose mbiri vakanga vave miriyoni imwe chete, ine zviuru mazana mapfumbamwe nemakumi maviri nezvitanhatu zvine mazana maviri nemakumi mana nevanomwe kana kuti (1,926,247). Hurumende inoti ine hurongwa hwekubaya nhomba yeCovid-19 vanhu mamiriyoni gumi, kana kuti zvikamu makumi matanhatu kubva muzana, senzira yekudzivirira kupararira kwechirwere ichi.	https://www.voashona.com/a/zimbabwe-covid-19-update-no-vaccination-no-work-for-civil-servants-minister-monica-mutsvangwa/6227795.html
health	Coronavirus Youraya Vanhu Vanodarika Mazana Mana muAfrica	Zimbabwe nhasi yapinda muzuva rechipfumbamwe vanhu vachikurudzirwa kugara mudzimba senzira yekudzivirira kupararira kwechirwere checoronavirus icho chauraya vanhu vanodarika zviuru makumi manomwe nezvitatu pasi rose. MuZimbabwe mune vanhu gumi vakabatwa nechirwere ichi uye mumwe chete akafa.Vachitaura neStudio 7, mukuru anoona nezvehutano mukanzuru yeHarare Dr Prosper Chonzi vati vari kutyira zvikuru kuti vanhu zviuru gumi nezvitatu vakabva kuSouth Africa painge ponzi vanhu munyika iyi vagare mudzimba vanogona kuwedzera huwandu hwevanhu vachabatwa nechirwere ichi munyika. Vatiwo huwandu hwevanhu vabatwa nechirwere hunogona kunge wakaderera nekuti varikuvhenekwa vachiri vashoma. Mashoko atumirwa kuStudio 7 neAfrican Union achibva kusangano rinoongorora nyaya dzezvirwere reAfrica Centres for Disease Control Prevention anoratidza kuti muAfrica mafa vanhu vanodarika mazana mana nemakumi mana nevaviri. Vanhu vabatwa nechirwere ichi muAfrica vadarika zviuru zvipfumbamwe nemazana mana uye vakawanda vacho vari muSouth Africa umo mafawo vanhu gumi nemumwe chete kusvika parizvino. Dunhu reSADC rine vanhu vanodarika chiuru chimwe chete nemazana manomwe nemakumi matanhatu vabatwa nechirwere ichi. Asi kunyika dzekumawirira ndiko kune vanhu vakawandisa vabatwaJohns Hopkins University yemuAmerica iri kuongorora chirwere ichi inoti vanhu vanodarika miriyoni imwe chete nezviuru mazana maviri vabatwa nechirwere ichi. America iyo ine vanhu vanodarika zviuru gumi vafa ndiyo ine vanhu vakawandisa vabatwa nechirwere ichi kunyangwe vakawanda vafa pasi rose vachiri vekuItaly kwashaya vanhu vanodarika zviuru gumi nezvitanhatu nemazana mashanu. Mutungamiri wehurumende yeBritain VaBoris Johnson avo vakabatwa nechirwere ichi vaendeswa kunorapwa vari kurwarisa kana kuti Intensive Care Unit mushure mekusimbirwa zvakanyanya nechirwere ichi. Kunyangwe zviri pachena kuti kukurudzira vanhu kuti vagare mudzimba kunobatsira kuderedza huwandu hwevanhu vanofa nechirwere ichi, vamwe muZimbabwe vave kugunun’una kuti vave kufa nenzara sezvo vemabhizimisi vakawedzera mitengo yezvekudya zvakanyanya.	https://www.voashona.com/a/coronavirus-youraya-vanhu-vandarika-mazana-mana-muafrica/5362527.html
health	Zimbabwe Yocherechedza Zuva reVane Chirwere chePfungwa	Zimbabwe nhasi yabatana nedzimwe nyika kucherechedza zuva revane chirwere chepfungwa. Vachitaura pagungano rekucherechedza zuva iri kana kuti World Mental Health Day muHarare, mutevedzeri wegurukota rezvehutano, Doctor John Chamunorwa Mangwiro vati hurumende yakazvipira kubatsira vane chirwere ichi asiwo vachichema chema nekushandiswa kwezvinodhaka munyika izvo zvinonzi zvinowedzerawo dambudziko rechirwere chepfungwa. Mukuru wesangano rakazvimiririra reZimbabwe Obsessive Compulsive Disorder Zimbabwe (OCD) Trust, Amai Angelica Mukorongo, avo vane dambudziko rechirwere ichi vakurudzira veruzhinji kuti vasadzikisira pasi vane zvirwere zvepfungwa vachiti zvakangofanana nezvimwe zvirwere. Amai Mukorongo vachemachemawo vachiti vazhinji vane zvirwere zvepfungwa havasi kuwana mishonga muzvipatara zvehurumende vakati dai hurumende yawanisa mishonga yezvirwere zvepfungwa pachena. Asi VaMangwiro vati hurumende ine hurongwa hwekuona kuti mishonga yezvirwere zvepfungwa yawanikwa zviri nyore munyika. Amai Babra Machando vanoshanda nesangano rinoona nezvehutano pasi rese reWorld Health Organisation vati dambudziko reCovid-19 rakawedzerawo kuwanda kwezvirwere zvepfungwa vachiti zvakakosha kuti vanhu ava vawane rubatsiro. Muzvare Batsirai Chiedza Muchochomi vanoshandawo nesangano rinobatsira vane zvirwere zvepfungwa rinonzi Insight Wellbeing vati dambudziko rechirwere chepfungwa rinobata munhu chero upi zvake vachitiwo zvakakosha kuti vanhu vazive kuti zvirwere izvi zvinorapika. Zuva reWorld Mental Health Day rinocherechedzwa musi wa 10 Gumiguru pasi rese. Mhemberero dzanhasi dzaitwa panine kurudziro yekuti pasi rese rikoshese hutano hwepfungwa. World Health Organization inoti muAfrica, vanhu vanodarika mamiriyoni mazana manomwe nemakumi mapfumbamwe nemaviri kana kuti 792 million vane chirwere chepfungwa. No media source currently available 	https://www.voashona.com/a/6783909.html
health	Varwere Voshaya Vanovabatsira Muzvipatara Zvikuru zveHurumende	Zvinhu zvave kuramba zvichiita manyama amire nerongo muzvipatara zvikuru muguta reBulawayo mushure mekunge vana mukoti nevamwe vashandi vemuzvipatara vatangawo kuramwa mabasa senzira yekupa rutsigiro kuna vanachiremba vave nemasvondo maviri vachiramwa mabasa. Studio 7 payasvika pachipatara cheMpilo Central Hospital yawana panzvimbo dzinorapirwa vanhu vanobva kumba kana kuti Outpatient Department pamwe neCasualty Department paine vanhu vashoma zvikuru. Vanhu vazoudzwa kunzi vadzokere kudzimba dzavo mushure mekunge vana mukoti nevamwe vashandi vehurumende vaita musangano apo vatora chisungo chekutanga kuramwawo mabasa senzira yekutsigira vana chiremba avo vakatanga kuramwa mabasa masvondo maviri apfuura. Mumwe murume asina kuda kudomwa nezita ati kubva nemusi weMuvhuro ange achiuya nababa vake kuti vazoongororwa navana chiremba paMpilo asi vasingawane rubatsiro. Murume uyu ati hurumende inofanirwa kugadzirisa zvichemo zvavana chiremba nevamwe vashandi vemuzvipatara. Muzvare Dorcas Mpofu avo vange vaperekedza sekuru vavo kuti vazorapwawo paMpilo vati havachaziva zvekuita vakatsinhirawo kuti dai hurumende yaona zvaingaita. Mukuru waana chiremba paMpilo Hospital, Dr Solwayo Ngwenya, vati chimwe chikamu chishoma chavanachiremba chakauya kubasa asi vabvuma kuti vana chiremba pamwe nevamwe vashandi vemuzvipatara havazi kufara uye vakawanda vavo havana kuuya kubasa nemusi weChitatu zvekuti zvinhu zvikaramba zvakadaro, hupenyu hweveruzhinji hunenge hwave munjodzi. Pamashoko ari kubuda mumapepanhau ehurumende ekuti hurumende iri kuunza vana chiremba vemuchiuto muzvipatara, Dr Ngwenya vati havasati vanzwa nezvavo. Sangano reZimbabwe Nurses Association rakaita musangano nezuro muHarare pamwe nemasangano anomirira vashandi vemuzvipatara, vakatora danho rekutangawo kuramwa mabasa kutanga nhasi. Mamiriro ezvhinhu paUnited Bulawayo Hospitals ange ari mamwe chete vana chiremba vakawanda vasiri pabasa uye vanoziva zviri kuitika vaudza Studio 7 kuti vana mukoti vakawanda vange vasiri pabasa. Mumwe murume wechikuru, VaMabuku Ndlovu, avo vange vauya kuti vazoonekwa nachiremba paUBH vati vaudzwa kuti havakwanise kuonekwa nekuti vana chiremba vange vasiri pabasa. Mukuru wavana chiremba pachipatara ichi, Dr Narcisius Dzvanga, vati havakwanise kutaura nesu sezvo vange vari mumusangano. Vana chiremba vakawedzera kuramwa kwavo mabasa zvichitevera kupambwa kwakaita Dr Peter Magombeyi avo vange vakafanobata chigaro chemutungamiri wesangano reZimbabwe Hospital Doctors Association. No media source currently available 	https://www.voashona.com/a/no-doctors-available-for-patients/5088858.html
health	Vanhu Vana Vofa neChirwere cheCovid-19	Bazi rezvehutano rakazivisa nemusi weChishanu kuti vanhu vana vakafa nechirwere cheCovid-19 zvasiya vanhu vafa nechirwere ichi kubva zvachatanga kupararira gore rapera vave chiuru chimwe chete nemazana mana ane makumi mapfumbamwe nevatanhatu kana kuti 1,496. Vanhu makumi mana nevatanhatu vakabatwa nechirwere ichi zvasiya vanhu vabatwa nechirwere ichi vave zviuru makumi matatu nematanhatu zvine mazana mana nemakumi maviri nevatatu kana kuti 36,424. Vanhu makumi maviri nevana kana kuti 24 vakapora kubva kuchirwere ichi zvichireva kuti vapora kubva zvatanga chirwere ichi kupararira vave zviuru makumi matatu nematatu zvine mazana mapfumbamwe nemakumi mapfumbamwe nevatanhatu kana kuti 33, 996. Vanhu vachiri kurwara mazana mapfumbamwe nemakumi matatu nemumwe kana kuti 931. Zvichakadaro, huwandu hwevashandi vemuzvipatara nevamwe vanoita mabasa anopa kuti vasangane neveruzhinji vabayiwa nhomba yeSinopharm yakapihwa Zimbabwe neChina vasvika zviuru makumi matatatu nezvitanhatu zvine mazana maviri nemakumi masere nevatatu kana kuti 36, 283. Kunyangwe hazvo huwandu hwevanhu vari kufa nekubatwa nechirwere ichi huri kuramba huchidzikira munyika nepasi rose, nyanzvi munyaya dzezvehutano Dr Edgar Munatsi vanoti vanhu havafanire kurivara. African Union Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni mana kana kuti 4 million vabatwa nechirwere cheCovid-19 muAfrica. Vanhu vafa vadarika zana nemanomwe rezvuiru kana kuti 107, 000. Vapora muAfrica vadarika mamiriyoni matatu nezviuru mazana mashanu kana kuti 3, 5 million. Huwandu hwevanhu vabatwa nechirwere checoronavirus pasi rose hwadarika zana remamiriyoni rine gumi nemapfumbamwe kana kuti 119 million. Pasi Rose Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana mashanu nemakumi matatu nevaviri kana kuti kuti 532, 000, vabatwa nechirwere ichi vachidarika mamiriyoni makumi maviri nemapfumbamwe kana kuti 29 million. Pasi rose, vanhu vafa nechirwere ichi vanodarika mamiriyoni maviri nezviuru mazana matanhatu kana kuti 2,6 million. Asi vapora pasi rose vachidarika mamiriyoni makumi matanhatu nemanomwe zvine zviuru mazana mashanu kana kuti 67,5 million. No media source currently available 	https://www.voashona.com/a/vanhu-vana-vofa-nechirwere-checovid-19/5813279.html
health	ZCTU Yozeya Mhinduro dzeVashandirwi Vari Kutsigira Kumakidzwa kweVashandi Kubayiwa Nhomba yeCovid-19	Munyori mukuru wesangano reZCTU, VaJaphet Moyo ,vanoti ivo nemagweta avo vatanga kuzeya mhinduro dzemapazi nemakambani ehurumende apindura panyaya yavakakwidza kumatare yekuti vashandi vasamanikidzwa kubayiwa nhomba yeCovid-19 sezvo kuita izvi kuchityora bumbiro remitemo yenyika. No media source currently available Vakaendeswa kumatare ava vanonzi vakati vashandi vasina kubayiwea nhomba vamire kuuuya kubasa. Vakaendeswa kumatare vanosanganisira gurukota rezvevashandi, VaPaul Mavima; gweta guru rehurumende, VaPrince Machaya; makambani anoti ZIMNAT Insurance, Zimbabwe National Road Administration (ZINARA), TelOne, Windmill, SEEDCO Zimbabwe nechikoro cheManicaland State University. Mukupindura zvakaturwa neZCTU kumatare, VaMachaya vati havazivi kuti sei ivo negurukota rezvevashandi vakapinzwa munyaya iyi nekuti handivo vanoudza vashandi kana makambani zvekuita panyaya dzakadai. VaMavima vaudza Studio7 kuti vakamboyedza kuti vataurirane neZCTU asi zvakaramba asi vachiti zvakakosha kuti vashandi vabayiwe nhomba. No media source currently available Kambani yeTelOne inoti nyaya iyi haifanire kunzwikwa nechimbi chimbi ichiti ZCTU yakatora mavhiki matatu kuiendesa kumatare zvinoratidza kuti hayaifunga kuti yakakosha zvekunzwikwa nechimbi chimbi.	https://www.voashona.com/a/zctu-yozeya-mhinduro-dzevari-kumanikidza-vashandi-kubayiwa-nhomba-yecovid-19-vayakakwidzwa-kumatare/6015533.html
health	Nyanzvi dzeHutano Dzinoti Dambudziko reMbereko Rinokonzerwa neZvakawanda	"Nyanzvi munyaya dzehutano dzinoti vanhu vazhinji vanofunga kuti kushaya mbereko munyama, kana kuti kutukwa naMwari, izvo zvinoita kuti vagare vasina mufaro munyika. Nyanzvi dzehutano dzinoti pane zvikonzero zvakawanda zvinoita kuti vanhu vaviri vatadze kuita vana sokuronga kwavanenge vakaita pavanenge varoorana. Mumwe mudzimai akasangana nedambudziko rekutadza kuita mbereko, Amai Sencia Maponga, vanoti vakaroorwa mugore 1989, asi vakapedza gore vasina kubata pamuviri, vachingoti zvichazongoita chete. Amai Maponga vanoti murume wavo hapana zvaaimbotaura nezvenyaya yokuita vana asi zvakazochinja nenzira yavasina kumbofungira vakasvika pokuzorambana. Amai Maponga vanoti vasati vatombofunga kuti vaitove nedambiko rekushaya mbereko, tezvara vavo vakauya mumba mavairara nemurume wavo vakawaranyurwa kuti vabude mumagumbeze vasina kana kumbopfeka vachitukwa nemashoko asinganyoreke. Amai Maponga vanoti nyaya iyo yakavarwadza uye vakajekeserwa kuti kana usina mwana hama nevanhu vemunharaunda vanokuona semunhu asina basa kana chiremerera. Amai Maponga vanoti vanosarurwa nekutarisirwa pasi zvokuti vakatombopindwa nepfungwa yokuda kuzviuraya. Mumwe mudzimai, Amai Tracy Sanudi vekuKambuzuma, vanoti vakaroorwa mugore 1977 vakashaya mbereko zvokuti vakamboedza kutsvaga rubatsiro kuzvipatara, maporofita nekun’anga, asi zvakaramba. Asi Amai Sanudi vanoti vakaita rombo rakanaka rokuti murume wavo haana kuvaramba zvokuti vagere zvakanaka chero zvazvo hama dzemurume dzichitaura mashoko anorwadza nenyaya yavo yekushaya mbereko. No media source currently available  Nyanzvi munyaya dzezvekuita mbereko, uye vachishanda mubazi rehutano, Dr Robert Madzima, vanoti kushaya mbereko mudzimba rave dambudziko guru riri kusangana nevanhu vakawanda munyika izvo zvakapa kuti hurumende iparure chirongwa chitsva chakanangana nevanhu vanoshaya mbereko. Dr Madzima vanoti bazi ravo harina chirongwa chekuongorora vanhu kuti vanokwanisa here kuita mbereko muzvipatara zvaro, izvo zvinoita kuti pasave nezvinyorwa zvinoratidza kuti vanhu vangani vane dambudziko irori sezvo donzvo rebazi rehutano raiva rakanyanya kunangana nechirongwa chekuronga mhuri chete. Dr Madzima vanoti kunyange hazvo kuine vamwe vanhu vanozvarwa vasingakwanise kuita mbereko, vazhinji vanoshaya mbereko nemhosva yezvirwere zvepabonde. Dr Madzima vanoti havasi vakadzi chete vanotadza kuita mbereko. Dr Mudzima vanoti varume vanokwanisa kuita dambudziko iri zvakanyanya, asi vazhinji vavo havade kubuda pachena. Kubudikidza nekubuda pachena kwakaita Amai Maponga nezvedambudziko rekushaya mbereko, vanoti zviuru nezviuru zvevanhu zvakavachaira runhare musi wavakabuda panhepfenyuro vachitaura nyaya yavo, izvo zvakazoita kuti vatange sangano rinonzi ""Hannah’s Tears"", iro rinonyaradza vakadzi vanenge vasangana nedambudziko rokushaya mbereko. Senzira yekugadzirisa dambudziko iri, gurukota rezvehutano, Dr Obediah Moyo, vanoti pane chikwata chevanachiremba vakatumwa nehurumende mhiri kwemakungwa kunodzidzira zvokuuchika vana kuitira kuti vazobatsira vanoshaya mbereko muZimbabwe kuitira kuti vakwanisewo kuita vana vavo."	https://www.voashona.com/a/zimbabwe-health-feature-fertility/5095287.html
health	Vakoti Vari paMudyandigere Votsvagirwa Mari yeKuti Vadzoke Kuzobatsira Kubaya Nhomba yeCovid-19	Munyori mukuru mubazi rezvekuburitswa kwemashoko VaNick Mangawana vachinyora padandemutande ravo reTwitter vati dare remakutukota nemusi weChipiri rakati richaongorora mari dziri kupihwa vari kubaya nhomba senzira yekukwezva vamwe kuti vaite basa iri. Vakatiwo Health Services Board yakanyora tsamba kubazi rezvemari kuti ipihwe mari yekupa vakoti vari pamudyandigere vari kuda kunzi vabatsire mukubaya vanhu nhomba sezvo bazi rezvehutano riine vashandi vashoma. Dare remakurukota iri rakapawo mvumo makirinika nezvipatara zvakazvimirira kuti zvitange kubaya nhomba pachena zvozopihwa mari yevanenge vaita basa racho chete nehurumende. Bazi rezvehutano rinoti vanhu vabayiwa nhomba kekutanga vave miriyoni imwe chete nezviuru mazana matanhatu nemakumi manomwe nevana zvine mazana manomwe negumi kana kuti 1, 677, 710. Vabayiwa nhomba kechipiri sezviri kukurudzirwa vave zviuru mazana manomwe nemakumi mapfumbamwe nevasere nemazama masere nemakumi masere kana kuti 798, 880. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana kudzivirira kupararira kwechirwere ichi Zvichakadaro, bazi rezvehutano rinoti neChipiri vanhu makumi mashanu nevaviri(52) vakafa nechirwere cheCovid-19. Izvi zvasiya huwandu hwevanhu vafa nechirwere ichi kubva zvachatanga kupararira gore rapera hwave zviuru zvitatu nemazana matanhatu nemakumi matatu nevashanu kana kuti 3,635. Vamwe chiuru chimwe chete nemazana matatu nevapfumbamwe kana kuti 1, 309 vakabatwawo nechirwere ichi nemusi weChipiri wakare, zvichisiya huwandu hwevanhu vabatwa nechirwere ichi vave zviuru zana negumi zvine mazana masere nemakumi mashanu nemashanu kana kuti 110, 855. Vanhu zviuru zviviri nemazana manomwe nemakumi mashanu nemashanu kana 2 755 zvasiya vapora kubva gore rapera vave zviuru makumi manomwe nemapfumbamwe nemazana mana nemakumi maviri kana kuti 79, 420.	https://www.voashona.com/a/vakoti-vari-pamudyandigere-votsvagirwa-mari-yekuti-vadzoke-kuzobatsira-kubaya-nhoma-yecovid-19/5989314.html
health	Vari kuMaruwa Vokurudzirwa Kuzvidzivirira kuCovid-19	Kunyange hazvo denda reCovid-19 richiri munyika vanhu vakawanda kumaruwa ekuMashonaland East anosanganisira Murehwa vari kufamba vasina kuzvidzivirira kuchirwere ichi izvo zvinonzi nenyanzvi munyaya dzehutano zvinogona kukonzora kuparararira kwechirwere ichi. Vanhu vakawanda vekumaruwa vanoona sekuti vanhu vemumadhorobha ndivo vanonyanyobatwa neCovid-19. VaIrimai Chakaza, avo vanogara kuMurehwa West, vanoti vanhu vakawanda munzvimbo yavo havakosheshi zvekupfeka mamasiki munguva ino yekurwisa chirwere che Covid-19. VaChakaza vanoti vanozviza kuti chirwere ichi chinouraya asi havasati vaona pachakauraya izvo vati zviri kukonzera veruzhinji kuti vasatora matanho anokurudzirwa kupararira kwacho. Mumwe mugari, VaTakunda Mabaya, vanoti hapana kurudziro yakanyanya iri kuitwa kumaruwa sezvinoitwa kumadhorobha. Vanoti izvi ndizvo zviri kuita kuti vasaite hany’a nekutora matanho ekuzvidzivirira. Asi vachitaura nevatsigiri vebato ravo muzvimbo iyi, murongi wemisangano muMDC Alliance, VaAmos Chibaya, vakayambira vagari ava kuti vakoshese zvavanoudzwa nenyanzvi pamusoro pechirwere ichi vachiti chinouraya. Imwe nhengo yerimwe sangano rinoshandira kumaruwa eChipinge neChimanimani, VaOwen Dhliwayo, vanoti dambudziko rekusapfeka mamasiki ririko kwavanoshandira uye vanorwisana naro zuva nezuva. Vatiwo zvinoburitswa muongororo dziri kuitwa pamusoro pechirwere ichi zuva nezuva zvinoratiddza kuti chirwere ichi chakawandira kumaguta akaita seHarare neBulawayo izvo zvave kuita kuti vanhu varivare kumaruwa. Vaombove gurukota rezvehutano panguya yehurumende yemubatanidzwa, Dr Henry Madzorera, vaudza Stduio7 kuti zviri kuitika kumaruwa zvine ngozi yakakura. Dr Madzorera vanoti dambudziko iri rinowanikwawo mumisha inogara veruzhinji mumaguta uye chirwere ichi chinogona kuputika zvakare kana vanhu vakarega kutevedza zvakatarwa nebazi rezvehutano pamwe neWorld Health Organisation pakudzivirira Covid-19. No media source currently available 	https://www.voashona.com/a/zimbabwe-rural-residents-urged-to-wear-masks-during-civid-19-lockdown/5586019.html
health	Vasingaone Vopomera Kanzuru yeHarare Mhosva yeKutyora Kodzero Dzavo	"Vamwe vagari vemuHarare vasingaone vapa chikumbiro kukanzuru yeguta iri chekuti vawane mashoko pamusoro pezvirongwa zvainoita. Mushamarari uye vasinaone VaLiberty Mkhululi Lupahla vanoti vasingaone havasi kuwana mashoko pamusoro pemisangano yekanzuru nezviziviso nekuti zvinyorwa zvacho zvakagadzirirwa vanoona chete, ""Ngatizivei kuti vanhu vasingaone vagari vemumaguta semunhu wese muZimbabwe."" Vanoenderera mberi vachiti, ""Saka zvinhu zvakakodzera kuti pese panoumbwa hurongwa hwakakosha zvizivikanwe nemunhu wese."" VaLupahla vanoti vasingaone vane kodzero yekuva mukati mehurongwa hweguta sezvakangoitawo vamwe, ""Asi muchaona kuti ma budgets acho anenge akanyorwa ne print kwete braille kana kutaurwawo zvazvo nenzira inonzwikwa neveruzhinji."" Vatizve, ""Zvinonetsa nekuti vakaremara vanenge vachida kunzwawo hurongwa hweguta ravo sevanhu vanobhadhara mitero yakasiyana siyana. Saka kana ma budgets achiitwa ivo vasingazive zvinoti netsei nekuti vanoitwa sevana vadiki"" VaAbraham Mateta igweta uye vasingaone vanoti dambudziko rekubatwa nekuseri kweruoko rinopera chete kana vakaremara vane hunyanzvi vakapinzwa mabasa mukanzuru. ""Kana pane vanomiririra kodzero dzevakaremara mukanzuru vanezenge vachiona kuti vanhu vasingaone vanodawo runyoro rwe braille pamwe nekugadzira zvimwe zvishambadzo nemashoko zvinozobatsira vasingaone."" VaMateta vanoti kanzuru iri kutyora mutemo wenyika pamwe nekodzero dzakatenderanwa nenyika dzepasi rose kana kuti Convention on the Rights of Persons with Disabilities pakushayisa vasingaone mukana wekuti vawane mashoko. ""Vemakanzuru vanofanira kuziva kuti bumbiro remitemo yenyika rinotaura kuti muhurongwa hwebudiriro zvishuwo zvevakaremara zvinofanira kunge riri rimwe dingindira rinofanira kutarisiswa."" Muzvinafundo Tafara Marazi vepa University of Zimbabwe vanotungamirira sangano revasingaone reVisually-Impaired Persons Support vanotiwo vasingaone vane hunyanzvi hwekugadzira mutauro we braille vanofanira kuwaniswa mukana mukanzuru, ""Vamwe vedu vane hunyanzvi vari kutopemha mudzinzira."" Vaenderera mberi vachiti, ""Dai zvaiita vanhu vakadaro vawaniswa mukana wekugadzira braille toraramawo hupenyu hunoraramwa nevamwe hwekuwana mashoko."" Meya veguta reHarare vaJacob Mafume vatambira mashoko evasingaone vakati kanzuru ichatora matanho nekukurumidza ekuzvigadzirisa, ""Ichokwadi kuti zvinyorwa zvedu hazvibude muzvinyorwa zvebraille."" Vawedzera vachiti, "" Zvimwe zvinhu zvinenge zvichida kuti munhu uzviwerengere. Tichaedza nepese patinogona kuti tizvigadzirise.: . "	https://www.voashona.com/a/vasingaone-vopomera-kanzuru-yeharare-mhosva-yekutyora-kodzero-dzavo/5697555.html
health	Hurumende Yomisa Basa Vashandi Vayo Vose Vasina Kubayiwa Nhomba yeCovid-19	Hurumende inoti kutanga neMuvhuro uno vashandi vose vehurumende vasina kubayiwa nhomba yeCovid-19 havasi kuzobvumidzwa kushanda uye havatembire mari. Mutevedzeri wegurukota rezvekuburitswa kwemashoko VaKindness Paradza vaudza Studio 7 kuti vashandi vakapihwa nguva yakakwana yekubayiwa nhomba uye vasina vari kuzomiswa basa nekuti vanenge votyora mutemo. Nyanzvi munyaya dzezvehutano dzinoti uku kuyedza kuda kumanikidza vari kuzengurira kuti vabayiwe nhomba yeCovid-19 sezvo huwandu hwevari kubayiwa huri kuramba huchidzikira. Hurumende inoti ine hurongwa hwekubaya vanhu mamiriyoni gumi nhomba kusvika muna Zvita asi nehuwandu hwevanhu vari kubayiwa pazuva zvinenge zviri kukona n’anga murapwa achida. Hurumende yakaburitsa mugwaro rayo kana kuti Government Gazette kuti mushandi wose wehurumende anenge asina kubayiwa nhomba kusvika musi wa15 Gumiguru acharangwa. Asi zvinonzi vamwe vanogona kuregererwa ndokunge vapa zvikonzero zvakati tsvikiti zvekuti sei vasina kubayiwa nhomba. Vashandi vehurumende vanodarika zviuru mazana matatu kana kuti 300 000. Masangano evaraitidzi akaita seARTUZ nePTUZ anoti hurumende haifanire kumanikidza vashandi kubayiwa nhomba asi kungovakurudzira nekuvapa dzidziso yakakwana. No media source currently available 	https://www.voashona.com/a/hurumende-yomisa-basa-vashandi-vayo-vose-vasina-kubayiwa-nhomba-yecovid-19/6274195.html
health	Korera Inonzi Yauraya Vanhu Makumi Maviri neVasere muHarare Chete	Vanhu makumi maviri nevasere vanonzi vafa nechirwere chekorera kusvika pari zvino muguta reHarare chete, sekutaura kwevakafanobata chigaro chemukuru anoona nezvehutano mukanzuru yeHarare, Doctor Clemence Duri. Ukuwo bazi rezvehutano rinoti huwandu hwevanhu vabatwa nechirwere ichi hwava kudarika zviuru zvina munyika yose. “Tiri kugutsikana nemafambiro ari kuita zvinhu nekuti vanhu vese vari kuisa misoro pamwe chete. Tiri kuedza kubata pamwe chete neshamwari dzedu nesuwo veHarare City Council tiri kuedza kuita zvatinogona,” Dr Duri vaudza Studio7. “Hongu, hatingagoni kuzviita zvese asi unonyatsona kuti vanhu vane chido chekuti chirwere ichi chipedzwe zvachose.” Dr Duri vanoti kunyange hazvo vachigutsikana nebasa riri kuitwa mukurwisana nechirwere ichi, vari kukumbira vanhu nemasangano ekunze kuti vabatsire mukurwisa chirwere ichi. Gurukota rezvemari, VaMthuli Ncube, vakati veruzhinji vanofanirwawo kubatsira nemari yekurwisa chirwere ichi. Korera yagara ichinetsa muZimbabwe. Muna 1993 ku muna 2003, korera yakabatwa nevanhu vanodarika zviuru makumo manomwe. Muna 2008 vanhu vanodarika zviuru zvina vakafa nechirwere ichi. Nyanzvi munyaya dzehutano dzinoti Zimbabwe ndiyo chete nyika yawirwa nedambudziko rekorera rakaipisisa kudarika dzimwe nyika dzemuAfrica. No media source currently available 	https://www.voashona.com/a/zimbabwe-harare-city-medical-director-confirms-28-deaths-and-52-confirmed-cholera-cases-clemence-duri/4573149.html
health	Vamwe Vanhu Vaviri Vofa neCovid-19 kuManicaland	Bazi rezvehutano rinoti huwandu hwevanhu vafa nechirwere cheCovid-19 hwakwira kusvika pamakumi matatu nevatanhatu zvichitevera kufa kwemumwe murume nemudzimai kuManicaland nechirwere ichi nezuro. Vanhu vanosvika zana nemakumi mapfumbamwe nevaviri vakabatwa nechirwere ichi nezuro. Pavanhu ava, zana nemakumi masere nevapfumbamwe vakabatwa nechirwere ichi munyika, vamwe vaviri vakabva kuSouth Africa mumwe chete kuZambia. Kunyangwe hazvo chirwere checoronavirus chave kupararira zvakanyanya munyika, hurumende iri kutatarika kugadzirisa zvinhu muzvipatara zvapa kuti vashandi vemo kusanganisira vakoti navanachiremba vapinde mumwedzi wechipiri vachiramwa mabasa. Mutauriri wesangano ravanachiremba vakuru vemuzvipatara zvehurumende reSenior Hospital Doctors Association Dr Aaron Musara vanoti nemusi weChina vanenge vatangawo kuramwa mabasa nekuti hurumende yakundikana kugadzirisa zvichemo zvavo zvekuti vawedzerwe mari yemirhoro nekuwana zvikwanisiro zvekuzvidzivirira kubva kucoronavirus. No media source currently available Gurukota rinoona nezvemari Muzvinafundo Mthuli Ncube vakamboti hurumende yakagadzirira kuzeya nyaya yemihoro nevashandi asi kusvika parizvino zvienenge zvakona n’anga murapwa achida. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana masere ane makumi mana nemana kana kuti 844, 000 vabatwa nechirwere checoronavirus muAfrica. Vanhu vafa vadarika zviuru gumi nezvinomwe ne mazana matanhatu anemakumi masere nevaviri kana kuti 17,682. Vapora vadarika zviuru mazana mana nemakumi masere nemapfumbamwe kana kuti 489, 000. Pasi rose, Johns Hopkins university inoti vanhu vanodarika mamiriyoni gumi nematanhatu ane zviuru mazana matatu kana kuti 16,3 million, kuchiti vafa vadarikawo zviuru mazana matanhatu nemakumi mashanu nechimwe kana kuti 651 thousand. America yave nevanhu vanodarika mamiriyoni mana nezviuru mazana maviri nemakumi matatu kana kuti vadarika 4, 2 thousand vabatwa nechirwere ichi. Vanhu vafa muAmerica vadarika zviuru zana nemakumi manomwe kana kuti 147,00.	https://www.voashona.com/a/vamwe-vanhu-vaviri-vofa-necovid-19-kumanicaland/5519680.html
health	Hurumende Yokurudzirwa Kuzivisa Nyika Huwandu hweVanhu Vari Kuwanikwa Vaine Omicron Variant	Nyanzvi munyaya dzehutano dzinoti dziri kushushikana nekusabuda pachena kwehurumende pahuwandu hwevanhu vari kubatwa vaine mhando itsva yeCovid-19, yeOmicron Variant. Kushushikana uku kunotevera kuzivisa kwayakaita hurumende svondo rapera kuti vanhu makumi mashanu vaive vabatwa nemando yeOmicron munyika asi haina kuzoramba ichizivisa nezvehuwandu uhu izvo zviri kuita kuti vamwe vati pane zviri kuvanzwa pamusoro penyaya iyi. Nyanzvi munyaya dzehutano uye vari chiremba anoshandira mudunhu reNorth Carolina muAmerica, Dr Simbiso Ranga, vanoti zvakakosha kuti hurumende iite tsvakurudzo nekuzivisa huwandu hwevanhu vari kubatwa nemhando yeOmicron vachiti izvi zvinobatsira zvikuru pakurwisa chirwere cheCovid-19. Dr Ranga vati kunyange hazvo zvichidhura kuti paitwe ongororo yekuziva kuti mhando yechirwere cheCovid iri kutekeshera munyika ndeipi, vati zvakakosha kuti hurumende iwane mari yekuve nezvikwanisiro zvekuita izvi. Dr Norman Matara, avo vanove munyori mukuru wesangano reZimbabwe Association of Doctors for Human Rights, vatiwo matanho akatorwa nehurumende mushure mekuveko kwemhando yeOmicron ndeechimbi-chimbi uye haana humboo hwescience hunoratidza kuti anobatsira. Vatiwo hurumende inodzoka yozvivhiringidza pachayo nekuramba ichiita zvimwe zvirongwa zvinoonekwa sezvinowedzera kupararira kwechirwere cheCovid-19. Mukuru wezvekudzivirirwa kwechirwere cheCovid-19 munyik, Dr Agnes Mahomva, vaudza Studio 7 kuti hurumende haisi kukwanisa kugara ichipa huwandu hwevanhu vabatwa nemhando yeOmicron munyika. Asi vati vari mushishi kuongorora hutachiwana uhu kubva kumatunhu ose enyika vakati vachazivisa zvinenge zvawanikwa munguva pfupi inotevera. Hurumende yakazivisa nezuro kuti vanhu vaviri vakafa nechirwere cheCovid-19 nezuro, uye vamwe vanhu zviuru zvina nemazana mapfumbamwe nemakumi mapfumbamwe nevatanhatu vakabatwa nechirwere ichi nezuro wakare. Izvi zvakasiya huwandu hwevanhu vafa nechirwere ichi hwasvika pazviuru zvina nemazana manomwe nemakumi maviri, 4 720, uye vabatwa munyika yose nechirwere ichi vavazviuru zana nemakumi mashanu nemazana matanhatu nemakumi maviri nevasere, 150 628. Vanhu vabayiwa nhomba yepiri vakanga vava mamiriyoni maviri nezviuru mazana mapfumbamwe nemakumi maviri nezvitanhatu nezana nemakumi mana nemumwe chete, 2 926 141, uye vabayiwa nhomba yekutanga vari mamiriyoni matatu nezviuru mazana mapfumbamwe nezvinomwe nemazana masere nemakumi matanhatu, 3 907 860. Huwandu uhu hunogona kukwira nhasi manheru apo hurumende ichazivisa zvayawana nhasi. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana senzira yekudzivirira kupararira kwechirwere ichi. No media source currently available  	https://www.voashona.com/a/zimbabwe-government-urged-to-reveal-omicron-variant-cases-in-the-country/6347687.html
health	Madzimai Anoshanyira South Africa Onyunyuta neKurambidzwa Kupinda neMapiritsi eKuronga Mhuri	Madzimai ari kushanya kuSouth Africa haasi kufara nekutorerwa mapiritsi ekuronga mhuri kwaari kuitwa nevashandi vanoona nezvekupinda nekubuda kwevashanyi muSouth Africa. Madzimai aya anoti ari kubvumirwa kupinda nepakiti imwechete iyo inenge iyine mapiritsi anokwana mwedzi mumwechete. Madzimai aya anoti izvi zvinoita kuti azopedzesera oshandisa mapiritsi ekuronga mhuri ekuSouth Africa ayo vakawanda vanoti anovarwarisa zvinosanganisira kubuda ropa kwenguva yakareba. Amai Getrude Tarumbwa, avo vanodzidzisa kuPretoria, vanoti kurambidzwa mapiritsi akawanda anovakwanira kunozovamanikidza kunwa mapiritsi ekuSouth Africa ayo anovarwarisa, uye kubuda ropa rakawanda. Amai Tarumbwa vanoti munhu anofanirwa kubvumirwa mapiritsi anoenderana nenguva yaanenge abvumirwa kugara muSouth Africa. Izvi zvinotsigirwa naAmai Patricia Zuze, avo vanoenda kunotengesa zvinhu zvakaita semidziyo yemumba yakagadzirwa nemiti kuSouth Africa. Amai Zuze, avo vanogara mwedzi miviri kana mitatu vachitengesa, vanoti kutorerwa mapiritsi kutyorerwa kodzero dzavo uye vanozomanikidzwa kunwa mapiritsi ekuronga mhuri ekuSouth Africa avanoti anovarwarisa. Nekuda kwekurambidzwa kwemapiritsi akawanda pabhodha, mamwe madzimai ave kuita bhizinisi rekuenda nemapiritsi achinotengesera zvizvarwa zvemunyika zviri kuSouth Africa. Pakiti rimwe chete, iro rinopihwa pachena munyika rinotengeswa nemari iri pakati pemaRands zana nemakumi mashanu nemazana maviri zvichienderana nekuti munhu ari kuatengesera kunzvimbo ipi muSouth Africa. Amai Roselyne Chitani mumwe wemadzimai anotengesa mapiritsi ekuronga mhuri kuSouth Africa. Vatyairi vemabhazi anoenda kuSouth Africa vanoyambirawo vanhu vavanenge vakatakura zvinhu zvisingabvumirwe kupinda munyika iyi kuitira kuti vasazobatwa vachinzi vari kutakura vanhu vanopinda nezvinhu zvisingabvumirwe. Mutyairi webhazi reFirst Class, VaFrank Muguti, vachiyambira vashanyi vechidzimai kuti vasatakure mapiritsi ekuronga mhuri akawanda. Zvinhu zvakaita semufushwa, manhanga, nzimbe muriwo hazvibvumirwe kupinda nazvo pabhodha. Munhu anowanikwa nazvo anotorerwa uye haazobvumirwa kupinda munyika iyi musi waanenge abatwa. Munyori mubazi rezvehutano, Brg Gerald Gwinji, vanoti vachaongorora nyaya iyi vachiti hazvisi pamutemo kuti vanhu varambidzwe kana kuita zvinotadzisa kuti munhu atore mushonga wake sezvinenge zvataura chiremba. Hatina kunzwa divi reSouth Africa panyaya iyi. No media source currently available 	https://www.voashona.com/a/zimbabwe-south-africa-health-family-planning/4590908.html
health	Vabereki veMwana Ane Chirwere cheChiropa Vokumbira Rubatsiro	Hupenyu hwemwanasikana Manqoba Mabhena, uyo akaberekwa aine chirwere chechiropa chinonzi Biliary Atresia huri kuramba huri panjodzi sezvo vabereki vake vasati vawana mari yekuti ainde kunorapwa kuIndia. Amai vaManqoba, Muzvare Shamiso Yikoniko vanoti vana chiremba vakavataurira kuti chiropa chemwana chinogona kumira kushanda chero ipi nguva kana akasarapwa nekukurumidza. Vanoti vanoda mari inosvika zviuru makumi mana nematatu ($43,000) yekuti vainde kuIndia kunorapisa mwanasikana wavo. Asi pare zvino vanoti vawana mari inokwana chiuru gumi nemasere ($18,000) chete. Naizvozvo, Muzvare Yikoniko vari kukumbira rubatsiro kumhuri yeZimbabwe. Vanoti zve vanoda kubatsira vanogona kuisa mari mubhuku ravo rebhanga reFBC. Account number yavo inoti 3070070770125. Munogona zve kushandisa Ecocash muchishandisa number dzinoti 0772 935 224. No media source currently available 	https://www.voashona.com/a/chikumbiro-anogona-kushaya-mwanasikana-manqoba-kana-mukasamubatsira/3551151.html
health	"Vabereki Vane Vana Vane ""Autism"" Votarisana neMatambudziko Makukutu"	"Vabereki vevana vanoita matambudziko pakutamba nevamwe kana kuita zvinhu zvinotarisirwa pazera ravo kana kuti vane ""autism"" vanoti vatarisana nedambudziko guru pakuriritira vana ava. Vanoti hupenyu hwavo hwakaomarara nepamusana pekuti vana vane autism havakwanisi kuita zvinhu zvinoitwa nevamwe vechidiki kana kushamwaridzana navo. Baba Luke Pencil veku Malbereign muHarare vane mwana wavo ane makore gumi ane autism. Baba Pencil, avo vane makore makumi mana nematanhatu ekuberekwa vanoti dambudziko guru rinosangana nevabereki ava nderekushaya ruzivo pamusoro pe autism. “Izvi hazvina kunge zvabatwa nana chiremba kunyange mwana akarwara kwenguva refu ndichienda kunana chiremba vakasiyana siyana nekunana mukoti vakasiyana siyana.” Vanoenderera mberi vachiti, “Pakashayikwa kana mumwechete akatibatsira chaizvo kuti mwana wenyu condition yake inonzi autism. Aiti akachema zvainzi ah, baba hamuzivi mwana anongochema, zvinoreva kuti haasi kunzwa zvakanaka kana kuti muri kumuitira zvaasingadi. Asi uchiedza kutsanangura kuti aiwa, mwana uyu pane zvaanoita zvandisinganzwisise zvakafanana nekuti dzimwe nguva anoramba kupfeka bhutsu, dzimwe nguva anoramba kugerwa musoro.” Baba Pencil vanoti vabereki vakawanda vanokatyamadzwa nekugumbuka zvikuru pavanoona kuti mwana wavo ari kukura zvakasiyana nevamwe vana. Vanoti ivo vakaita mhanza yekukurumidza kuziva zvaiitika kumwana wavo. “Vana ava vanenge vane ma censory issues anenge akavhiringika, haana kuita seevamwe vana. Saka kana achigerwa ane zvaanonzwa zvisinganzwiwi nevamwe vana vose saka achiita muitiro waanoita iwowo.” Vatiwo, “ Saka izvozvo ndizvo zvakaita kuti tinzwisise kuti ho mwana wedu condition yaaninayo inonzi autism. Izvozvo ndinoda kuti nditsinhire kuti izvi handina kuzviwana kunana chiremba kana kunana mukoti. Ndakatozvinzwawo kune mumwe mubereki akanga ari affected, akatoenda pa radio akanotaura. Ndopatazowana information yakadaro.” Baba Pencil vanoti murume nemudzimai vanofanira kubatana kwete kunongedzerana kana mwana asangana nedambudziko. “Saka izvozvo zvakatipa simba rekuti kuti mwana wedu aite zviri nani, tikwanise kumumaneja, regai tinorisecha.” Vatizve, “ Tikabva taenda pa internet. Iripo information pa internet. Ukaiwana zvinoita kuti umaneje mwana wako zviri nani. Zvinoita kuti kuwadzana kwako naye kuve kuri nani, kuwadzana kwake nenharaunda yakamukomberedza kuve nani.” Amai Emma Muchefa avo vane mwana ane autism, vanoshandira hurumende vari pa Domboshava training centre. Vanoti madzimai mazhinji ane vana vane autism anoshungurudzika zvikuru. “Vazhinji vana baba vanotiza, uye hama hadzizvitambiri. Kazhinji burden inosiyirwa amai, seni as a mother of three, two vari disabled murume akabva aenda ndikasara ndiri a single mother.” Amai Muchefa vatizve, “ Saka dambudziko rinenge rave rekuti unenge uchida kuenda kubasa, uri kuda ku physio nemwana iyeye, uri kuda zvekudya uri kuda zvekupfeka zvevana ivavo, uri kuda medication. Saka kazhinji kacho uri kuda zvekufambisa, hauna kana motor kana wheel-chair.” Amai Tendai Kamutero veku Domboshava vane mwana wavo ane autism. Vakatozozviziva mwana uyu ave nemakore matatu kuti ndizvo zvaari. Amai Kamutero vanoti kuriritira mwana uyu zvinovanetsa semunhu ari pamushando. “Pandinoenda kubasa, munhu anosara naye haanzwisisi zvaanoda nekuti haatauri.” Vatizve, “Sign language haaizivi, haakwanisi ku communicator naye. Asi iye takatozomudzidza kuti kana ave nenzara kana chikafu chiri paanosvikira anotora ega. Kana kuti ukaona akukudhonza, isaini yekuti ane nzara.” Amai Constance Mandishona vane vana vana, uye vaviri vavo vakaremara. Amai Mandishona, avo vanoshanda muhurumende vakapihwa imba yekugara kuMufakose mushure mekunge vakuru vavo vaona kutambura kwavaiita. Vanoti vakaremara vanofanira kusimudzirana. “Ipapo ndisati ndapihwa imba ndakanga ndisina pfungwa dzekuti I can advocate kana kumiririrawo kana kutsigira munhu akaremara.” Amai Mandishona vanoenderera mberi vachiti, “Ndakazogara pasi ndikazvibvunza kuti, hongu ndamiririrwa, ko vari kunze uko vasina anovamiririrawo tochiita sei? Nekuti inini pandakabatsirwa nemba, Permanent secretary mai Nhekairo vakandiudza kuti, Cony, dai vana vako wanga wakavachengetesa kumaraini, vachiita kunge musara pavana, I wasn’t going to assist you. But pese patinotaura unotungamidza vana vako kumberi kuti ma’am vangu vazodai nekuti hauna kunyara navo saka tazokudai. Ndakakwanisa kubatsira vamwe vabereki vairi. Mumwe wacho anonzi mai Boora anoshanda ku President’s department. Ane mwana wakewo ane autism. Ndikamuti akoma nyaya yangu yakamira yakadai, inini ndakawanawo imba. Imimi can you not write a letter mukwanisewo kuti mubatsirwe? Vakapihwa flat ku Ardbennie.” Dr Cotilda Mangoma mugari wemuHarare uye vanofamba vachipa dzidziso pamusoro pe autism. Vanoti vabereki vevana vakadai vanofanira kushingaira kutsvaga ruzivo kuitira kuti vana vavo vave nepundutso. “Inini ndiri kuona kuti zvakakosha kuve neruzivo mukati memhuri nemhaka yekuti chinhu chawave kuziva unoziva kuti unochibata sei, unochibata nemutoo upi.” Dr Mangoma vanotizve, “Saka ini ndinoti vana baba nana mai vane vana vavasinganzwisisi kuti ingave autism here kana kwete zviri nani vatsvake rubatsiro kubva ku clinic level. Kana vabva ikoko voudzwa kuti enda ku rehabilitation. Rehabilitation yoferefeta kuti itype ipi ye autism, pamusana pekuti akasiyana siyana, akawanda. Nekuonekwa kunoita mwana, nemaitiro ake unobva waudzwa kuti aiwa ichi ndechakati, then rubatsiro rwobva rwauya. Angave anogona nezvemaoko, angave munhu ari bright kuchikoro, zvese zvinobatsirika along those lines.” VaPardon Gonorashe mushandi wehurumende ane hunyanzvi hwekubatsira veruzhinji, kunyanya vanotambura kuti vave neraramo iri nani. Vanoti vabereki vevana vane autism vanofanira kuve padyo nepavanowana ruzivo pamusoro pe autism.“Saka paida kuti patange pawanikwa centre yekuti vanhu vari kumaruwa, vangadai vari kuBinga, Muzarabani kana kuti kuMberengwa vakaona kuti vane vana vane autism they can refer vana ivavo kuno.” Vatizve,“Tikashevedza ma parents vari kumaruwa vanogona kuuya kuma campaign akaita seaya.” VaGonorashe vanoti hurumende inofanira kuisa mari yakawanda gore rega rega kuzvirongwa zvakanangana ne autism. “Hakuna zviri kunyanya kuitwa about disability as a whole.” Vatizve, “Then mukazopinda mudisability sector imomo munozoona kuti autism is relegated kuzasizasi kune other forms of disability. Saka ngatitorei disability sector se ine mari shoma mu budget. Then yapihwa mari shoma already, autism iri kuzasizasi zvekuti ikoko kunosvika one cent. Ndosaka kune vanhu vashomanana vari kutari nezve autism as a right.” Sangano guru rezvehutano pasi rese reWorld Health Organisation rinoti pavanhu zana nemakumi matanhatu ega ega mumwechete wavo anenge aine autism. Vamwe vanhu vane autism vanokwanisa kuzviriritira asi vakawanda vavo vanotozoda kuchengetwa hupenyu hwavo hwese. No media source currently available  ."	https://www.voashona.com/a/zimbabwe-hutano/4240783.html
health	Dzimwe Nyanzvi Dzinoti Mitemo yeCovid-19 Lockdown Ngaibviswe, Chikuru Kubayiwa Nhomba kweVeruzhinji	Hurumende yakawedzera nemasvondo maviri mitemo yeCovid-19, kana kuti Level 2 Lockdown. Izvi zvakaziviswa nemusi weChipiri negurukota rezvekubudiswa kwemashoko, Amai Monica Mutsvangwa. Vachitaura kuvatori venhau, Amai Mutsvangwa vakati mabhawa ane marezenisi ekuita basa rawo anogona kubvumidza vanhu vakabayiwa nhomba dzose kuti vapinde mumabhawa avo, asinvachiti mabhawa anosungirwa kutevedzera mitemo yose yokurwisana neCovid-19. Pasi pemitemo yeLockdown Level 2, vanhu vanorambidzwa kufambafamba pakati pa10 o’clock manheru na 5:30 mangwanani. Mabhizimisi anovhurwa na 8 o’clock mangwanani achisungirwa kuvharwa na 7 o’clock manheru. Amai Mutsvangwa vanoti veruzhinji vanokurudzirwa kutevedzera mitemo yose yekurwisana nedenda reCovid-19. Vachipindura mashoko abva kuhurumende aya, vaimbove gurukota rezvehutano muhurumende yemubatanidzwa, Dr Henry Madzorera, vati maLockdown apedza basa rawo asi hurumende inofanirwa kuwedzera zvikuru huwandu hwevanhuu vanobayiwa nhomba zuva rogaroga. Dr Madzorera vati hazvibetseri kuti zuva nezuva hurumende iudze vanhu kuti vanhu vangani vafa neCovid-19, vachiti vanhu vanoda kuziva kuti mishonga iri kushanda sei uye vangani vakaita dambudziko mushure mekubayiwa nhomba. Vanoti hurumende inofanira kuudza vanhu zvinovakurudzira kuti vabaiwe nhomba, vachiti inofanirwavo kutsvaka motikari dzinoenda kwakasiyana siyana, kana kuti ‘mobile clinics’, kunobaya nhomba avo vasingakwanisi kusvika kuzvipatara kana kunzvimbo dzinobaiwa vanhu nhomba Chimwe chataurwa naDr Madzorera ndechekuti hurumende inofanirwa kushanda nevamwe vakazvimirira nekuti haisi kuzopedza chirwere ichi iri yega. No media source currently available Tabatavo mutauriri webazi rezvehutano, VaDonald Mujiri, vakati vari kunze kwenyika, vachiti vachataura nesu kana vadzoka munyika. 	https://www.voashona.com/a/zimbabwe-extends-lockdown-level-2-for-two-more-weeks/6259139.html
health	Zvizvarwa zveZimbabwe Zvobatsira Mushure Mekufa kweZvimwe Mazana Maviri muBotswana Gore Rapera	Mushure mekufa kwezvizvarwa zveZimbabwe zvinodarika mazana maviri nezvirwere zvakasiyana siyana kubva kuBotswana, zvizvarwa zveZimbabwe zviri munyika iyi zviri musangano reAll Zimbos in Botswana zvakaumba komiti yekukurudzirana kuti kana munhu arwara atsvage rubatsiro nekukasika kubva kune vamwe kana kukurumidza kuenda kuchipatara pane kuzoenda kuchipatara chirwere chakomba. Gore rapera, muzinda weZimbabwe muBotswana unoti wakagadzira mapepa ekudzosera kumusha mitumbi zana nemakumi manomwe nemitatu kana kuti 173 yezvizvarwa zveZimbabwe zvainge zvafa uye mimwe makumi matanhatu nemitanhatu yezvainge zvafa nechirwere cheCovid-19. Ndufu idzi dzakapa kuti nhengo dzesangano reAll Zimbos in Botswana dziise musoro pamwe chete kuti dzibatsirane kuti vanhu vabude pachena nehurwere hwavo kuti vatsvagirwe rubatsiro. Vakavamba uye vanotungamira sangano reAll Zimbos in Botswana amai Portia Muzondo vanotivakarasikirwa nenhengo dzesangano ravo makumi matnhatu gore rapera. Mukuru wekomiti itsva yekubatsirana pahurwere vachishanda sechipangamazano mune rimwe sangano rakazvimirira muBotswana, Muzvare Bithea Mthetwa vanoti ruzhinji rwezvizvarwa zveZimbabwe rwuri kunonoka kuenda kuzvipatara. Muzvare Mthetwa vanoti vachashandisa madandemutande kukurudzirana kunorapwa. Muzvare Hazvinei Makwanise vanova nhengo yesangano iri vanoti mwana asingacheme anofira mumbereko Vaenderera mberi vachiti vanhu vakafanira kugara vachizvivhenekesa zvirwere zvakafanana nechemukondombera, chegomarara, blood pressure necheshuga sezvo zvichikwanisa kurapwa zvisati zvakomba. Chipangamazano munezvematongerwo enyika nehupfumi pamuzinda weZimbabwe muBotswana, VaFrancis Chimina vatiwo vakagadzirira kubatsirawo zvizvarwa zvenyika zvinenge zvawirwa nematambudziko. Nekuda kwekuoma kwehupenyu munyika uye kudawo mafuro manyoro, zvizvarwa zveZimbabwe zvakaendawo kunogara kuBotswana nedzimwe nyika dzakapoteredza asi dzimwe nguva zvinhu zvinoomera vamwe vanozoguma vofa nekushaya anobatsira zviri kupa kuti vamwe vaumbe masangano ekubatsirana sezvo kutsva kwendebvu varume vanodzimurana.	https://www.voashona.com/a/6514869.html
health	Varwere Voburitswa Muzvipatara Sezvo Musina Vashandi	Chipatara chikuru chemuChinhoyi chavhara mawadhi akawanda nekuda kwekushomeka kwavana mukoti avo vari kuramwa mabasa nyika yose. Mukuru wechipatara ichi, VaCollet Mawire, vanoti vakamanikidzwa kuvhara mawadhi evarume nemadzimai evanorwara, medical ward, pamwe nemawadhi evarume nemadzimai evanorwara nezvinoonekwa, surgical ward nekuda kwekuramwa mabasa kwana mukoti vanosvika mazana matatu. VaMawire vanoti varwere vose vakaiswa muwadhi yemadzimai ari kutarisira kusununguka sedanho rekuti varapwe nanamukoti vashoma varipo. VaMawire vanoti kunyange zvinhu zvisina kumira zvakanaka pachipatara vanoti havasati vafirwa nevanhu zvine chekuita nekuramwa basa kwana mukoti. Vamwe varwere vakaburitswa muchipatara vari kushora danho ravana mukoti rekuramwa mabasa vachisiya vanhu vachirwara muchipatara. Mumwe murwere asina kuda kudomwa nezita anoti vana mukoti havafanirwe kukoshesa mari kudarika hupenyu hwevanhu. VaGilbert Tsomondo avo vanobva kuMhangura vatora baba vavo vaburitswa muchipatara vasina kunyatsopora. VaTshomomndo vanoti hurumende navana mukoti vanofanirwa kuwirirana nekuti varwere vasina mhosva ndivo vanofa. VaMawire vanoti pari zvino havana huwandu hwavana mukoti vari kudzidzira basa vari kuyamura muwadhi yakasanganiswa varwere. Varwere vakawanda vari kuburitswa vasina kupora vari kudzokera kumba uko vanoti vanogona kufa sezvo vasina mari yekuenda kunorapwa nanachiremba vakazvimirira. Vana mukoti vakatanga kukanda mapadza avo pasi nezuro vachiti hurumende yakavanyepera kuti ichagadzirisa zvinhu, asi iyo pasina chayiri kuita. No media source currently available 	https://www.voashona.com/a/zimbabwe-nurses-on-strike/4352219.html
health	VanaChiremba Vanoti Kuramwa Mabasa Kuri Kuendera Mberi	Mubati wehomwe musangano reZimbabwe Hospital Doctors Association Doctor Prince Butau vanoti kuramwa mabasa kwavanachiremba kuchiri kuenderera mberi kunyangwe vari kutarisirwa kuita musangano mangwana kuti votora danho ripi. VaButau vanoti vanachiremba havachina chivimbo nezvinovimbiswa nehurumende zvikuru kana pasina chanyoreranwa pasi. Vati chakachenjedza ndechakatanga sezvo muna 2014 vakambovimbiswa pakashaya chakazobuda. Bepanhau reSunday Mail range raburitsa mashoko ekuti kuramwa mabasa kwapera sezvo hurumende yagadzirisa zvimwe zvichemo zvavanachiremba. Zvichemo izvi zvinosanganisa kushaikwa kwemari muzvipatara uye vanachiremba vanoti vanoda kutambiriswa mari yekuAmerica sezvo mitengo yezvinhu iri kuramba ichiita chamurambamhuru. Hatina kukwanisa kubata gurukota rezvehutano VaObidiah Moyo sezvo vange vasiri kudaira nharembozha yavo. No media source currently available 	https://www.voashona.com/a/vanachiremba-vanoti-kuramwa-mabasa-kuri-kuendera-mberi-/4731010.html
politics	SADC Inoti Zvirango paZimbabwe Ngazvibviswe Asi Vamwe Vachiishora neKusataura neZvekodzero dzeVanhu	Vatungamiri venyika dzemuSADC kusanganisira mutungamiri wenyika VaEmmerson Mnangagwa nhasi vari kutarisirwa kupeta musangano wavo wepagore kana kuti SADC summit kuTanzania. Vatungamiri ava vari kutarisirwa kubuda nezvisungo zvinobata nyika dzekuchamhembe kweAfrica idzi. Nezuro, mutungamiri weTanzania VaJohn Magufuli avo vanenge vave sachigaro weSADC vakazivisa kuti SADC inoda kushanda kuti zvirango zvakatemerwa Zimbabwe neAmerica, Britain nenyika dziri mugungano reEU zvibviswe. Danho iri ratambirwa nemufaro nasachigaro wekomiti inoona nezvekudyidzana nedzimwe nyika mudare reparamende vari nhengo yeZanu-PF vachimirira Makonde VaKindness Paradza. No media source currently available Asi VaMagufuli vari kushorwa nevanopikisa nevanorwira kodzero dzevanhu nekusakoshesa nyaya dzekutyorwa kwekodzero dzevanhu. Sangano reCommitee to Protect Journalists kana kuti CPJ rakurudzira VaMagufuli neSADC kuti vaone kuti kodzero dzevatori venhau dzaremekedzwa. Sangano iri rati harisi kufara nekutsakatika kwemumwe mutori wenhau muTanzania Azoy Gwanda uye kusungwa kwevamwe vatori venhau munyika iyi nekumbunyikidzwa kwekodzero dzevamwe muZimbabwe, Zambia, Mozambique, DRC nedzimwe nyika dzemuSADC. Bato rinopikisa rainge ratumira mumwe mutevedzeri waro VaWelshman Ncube nemunyori anoona nezvekudyidzana nedzimwe nyika, Muzvare Gladys Hlatywayo kumusangano weSADC uyu. Vaviri ava vadzoka munyika. Muzvare Hlatywayo vanoti vari kuda kuti SADC ione kuti muZimbabwe maitwa nhaurirano kupedza dambudziko rezvematongerwo enyika. No media source currently available  	https://www.voashona.com/a/sadc-inoti-zvirango-pazimbabwe-ngazvibviswe-asi-vamwe-vachiishora-nekusataura-nezvekodzero-dzevanhu/5046899.html
politics	Nyanzvi Dzozeya Danho raVaNkosana Moyo	Kunyangwe hazvo ongororo yakaitwa neAfrobarometer iri kuratidza kuti vanhu vakawanda munyika vanoda kuti mapato anopikisa aumbe mubatanidzwa, izvi zvinenge zvakona n’anga murapwa achida sezvo mapato matsva ari kuramba achiumbwa zuva nezuva pasina mukana wekubatana. Nemusi weChina vaimbova gurukota muhurumende yeZanu PF, Doctor Nkosana Moyo, vabuda pachena kuti vari kukwikwidza gore rinouya musarudzo yemutungamiri wenyika. VaMoyo vakatiwo havaoni mubatanidzwa wemapato uchishanda sezvo kuita izvi kwakafanana nekusanganisia mvura nemafuta edzimotokari. VaMoyo vakati vachange vari musarudzo vakamirira chikwata chinozviti Alliance for the People’s Agenda. Hapana ane mukurumbira ati aziviswa ari muchikwata ichi. Nemusi weChitatu, gweta rinoshanda riri muHarare, Muzvare Fadzayi Mahere, vakatiwo vave kukwikwidza ku Mt Pleasant musarudzo yemumiriri wenzvimbo iyi vakazvimirira. Mapato ezvematongerwo enyika avepo anenge ave kutoda kusvika makumi matanhatu uye akawanda acho anoti haadi zvekubatana. Ko kuwanda kwemapato anopikisa uku kunorevei chaizvo? Gweta VaLloyd Msipa vanoti vari kupinda munyaya dzezvematongerwo enyika ava vaneta nekukundikana kwevezvematongerwo enyika varipo pari zvino nekuti vagarisa. Asi mutevedzeri wemubati wehomwe muMDC-T VaCharlton Hwende vanoti zvakanaka kuita mapato akawanda asi vamwe vacho vanoshandiswa neZanu-PF. No media source currently available 	https://www.voashona.com/a/zimbabwe-nkosana-moyo-says-no-to-coalition/3921658.html
politics	MDC-T Inoparura Chirongwa cheTakura Mwana Tiende	Vechidiki vebato reMDC inotungamirwa, naVaMorgan Tsvangirai vakapurura neSvondo chirongwa chekukurudzirana pachavo kuti vanyorese kuvhota musarudzo dza2018 pasi pedingindira rinoti Bereke Mwana Tiende. Vechidiki veMDC T vakaparura chirongwa chavo muMufakose vachiimba nezvechirongwa cheBereke Mwana Teinde. Vachiparura chirongwa ichi, sachigaro weMDC T Youth Assembly, VaHappymore Chidziva, vakati vechidiki munyika vanofanira kuvhota kuti vasunungure nyika kubva kuhutongi hwebato reZanu PF. Vakati chirongwa cheBereka Mwana Tiende chakanangana nekuona kuti vechidiki navose vanokodzera kuvhota vanyoresa kuti vakwanise kuvhota musarudzo dza2018. Vakati chirongwa ichi ndechimwe chezvirongwa zvakawanda zviri kuitwa nebato ravo zvekuona kuti vanhu vese munyika vane kodzero yekuvhota, vanyoresa kuvhota, vachiti vhoti chete ndiyo nzira yega inoita kuti bato rikunde musarudzo. Vakatiwo pane chirongwa che #99 icho chakanangana nekuti vese vane makore gumi nemanomwe gore rino vatore zvitupa kuti vagokwanisa kuvhota gore rinouya. Vakati rwendo runo bato ravo harizi kuzopedza nguva richiita ma rally asi richapinda pamusha wega wega richitsvaga rutsigiro pamwe nekuona kuti munhu wqese anyoresa kuvhota. VaChidziva vakati kana hurumende yaVaRobert Mugabe ikada kuenderera mberi nesarudzo mitemo yesarudzo isina kushandurwa vachavhiringa sarudzo idzi. Mutungamiriri wevechidiki mubato iri mudunhu reHarare, VaPaul Gorekore, vakati vabereki vese munyika pamwe nevedzisvondo vanofanira kukurudzira vechidiki kunyoresa kuvhota. Sachigaro wemadzimai muMDC-T mudunhu reHarare, Amai Ronia Bunjira, vakati vanotsigira vechidiki pachirongwa chavo uye shuviro yavo ndeyekuti dai vanhu vese vanyoresa kuvhota kuti vaunze shanduko gore rinouuya. Vatungamiri vakawanda vebato iri kusanganisira mumwe wevatevadzeri vemutungamiriri webato iri, VaNelson Chamisa, munyori mukuru webato iri, VaDouglas Mwonzora, nemutevedzeri wavo Amai Paurina Mpariwa-Gwanyanya, nhengo dzakawanda dzeparamende dzakapinda musangano uyu dzichiti sarudzo dza2018 dzidzo dzekuunza shanduko munyika. VaMwonzora vakati vari kunyora tsamba kuna VaMugabe nemutauriri weparamende, VaJacob Mudenda, vachivaudza kutihavachada kuti Zimbabwe Electoral Commission ione nezvesarudzo sezvo ichitsigira Zanu PF. Vakati vanoda kuti United Nations neAfrica Union vaone nezvesarudzo dza2018. Vakati vachaudza veruzhinji mhinduro pamusangano wavachaita nemamwe mapato ari muNational Electoral Reforms Agenda, NERA, muAfrica Unity Square nemusi weChitatu. Pari zvino mapato anopikisa kusanganisira MDC T ari kuda kuti mitemo yesarudzo ushandurwe kuitira kuti sarudzo dziitwe zvakachena. Pari zvino mapato aya ari kupokana nehurumende nenyaya yekutengwa kwemichina yekunyoresa vanhu kuvhota yeBiometric Voter Registration. United Nations Development Program ndiyo yange yapihwa mvumo yekutenga michina iyi mushure mekunge hurumendde yati yainge isina mari. Asi hurumende inoti yave nemari yekutenga michina iyi, nokudaro yave kuenderera mberi nekutenga michina iyi.. Asi vemapato anopikisa vanoona sekunge hurumende yave kuda kupindira mumafambisirwo esarudzo. No media source currently available 	https://www.voashona.com/a/zimbabwe-mdc-bereka-mwana-tiende-project-kicks-off/3794546.html
politics	Vatsigiri veMDC Alliance Vorwiswa neVanofungidzirwa Kuti VaTsigiri veZanu-PF paMusangano Wavo	Mutungamiri weMDC Alliance, VaNelson Chamisa neMuvhuro vakaita misangano nevatsigiri vavo kuCaledonia neMabvuku kwavakati makanzura ebato ravo achaita huori kana vapinda panyanga vachadzingwa pamwe nekutorerwa matanho akaomarara. Pakamboita mhirizhonga pakati pevechidiki vebato ravo nevechidiki veZanu PF vaChamisa vasati vasvika kuCaledonia. Mhirizhonga inonzi yakaitika panzvimbo yemabhizimusi paGazebo kuCaledonia apo vechidiki veZanu PF vanonzi vakanda matombo panga pakaungana vatsigiri veMDC Alliance vakamirira VaChamisa. Imwe nhengo yeboka revechidiki muMDCT inotungamirwa naVaChamisa, VaDennis Muroyiwa, vaudza Studio 7 kuti vechidiki veZanu PF vanga vaine chitsama vapotedzera matombo zvaita kuti vatsigiri veMDC vaviri vakuvare. VaMuroyiwa vati vakuvara ava vakaendeswa kuchipatara. Hatina kukwanisa kutaura nasachigaro weboka revechidiki muZanu PF, VaGodfrey Gomwe, kuti tinzwe pamire bato ravo panyaya iyi. Mhirizhonga yaitika iyi inouya panguva iyo mutungamiri weZanu PF uye vari mutungamiri wenyika VaEmmerson Mnangagwa vachigara vakataura kuti vanoda sarudzo dziri pachena uye dzisina mhirizhonga. Pavakasvika kuCaledonia, VaChamisa vatsoropodza nyaya yemhirizhonga vachiti mawoko avo akachena panyaya yemhirizhonga. Vachitaurawo pane mumwe musangano wakaitirwa kuMabvuku, VaChamisa vati makanzura ese ebato ravo achaita huori kana vachinge vapinda panyanga varangwa zvakaomarara vachiti mameya anofanira kunge aine masimba. VaChamisa vakakurudzirawo kuti vatsigiri vebato ravo vavhotere VaJames Chidhakwa pasarudzo dzeparamende vachiti nhengo yeparamende inomirira Mabvuku parizvino, VaJames Maridadi, havana rutsigiro rwebato ravo sezvo vachiti vakaendesa mapepa ekukwikwidza kuZEC zvemusoro wavo mushure mekunge vakundwa naVaChidhakwa musarudzo dzema primary dzebato ravo. No media source currently available   	https://www.voashona.com/a/vatsigiri-vemdc-alliance-vorwiswa-nevanofungidzirwa-kuti-vatsigiri-vezanu-pf-pamusangano-wavo/4495223.html
politics	Mapurisa Orova Madzibaba VeShanduko, Uko Zanu-PF Ichinzi Yoshungurudza veCCC	Bato rinopikisa reCitizens Coalition for Change rinoti munyika maberekera ingwe zvichitevera kushungurudzwa kuri kuita nhengo dzaro kwasara vhiki rimwe chete kuti nyika iende kusarudzo. Sangano remagweta reZimbabwe Lawyers for Human Rights raburitsa padandemutande raro reTwitter kuti VaGodfrey Chidhawu Karembera nhengo yebato reCitizens Coalition for Change (CCC) vanozivikanwa nekuti Madzibaba veShanduko varohwa vari mumaoko emapurisa kukamba yeHarare Central. ZLHR inotiwo vari kupomerwa mhosva yekusazvibata zvakanaka paruzhinji vachinzi vanga vachikurudzira vanhu kuti vavhotere VaNelson Chamisa veCCC. Bazi rezvekubuditswa kwemashoko ratiwo padandemutande retwitwer pari kuitwa tsvakurudzo nezvenyaya yekusabatwa zvakanaka kwaVakarembera vari mumaoko emapurisa. Mutauriri wemapurisa Assistant Commissioner Paul Nyathi vaudza Studio 7 kuti mapurisa ari kuongorora nyaya yekuti VaKarembera varohwa vari mumaoko emapurisa uye imwe nyaya yavari kupomerwa yekuti vange vachitsvaga rutsigiro zvisina mvumo yemapurisa nekunzwiwo vatuka mapurisa pavange vachida kusungwa. Mutauriri weCCC, Muzvare Fadzayi Mahere vatiwoimwe nhengo yavo Amai Thokozile Dube varikuda kutsvaka chigaro chehukanzura kuUmzingwane ward 20 avkarara vachishungurudzwa nevanofungidzirwa kuti vatsigiri veZanu-PF. Mune imwewo nyaya, Bato reZanu PF rinoti rinoda kukunda sarudzo zvakachena uye ishuviro yavo kuti mapato ese ezvematongerwo enyika akwanise kutsvaka rutsigiro murunyararo. Vachitaura pamusangano wavaita nevatori venhau nhasi muHarare, vanoona nezvematongerwo enyika mubato reZanu PF, VaMike Bimha vati bato reZanu PF rinoda kuti mapato ese avachakwikwidzana nawo musarudzo vatsvake rutsigiro vakasununguka huye kusina mhirizhonga. VaBimha vakakurudzira mapurisa kuti aite basa nemazvo mukuferefeta nyaya dzine chekuita nemhirizhonga. Vatiwo bato reZanu PF ririkushandisa sarudzo dziri kutarisirwa munaKurume sechiyero kuona kuti zvirongwa zvehurumende zviri kutsigirwa here. Vaenderera mberi vachiti bato ravo ratotangawo kupa ruzivo kune avo vachange vari panzvimbo dzekuvhoterwa kana kuti mapolling agents. Asi Muzvare Mahere vati muromo hauzarirwe nerwizi sezvo Zanu-PF ichingotaura chete kuti haidi mhirizhonga asi nekune rimwe divi ichiipesvedzera. Nyanzvi munezvematongerwo enyika VaSydicks Muradzikwa vatiwo mamwe mapato munyika haasi kupiwa mukana wekutsvaka rutsigiro. Sarudzo dzemaby-elections dzirikutarisirwa kuitwa musi wa26 Kurume.	https://www.voashona.com/a/6489891.html
politics	VaMnangagwa Vopomera veUN neMizinda Yekunze Mhosva Yekupindira muNyaya dzezveMatongerwo eNyika muZimbabwe	Mutungamiri wenyika VaEmmerson Mnangagwa vari kupomera vakuru vesangano reunited Nations munyika uye vamiri vedzimwe nyika dzekumawirira mhosva yekushandisa masangano akazvimirira oga kupindira munyaya dzezvemtongerwo enyika vachiti vachavatorera matanho. VaMnangagwa vataura mashoko aya mugwaro ravanonyora nemusi wesvondo wega wega mubepanhau reSunday Mail. VaMnangagwa vati nekuda kweizvi hurumende yavo ichaenderera mberi nekudzika mutemo wekuvandudza mashandiro emasangano akazvimirira oga kana kuti Private Voluntary Act. Mutemo uyu uri kushorwa zvikuru nevakawanda munyika nekunze vachiti uchakanganisa kubatsirwa kwevanhu vanoshupika munyika paine yambiro yekuti vanhu mamiriyoni mashanu vakatarisana nenzara munyika. Hatina kukwanisa kubata vanotaura vakamirira United Nations kana mizinda yekunze sezvo nharembozha dzavo dzange dzisiri kudairwa kusvika taenda pamhepo. Asi sachigaro wesangano reCrisis in Zimbabwe Coalition VaPeter Mutasa vati nekutya kukunsa musarudzo, bato reZanu-PF harichazive pfumo roribaya richingopomera mhosva munhu wose. No media source currently available 	https://www.voashona.com/a/6662442.html
politics	ZEC Younza Kusawirirana Pakati peMapato muNyika	Kunyangwe kwasara masvondo maviri kuti nyika iite sarudzo, komisheni inoona nezvekufambiswa kwesarudzo, yeZimbabwe Electoral Commission, iri kushorwa nevakawanda vanoti iri kutadza kuita basa rayo nemazvo. Asi pane vamwe vanoti komisheni iyi iri kuita zvainosungirwa kuita pamutemo. ZEC ndeimwe yemakomisheniu mashanu akazvimirira anoumbwa pasi pembumbiro remutemo wenyika yeZimbabwe. Section 233 yebumbiro remutemo inoti makomisheni aya anoti ZEC, Zimbabwe Human Rights Commission nemamwe anofanira kuremekedza kodzero dzevanhu. Kuita zvido zveveruzhinji, kuita basa rawo pachena pamwe nekutevedzera gwara reruzhinji. Makomishina eZEC, anosarudzwa nekomiti yeparamende yeStanding Rules and Orders. Standing Rules and Orders Committee, ikomiti inoona nezvekufambiswa kwemabasa ese eparamende uye ine nhengo kubva kumapato ese matatu ari muparamende anoti Zanu PF, MDC T inotungamirirwa naVaNelson Chamisa neMDC inotungamirirwa naVaWelshman Ncube. Mutemo unoti makomishina eZEC haafaniri kunge achiita zvematongerwo enyika kana kurerekera kubato ripi zvaro. Asi pane kuchema chema munyika kubva kune mamwe mapato anopikisa ayo ari kupomera ZEC mhosva yekuita basa yakarerekera kuZanu PF. Mumwe mugari wemuHarare VaJonstone Chirwa vanoti ZEC inoita sekuti ibandiko reZanu PF. Vanotiwo havafari nenyaya yekuti muZEC makazara mauto. Varikumirira MDC Alliance kuGoromonzi West, VaLuke Tamborinyoka ndemumwe asiri kufara nemashandiro eZEC. Gweta resangano reZimbabwe Lawyers for Human Rights VaLizwe Jamela, vanoti kusara kwevamwe pamusoro peZEC kunokonzerwa nekuti ZEC haisi kuita basa rayo zvakajeka. Asi vamwe vakaita saVaNaison Murara vanoti semaonero avo, ZEC iri kuita basa rayo sezvakatarwa pamutemo wenyika. Mumwe wevanhu makumi maviri nevatatu vari kukwikwidza musarudzo dzemutungamiriri wenyika VaBrayn Taurai Mteki ndemumwe anoona sekuti ZEC iri kuita basa rayo nemazvo. VaMteki vanotiwo vatori venhau ndivo vari kukonzera kuti ZEC ishorwe nekunyora kuti sarudzo dzegore rino dziri pakati paVaChamisa neMDC Alliance naVaEmmerson Mnangagwa veZanu PF. Sachigaro veZEC, Justice Priscillar Chigumba vanotiwo vazhinji vari kuchema chema nemashandiro avo vanhu vasinganzwisise mashandire ekomisheni yavo. Bumbiro remutemo wenyika rinoti sachigaro weZEC anofanira kunge ari mutongi wedare repamusoro kana kuti Judge kana kuti munhu anokodzera kuita mutongi wedare iri uye munhu uyu anodomwa nemutungamiriri wenyika mushure mekunge vataura neStanding Rules and Order Committee nekomisheni yevatongi vematare yeJudicial Service Commission. Dzimwe nhengo sere dzinodomwa nemutungamiriri wenyika pavanhu vanodarika gumi nevaviri vanenge vasarudzwa neStanding Rules and Order Committee. No media source currently available  	https://www.voashona.com/a/zec-younza-kusawirirana-pakati-pemapato-munyika/4485196.html
politics	VaBiti Vanoti Zanu PF Inofanirwa Kuendeswa kuMatare neKuuraya Kwayakaita Upfumi hweNyika	Mumwe wevatungamiri veMDC Alliance, VaTendai Biti, vanoti bato reZanu PF rinofanira kuendeswa kumatare richipomerwa mhosva yekuuraya hupfumi hwenyika zvavanoti zvaita kuti veruzhinji vatambudzike kwemakore akawanda. Vachitaura nevatsigiri vavo pamusangano weMDC Alliance wakaitwa kuMahusekwa nemusi weSvondo, VaBiti vakati veruzhinji vari kunhonga svosve nemuromo kuburikidza nekutadza kutonga kwavanoti kuri kuitwa nebato riri kutonga reZanu PF. VaBiti vakati Zanu PF inofanira kuendeswa kumatare edzimhosva vachiti kuoma kwaita hupenyu hweveruzhinji kubudikidza nehutongo hweZanu PF imhosva yakakura kwazvo inofanira kuyedzwa mumatare edzimhosva. Vakaenderera mberi vachiti vari kutogadzirira kuti kana vachinge vakunda musarudzo dzegore rino seMDC Allaince iri kutungamirwa naVaNelson Chamisa vachatosunga dzisimbe kuti vagadzirise hupfumi vachiti vatove nevekunze vavakataura navo kuti vazosima mari yavo munyika. Vakasvora zvikuru mamiriro akaita mugwagwa unobva muna Masvingo Road uchienda kuMahusekwa uyo wave nemakoronga vachiti izvi ndezvimwe zvinoratidza kutadza kutungamira kuri kuitwa neZanu PF. Asi vaimbova mutungamiri wesangano rinomirira vadzidzi reZimbabwe National Students Union, VaTafadzwa Mugwadi, avo vave nhengo yebato reZanu PF, vanoti zviri kutaurwa naVaBiti ndezvemugotsi matsuro. VaMugwadi vanoti zviri pachena kuti ivo VaBiti nevamwe vavo vari muMDC ndivo vakakonzera kuti zvinhu zviome munyika. Asi imwe nyanzvi munyaya dzezvematongerwo enyika uye vachishanda vakazvimirira, VaMalvern Mkudu, vanoti zvinokwanisa kuti Zanu PF iendeswe kumatare sezviri kutaurwa naVaBiti. Zvichakadai, VaBiti vakakurudzira kuti masoja anonzi ari kumaruwa abviswe mumaruwa kuitira kuti veruzhinji vavhote musarudzo dziri kuuya vakasunguka. Hatina kukwanisa kutaura nemutauriri wemauto, VaOverson Mugwisi kuti tinzwe pamire mauto panyaya iyi. No media source currently available 	https://www.voashona.com/a/zimbabwe-politics-economy-zanu-pf-biti-pdp/4424838.html
politics	Bato reCitizens Coalition Ronyunyuta neKusamira Zvakanaka kweGwaro reVavhoti	Bato reCitizens Coalition for Change rinoti riri kunyunyuta zvikuru negwaro risina kumira zvakanaka. Sangano iri rinoti izvi zvakabuda muongororo rarakaita. Vachitaura pamusangano wavaita nevatori venhau muHarare nhasi, vanoona nezvesarudzo muCitizens Coalition for Change, VaIan Makone, vati ongororo yavo yegwaro revavhoti rakashandiswa muna 2018 neripo pari zvino inoratidza kuti kune vanhu vari kunzi vakachinja kwekuvhotera vakawandisa asi vasina kuchinja kwavanogara. VaMakone vatiwo kune nzvimbo dzakakushandurwa nzvimbo dzekuvhotera, izvo zvisina kuziviswa veruzhinji sezvinodiwa nemutemo VaMakone vatiwo bato ravo rinoda kuti Zimbabwe Electoral Commission, Zec, igadzirise gwaro revavhoti zvinogutsa mapato ese ezvematongerwo enyika sarudzo dza2023 dzisati dzasvika sezvinodiwa nemitemo yenyika. VaMakone vatiwo vari kushamiswa nedanho rakatorwa neZec rekufamba ichinyoresa veruzhinji mugwaro revavhoti isina kubatana nehofisi yamabharani makuru wenyika kuitira kuti vasina zvitupa vawaniswe. Bato iri rati iyi inzira iri kushandiswa nebato reZanu PF mukubira sarudzo sezvo vamwe vanofanirwa kuvhota vasina zvitupa izvo zviri kunetsa kuwana munyika. Asi mutauriri weZec, Amai Leticia Kazembe, vati havana chikonzero chekubidirira sezvo Zec riri sangano rakasununguka risina bato rezvematongerwo enyika rainotsigira. Vakafanobata chigaro chemutevedzeri wemutauriri weCitizens Coalition for Change, VaGift Ostallos Siziba, vatiwo vari kuzoshandisa sarudzo dzemaby-elections senzira yekuona kuti Zec inogona kuita sarudzo dzakachena here kana kuti kwete. Mugwaro rayo kune veruzhinji, Zec inoti inobvumidzwa nemitemo kuchinja nzvimbo dzekuvhotera. Zec inotiwo harisi basa rayo rekuona kuti munhu anogara panzvimbo yaanyoresa here kana kuti kwete sezvo ichitarisa zvinenge zviri pamagwaro anenge auya nemunhu kuzonyoresa kuzvota. ZEC inotiwo kana gwaro revavhoti richakavhurwa kudai, zvakawanda zvinogonawo kuchinjwa, asi inoti hachisi chokwadi kuti iri kuchinja miganhu yematunhu. Hurongwa hwekunyoresa kuvhota hunotarisirwa kuenderera mberi munzvimbo dzose munyika, uye Zec ichashandisa zviri mugwaro rayo muna Nyamavhuvhu mukuona kuti matunhu achange akamira seyi musarudzo dzichaitwa gore rinouya.	https://www.voashona.com/a/6444883.html
politics	VaChamisa Vanodoma Mutauriri Wavo Mutsva, Doctor Nkululeko Sibanda	Mutungamiri weMDC-T uye vari mutungamiri weMDC Alliance, VaNelson Chamisa, vadoma chipanga mazano munyaya dzematongerwo enyika paHuddersfield University kuBritain, VaNkululeko Sibanda, semutauriri wavo mutsva. VaSibanda vari kutora basa ranga richiitwa naVaLuke Tamborinyoka, avo vari kuda kukwidza kuGoromonzi West musarudzo yekumirira dunhu iri muparamende. Mukuru anoona nezvevashandi muMDC-T, VaSesil Zvidzai, vaudza Studio 7 kuti VaChamisa vadomawo vamwe vanhu kuti vatore zvimwe zvigaro kuitira kuti basa rinyatsofamba zvakanaka vachigadzirira sarudzo dzemusi wa30 Chikunguru. Vane ruzivo nezviri kuitika mubato iri vanoti VaTamborinyoka vange vave kutadza kuita basa ravo zvizere sezvo vanga vave kupedza nguva yakawanda vachitsvaga rutsigiro kuGoromonzi West uko kwavakatarisirwa kukwikwidzana naVaEnergy Mutodi veZanu PF musarudzo dzeparamende. Vamwe vadomwa ndiVaJameson Timba avo vave mumiriri waVaChamisa pasarudzo, Muzvare Yvonne Mahlune vaitwa mumiriri weMDC-T kuBritain; VaRalph Black vava kumirira MDC-T kuAmerica; Va Austin Moyo vachimirira bato ku South Africa; VaMathula Lusinga vachimirira bato ku African Union; Muzvare Grace Kwinje ndivo vari kumirira bato kuEuropean Union, ukuwo VaElliot Pfebve vachiona nezvemabhizinesi ku Europe. VaDriden Kunaka ndivo vari kumirira MDC-T kuAustralia. VaZvidzai vati pachadomwazve vanhu vachamirira bato ravo kuSADC, COMMESA, North Africa, West Africa nekuMIddle East. No media source currently available 	https://www.voashona.com/a/chamisa-appoint-new-spokesman/4435984.html
politics	Dare reSupreme Court muAmerica Rinorasa Chikumbiro ChaVaTrump Chekuti Zvakabuda Musarudzo Zviraswe	Dare repamusorosoro remuAmerica, reSupreme Court, neChishanu rakarasa nyaya yakanga ichitsigirwa nemutungamiri wenyika VaDonald Trump yekuti dare rirase zvakabuda musarudzo yemutungamiri wenyika, izvo zvakaratidza kuti VaJoe Biden ndivo vakakunda. Danho redare reSupreme Court iri rasvitsa kumagumo kurwisa kwaVaTrump kwekuda kuti vatongi vematare ematunhu nevatongi venyika vatambire chikumbiro chavo. Mumutongo waro muchidimbu, dare repamusorosoro iri rakati dunhu reTexas harina masimba ekuendesa kumatare matunhu anoti Michigan, Georgia, Pennsylvania neWisconsin nekuti harina kuratidza zvikonzero zvinotambirika zvingaita kuti ripindire mukuitwa kwesarudzo nerimwe dunhu. Vatongi vanoti Justice Samuel Alito naJustice Clarence Thomas, vakambenge vati dare harina masimba ekurasa nyaya dziri pakati pematunhu, vachiti vaifanirwa kunzwa chinyunyuto chedunhu reTexas. Asi havaikwanisa kuita zvaidiwa neTexas pachimirirwa kugadziriswa kwenyaya nekusendekwa kwemavhoti makumi matanhatu nemaviri kana kuti 62 akawanikwa naVaBiden kubva kumatunhu mana aya. Vatongi vatatu vakadomwa naVaTrump vari kudare repamusorosoro iri. Mukuedza kwavo kuti mutongi wavakadoma, Justice Amy Coney Barrett, vakasike kutoreswa mhiko, VaTrump vakati vaidikanwa kuitira kuzobata nyaya dzaizosvitswa kumatare dzine chekuita nesarudzo. Justice Barrett vanoratidza kunge vakapindawo mukunzwikwa kwenyaya dzose svondo rino. Pavatongi vakadomwa naVaTrump vose, hapana zvinoratidza kuti vakapesana nevamwe vatongi munyaya dzose idzi. Mutongo uyu wakave wepiri svondo rino wekuraswa kwezvikumbiro zvebato reRepublican zvekuda kuti dare iri ripindire mune zvakabuda musarudzo dza 2020. Nemusi weChipiri vatongi vedare vakarasa zvakare chikumbiro chakanga chasvitswa kudare nenhengo dzebato reRepublican dziri mudunhu rePennsylvania. Chikwata chevanhu vanodomwa nematunhu ose emuAmerica chinovhota chichisarudza mutungamiri wenyika, kana kuti Electoral College, chiri kusangana neMuvhuro kuti chisarudze zviri pamutemo VaBiden semunhu achazove mutungamiri wenyika.	https://www.voashona.com/a/united-state-supreme-courts-rejects-lawsuit-to-overturn-election-results/5696964.html
politics	Zanu PF Yoita Nyoka Huru Yozviruma	Vamwe vevanhu vakadzingwa muZanu PF neChina vanoti zvakaitika muPolitiburo yeZanu PF munongedzo mukuru wekuti Zimbabwe ichange yotongwa nevanhu vatsva munguva pfupi inotevera. Mashoko aya anotevera kudzingwa pamwe nekumiswa kwedzimwe nhengo dzeZanu PF dzichipomerwa mhosva yekushanda muchivande naAmai Joice Mujuru. No media source currently available Kunyange hazvo vazhinji vevakadzingwa ava varamba kutaura nezvenyaya iyi, mumwe wevakadzingwa ava, Va Kudakwashe Bhasikiti, avo vaimbova gurukota redunhu reMasvingo, vaudza Studio7 parunhare vari ku Mwenezi kuti kudzingwa kwavakaitwa uku kuchaita kuti Zimbabwe ive nehutungamiri hutsva munguva inotevera vachiti Mwari ane chikonzero nezvakaitika izvi. Vaimbova mutauriri weZanu PF avo vakadzingwa kare mu Zanu PF, Va Rugare Gumbo, vanoti munhu ari kufara nezviri kuitika mu Zanu PF izvi, igurukota rezvekuburitswa kwemashoko, Va Jonathan Moyo, avo vavanoti vari kupwanya bato iri vari mukati maro. Hatina kukwanisa kutaura nemutauriri weZanu PF, Va Simon Khaya Moyo, kuti tinzwe pfungwa dzavo panyaya iyi. Hatinawo kubata VaJonathan Moyo kuti tinzwewo divi ravo. Asi nyanzvi munyaya dzezvematongerwo enyika uye vachishanda nesangano re Habbakuk Trust, Va Dumisani Nkomo, vanoti kudzingwa kwevanhu ava kune chekuita nekurwisana kuri kuitika mu Zanu PF panyaya yekuti achatora matomhu kubva kuna Va Mugabe ndiani. Zvichakadai, mukuru wesangano rinowona nezvesarudzo munyika, re Election Resource Centre, Va Tawanda Chimhini, vati kudzingwa kwakaitwa vanhu ava, vamwe vavo vanove nhengo dzeparamende, kuchakonzerawo zvakare kuti nyika irasikirwe nemari yakawanda ichashandiswa pakutsvaga nhengo dzekuvatsiva muparamende. Politburo yeZanu PF yakagara pasi neChina ikabvumirana kudzinga vaimbova sachigaro webato iri mu Mashonaland West, uye vari nhengo yeparamende, Va Ray Kaukonde, vaimbova gurukota rezvedzidzo yepamusoro, Amai Olivia Muchena, mumiriri weMwenezi muparamende, Va Kudakwashe Bhasikiti, vanga vachimirira Mbire muparamende, Va David Butau, vaimbova sachigaro wedunhu reMasvingo, Va Killian Gwanetsa, vaimbova gurukota rezvemhando dzemoto, Va Dzikamai Mavhaire, Va Claudious Makova, avo vanga vari nhengo ye Central Committee, pamwe na Va Kudakwashe Gope avo vanga vari nhengo yepurovhinzi ye Mashonaland Central. Politburo yakabvumiranawo zvakare kumbomisa basa dzimwe nhengo gumi nenhatu kwemakore mashanu uye nhengo idzi dzinosanganisira vaimbova gurukota rezvevashandi, Va Nicholas Goche, vaimbova nhengo ye Politburo, Va Tendai Savanhu, Va Munacho Mutezo, Va Chrsitopher Chigumba, Va Amos Midzi nevamwe.	https://www.voashona.com/a/zimbabwe-mugabe-zanu-pf-moyo-gumbo-mujuru/2786091.html
politics	VaMawarire Vanonzi Vabvise Mazana Matatu eMadhora seMari yeChibatiso	Asi VaMawarire havana kukwanisa kuburitswa mujeri sezvo mapepa avo ekuburitswa mujeri anga asati aunganidzwa sezvinodiwa nemutemo. Dare reHigh Court rapa Mufundisi Evan Mawarire mukana wekubhadhara mari yechibatiso pamhosva yavari kupomera yekuronga zvekupidigura hurumende yaVaMugabe. VaMawarire, avo vakasungwa svondo rapera panhandare yendege yeHarare International Airport, vanzi vabhadhare mari yechibatiso inoita mazana matatu emadhora, uye kusiya kudare pasipoti yavo. Mutongi wedare, VaClement Phiri, vati VaMawarire vanofanira kuzvipira kumapurisa kaviri pasvondo. Asi VaMawarire havana kukwanisa kuburitswa mujeri sezvo mapepa avo ekuburitswa mujeri anga asati aunganidzwa sezvinodiwa nemutemo. Magweta avo anoti vari kutarisirwa kuburitswa mujeri neChina masikati. VaMawarire vanonzi vakashandisa dandemutande vachikurudzira veruzhinji pasi rose kuti varatidzire kumusangano weUnited Nations General Assembly wakaitirwa kuNew York gore rapera. Hurumende inoti izvi zvinoratidza kuti VaMawarire vaikurudzira kuti veruzhinji vapandukire hurumende. VaMawarire vari kuramba mhosva yavari kupomerwa iyi vachiti chavari kuda chete ndechekuti VaMugabe vachisiya basa vachiti vatadza kutungamira nyika zvakanaka. VaMawarire vakambosungwa gore rapera asi nyaya yavo yakaraswa nedare redzimhosva richiti kodzero dzavo dzainge dzatyora. Vakabuda munyika gore rapera vachiti vari kutyira hupenyu hwavo. Pavakadzoka neChitatu chapfuura, vakabva vasungwa vachingosvika panhandare yendege muHarare. Mune imwewo nyaya yanga iri mumatare, nyaya yakakwidzwa kudare repamusoro-soro negurukota rinowona nezvedzidzo yepamusoro, VaJonathan Moyo, yekuti komisheni inorwisana nehuori yeZimbabwe Anti Corruption Commission haina simba rekuvasunga, yapfuudzirwa kumberi nedare sezvo mapepa akakwidzwa kudare nemagweta aVaMoyo anzi anga asina kunyorwa manhamba pamapeji. Nyaya iyi ichadzoka mudare muzuva risina kutarwa nedare. VaMoyo vari kupomerwa mhosva yekushandisa mari inodarika zviuru mazana mana zvemadhora kubva muhomwe yeZimbabwe Manpower Development Fund zvine huori mukati. Asi vari kuramba nyaya iyi vachiti vakatora mari iyi vachinopa vanotambura kuTsholotsho pamwe nekutengera madzishe nemasabhuku kunzvimbo iyi mabhasikoro.  	https://www.voashona.com/a/zimbabwe-mawarire-bail/3714992.html
politics	"VaTshinga Dube Vanotsanangura Zvakaitika ""Bhambu"" Risati Raputika"	Vaimbove gurukota rinoona nezvevakamborwa hondo yerusununguko, VaTshinga Dube, vanoti bhambu rakaputika neMugovera panguva iyo ivo nemudzimai wavo vakange vachitaura nemutevedzeri wemutungamiri wenyika, VaConstantine Chiwenga. VaDube vanoti vakakuvara pabvi asi mudzimai wavo akambovhiringika amedza hutsi hwakabva mubhambu iri. “Zvinhu zvacho zvakaitika nekukurumidza zvokuti ndinenge ndichinyepa kuti chii chakaitika,” VaDube vakaudza Studio7. “Takange tigere apo pakauya General Chiwenga vachida kukwazisa mudzimai wangu. Panguva iyoyo ndipo pakatanga kudhuvuka ini ndikarara pasi asi mudzimai wangu akafema hutsi hwebhambu iri vakadonha nechekumusoro kwangu. Zvinhu zvacho zvakaitika nekukurumidza.” Vanhu vakawanda vanodarika makumi mana vakakuvara pachiitiko ichi, kusanganisira mutevedzeri wemutungamiri wenyika, VaKembo Mohadi, mudzimai wemumwe mutevedzeri wemutungamiri wenyika, Amai Mary Chiwenga nevamwe. Kusvika pari zvino, vanhu vaviri vafa zvichitevera kuputika kwechombo neMugovera. Mutungamiri wenyika, VaEmmerson Mnangagwa, havana kukuvara. Mutauriri waVaMnangagwa, VaGeorge Charamba, vanoti hurumende yaisa mari parutivi ichapihwa munhu ane mashoko achaita kuti vakapara mhosva ava vasungwe. No media source currently available 	https://www.voashona.com/a/zimbabwe-former-minister-tshinga-dube-tells-how-bomb-exploded-while-he-and-his-wife-were-talking-to-constantine-chiwenga/4453903.html
politics	VaRutanhire Vanoti Mweya yeMagamba Asina Kuvigwa Zvakanaka Yopfukira Zanu PF	Imwe nhengo yeZanu Politiburo inoti makakatanwa ari mubato iri ari kukonzerwa nemweya yemagamba asina kuvigwa zvakanaka munyika pamwe nekuMozambique neZambia munguva yehondo. Nhengo iyi inotiwo Zanu PF ikapedza kuradzika mapfupa emagamba ari munyika, boboto riri mubato rinopera Zanu PF ichibva yabatana zvakasimba. Mashoko aya ataurwa pakuvigwa zvakanaka kwemapfupa emagamba kuManicaland. Vachitaura pakuvigwa patsva kwemagamba aya, uko kwakarongwa nesangano re Fallen Heroes Trust of Zimbabwe, iro rinotungamirirwa naVaGeorge Rutanhire vachishanda nebazi National Museums and Monuments, VaRutanhire, avo vanova nhengo yePolitiburo vachibva kuMashonaland Central, vati kurwira masimba kuri kuitika mubato reZanu PF, kuri kukonzerwa nemweya yemagamba asati apihwa ruremekedzo rwekuvigwa zvine chiremera uye ruremekedzo mukati. VaRutanhire vatiwo vane chivimbo chekuti bato ravo richaenda kukongiresi rakabatana kana rikagadzirisa nyaya yemapfupa emagamba asina kuvigwa zvakanaka. Vachitaurawo pachiitiko ichi, mutevedzeri wemutungamiri wenyika, Amai Joice Mujuru, vatiwo hurumendee yeZanu PF inofanirwa kupa ruremekedzo kune vaimbove varwiri vehondo yerusununguko uye kuchengeta zvakanaka vapenyu nevaimbove varwiri ava Amai Mujuru vataura mashoko aya pakuvigwa patsva kwemapfupa emagamba makumi manomwe nemumwe chete avo vakatsakatikira muhondo yerusununguko pedyo nechikoro cheHartzel mudunhu rashe Mutasa. Mapfupa aya akawanikwa gore rino ari mumugodhi usingachashandiswi weHerbert Mine, uye zvinofungidzirwa kuti magamba aya akaurayiwa nevarungu munguva yehondo ndokunokandwa mumugodhi uyu senzira yekuviga zvavange vaita. Amai Mujuru vati zvakakosha kwazvo kuti hurumende iremekedze magamba ayo akatisiya, vakatiwo zvakakosha zvakare kuti magamba mapenyu agare hupenyu hunoyemurika sezvo vakasunungura Zimbabwe. Amai Mujuru vanoti zvakatora nguva yakareba magamba aya asati apihwa ruremekedzo rwekuvigwa zvine ruremekedzo nekuda kwezvimhingamupinyi zvakasiyana siyana. Amai Mujuru, avo vari parumana nzombe mubato ravo, vanoti kunyange hazvo magamba makumi manomwe nemumwe ava vapihwa ruremekedzo rwuzere, vati vapenyu ngavabatsirwewo nehurumende. Amai Mujuru vanoti varwiri vehondo yerusununguko vapenyu havanyanyoda zvizhinji kana vakawanirwa pekutangira zvakaita sekugoverwa minda kune vaya vasina kuyiwana. MuZimbabwe mune dzimwe nzvimbo dzine magamba asati avigwa zvizere kusanganiriwo kuMozambique nekuZambia. Vamwe vanyarikani vange vari pachiitiko ichi vanosanganisira, gurukota rezvemukati menyika, VaKembo Mohadi, gurukota remuhofisi memutungamiri wenyika, VaDidymus Mutasa, gavhuna weManicaland, VaChris Mushowe, munyori wezvemadzimai mu Zanu PF, Muzvare Oppah Zvipange Muchinguri, nevamiriri veparamende vane chitsama. No media source currently available 	https://www.voashona.com/a/mujuru-rutanhire/2520611.html
politics	Va Solomon Tembo Vokwikwidza Chigaro chaMeya weAllentown	Vagari vemudhorobha re Allentown, mudunhu re Pennsylvania mu America, vari kuvhota neChipiri musarudzo yekutsvaga meya weguta iri. Chizvarwa cheZimbabwe chiri kukwikwidzawo musarudzo iyi, VaSolomon Tembo, vanoti vanovimba kuti vahakunda vamwe vana vavari kukwikwidzana navo. Kunyange hazvo sarudzo dzatanga zvisina mutsindo nekuda kwevanhu vashoma vari kuenda kunovhota, VaTembo vanoti vane chivimbo chekuti vanokunda musarudzo iyi vachiti vakaita zvose zvinoita kuti vadiwe nevagari vemuguta ravo munguva yavaitsvaga rutsigiro. VaTembo, avo vane makore makumi mashanu nemana ekuberekwa, vanoti guta ravo ranonokerwa neshanduko yavakavimbisa kana vakasarudzwa. VaTembo, avo vasina bato riri kuvatsigira, vanoti kunyange hazvo vari kukwikwidzana nevamwe vane mapato ane mukurumbira muAmerica, havaoni izvi zvichiita kuti vakundikane sezvo chiri kusarudzwa apa ari munhu kwete bato. Asi vanove meya pari zvino, VaEdward “Ed” Pawlowski, vebato reDemocratic Party, vanoti zvavaitira vagari vemuAllentown mumakore gumi nemaviri avanga vari meya zvikuru kwazvo zvekuti vanoona vachisarudzwa zvakare kechina. Vari kutungamira chikwata chiri kutsvagira VaTembo rutsigiro, VaFrancis Mawindi, vanotiwo havaoni VaTembo vachitadza kubudirira sezvo vakavimbisa vagari kuti vachagadzirisa zviri kudzosera guta ravo kumashure, zvakaita sekushaikwa kwemabasa, kushaikwa kwepekugara pamwe nekuderedza huwandu hwemhosva dziri kuparwa muAllentown. VaMawindi vanoti humwe hwehwaro hwekutsvaga rutsigiro hwaVaTembo hwaive hwekuvimbisa dzidzo kuvana vose zvisinei nekuti mwana wemurombo here kana kuti kwete. Chimwe chizvarwa cheZimbabwe chinove zvakare mugari wemuAllentown, VaTendai Rukambe, vanoti naivowo vanoona bhiza ravo richitanga iro kusvika patambo, vachiti sevagari, vakaedza nhengo dzaibva kumapato makuru anoti Republican Party neDemocratic Party, asi hapana chikuru chavangati vakakohwa kubva mazviri. VaTembo vanoti havaoni VaPawlowski vachisarudzwa nevagari sezvo vaine mhosva dzinodarika makumi mashanu dzavakatarisana nadzo dziri kumatare edzimhosva. Asi ivo VaPawlowski vati havaoni izvi zvichivatadzisa kusarudzwa kuti vadzoke zvakare mudariro. Vamwe vari kukwikwidza musarudzo idzi ndaVaJohn Ingram, vakazvimirira, pamwe naVaRay O’Connell vebato reDemocratic Party asi zita ravo richange risiri pamagwaro ekuvhotera, zvichireva kuti vanenge vachida kuvavhotera vanoita zvekunyora zita ravo pamagwaro ekuvhotera, kana kuti write-in candidate. Guta re Allentown rakawambwa mugore ra 1762, uye pari zvino rine vanhu vanodarika zvishoma zana nemakumi maviri ezviuru. Zvichabuda musarudzo iyi zviri kutarisirwa kuziviswa usiku hweChipirii, uye vanhu vamirira kuona kuti nderipi bhiza rinobudirira kudhonza makore mana achatevera richitungamira guta iri. No media source currently available 	https://www.voashona.com/a/zimbabwe-solomon-tembo-running-for-mayor-allentown-pennsylvania-/4105116.html
politics	Vanhu Voita Pfungwa Dzinopesana paRwendo rwaVaMnangagwa kuSouth Africa	Dzimwe nyanzvi munyaya dzehupfumi pamwe nedzematongerwo enyika dzinoti rwendo rwava Emerson Mnangagwa kuSouth Africa haruna zvarunochinja pamamiriro akaita zvinhu munyaya dzehupfumi. Dzimwe nyanzvi dzinotiwo VaMnangagwa hapana chavangachinja nekuti vange vari nhengo yehurumende yakakanganisa hupfumi hwenyika kwemakore makumi matatu nemanomwe. Asi vamwe vanotiwo VaMnangagwa vanofanira kupiwa nguva yekuti vagadzirise zviri kunetsa munyika. Mukuru wezvirongwa musangano reZimbabwe Network for Social Justice, VaTendai Mbofana, vanoti hapana chekutarisira chinobva murwendo urwu. Izvi zvinopikiswa nemukuru wesangano reLabour and Economic Development Research Institute of Zimbabwe, Doctor Godfrey Kanyenze, avo vanoti VaMnangagwa vanofanira kupiwa nguva yekugadzirisa zvinhu. No media source currently available  	https://www.voashona.com/a/zimbabwe-mixed-views-of-president-mnangagwa-visit-to-south-africa-tendai-mbofana-godfrey-kanyenze/4173827.html
politics	Nera Yokurudzira Kuvandudzwa kweZec	Mapato anopikisa aungana zvakare muHarare neChitatu achisimbaradza nyaya yekuti sangano rinowona nezvekufambiswa kwesarudzo rivandudzwe pamberi pesarudzo achiti ave kuita gadziriro yekuratidzira mumigwagwa. Mapato anopikisa ari kushanda ari pasi peboka riri kuzvidaidza kuti National Election Reforms Agenda, kana kuti Nera, aungana panzvimbo yaari kudaidza kuti Freedom Square muHarare apo asimbisa nyaya yekupinda mumigwagwa achiratidzira kusafara nekutadza kufambisa basa kwaanoti kuri kuitwa nekomisheni inowona nezvesarudzo munyika yeZimbabwe Electoral Commission, kana kuti Zec. Mumwe ataura pamusangano uyu uye vari munyori mukuru muMDC-T, VaDouglas Mwonzora, vaudza vanhu vauya pamusangano uyu kuti vabvumirana semapato ari muNera kuti vachapinda mumigwagwa munguva pfupi iri kutevera zvisinei kuti hurumende inoda here kana kuti kwete vachiti zvose zvinoita kuti sarudzo dzemunyika dzisafambe zvakanaka zvinofanira kugadziriswa sarudzo dzemuna 2018 dzisati dzaitwa. Mashoko aVaMwonzora aya anotevera kurambidzwa nemapurisa kwakaitwa Nera kuita musangano waitwa uyu muAfrica Unity Square vachinzi vaitire kuFreedom Square mapurisa achiti pakati pedhorobha panga pachizoitwa musangano wemakurukota ezvekunze kwenyika emunyika dziri kuchamhembe kweAfrica dzinosanganisira Zimbabwe. Mumwe wevanhu vauya pamusangano uyu, VaWarship Dumba, vabvumirana nedanho ratorwa nemapato anopikisa ari muNera. Muzvare Eunice Nyakutsikwa avo vanga vari pamusangano uyu vati hurumende yeZanu PF haifanurwe kuramba ichiregererwa ichityora kodzero dzevanhu. VaMunyaradzi Banda, avo vataura vakamirira Amai Joice Mujuru vanove mutungamiri webato reNational People’s Party, vati bato ravo rakazvipira kushanda nemamwe mapato ari muNera kuti munyika muitwe sarudzo dzinoremekedza zvido zvevanhu. Vatiwo sebato riri kushanda nevakarwa muhondo uye rakatsemuka kubva muZanu PF, vanoziva chikiribidi chose chaiitwa neZanu PF mukubirira kwavanoti kunoitwa sarudzo neZanu PF. Mumwe wevatevedzeri vaVaMorgan Tsvangirai, VaElias Mudzuri, avo vataura vakamirira VaTsvangirai, avo vanzi vari kunze kwenyika, vati chinodikanwa nedechekuti ruzhinji rweZimbabwe rwutaure nezwi rimwechete kwete kusiya VaMugabe vachiita madiro aJojina nehupenyu hweveruzhinji. Zvichakadai, mapato anopikisa aya ati ave kuda kuti Zec ipwanywe -sarudzo dzofambiswa nesangano renyika dziri kuchamhembe kweAfrica reSADC richibatsirana nesangano renyika dzose dziri muAfrica reAfrican Union nesangano renyika dzepasi rose reUnited Nations sezvo achiti hurumende yaVaMugabe ikaregwa ichitungamira sarudzo zvakafanana nekuenda kutsime nemugomo wakabooka. No media source currently available 	https://www.voashona.com/a/zimbabwe-opposition-parties-want-zec-reformed/3797529.html
politics	CCC Yokunda Zvine Mutsindo Musarudzo neKune Mamwe Maruwa	Bato ronopikisa reCitizens Coalition for Change nemusi weMugovera rakakunda musarudzo nomwe pasere dzakaitwa munyika kutsiva vakadzingwa mumakanzuru neMDCT inotungamirirwa naVaDouglas Mwonzora. Bato reZanu-PF rakakunda muWard imwe chete kuPfura, Mt Darwin. CCC yakakunda kuChitungwiza, Rusape, Mutare, Mutasa neKariba. Bato reMDC Alliance rinotungamirwa naVaDouglas Mwonzora harina kana kukunda muward imwe chete. Vakafanobata chigaro chemunyori mukuru weCCC VaCharlton Hwende vaudza Studio 7 kuti vari kufara nekukukunda kwavakaita nekumaruwa musarudzo idzi kunyangwe vapomera Zanu-PF mhosva yekuita mhirizhonga zvikuru kuChitungwiza. Asi mukuru mubazi rezvekuburitswa kwemashoko mubato reZanu-PF VaTafadzwa Mugwadi vanogara vachiti bato ravo hariite zvemhirizhonga. VaMugwadi vange vasati vapindura mibvunzo yatavatumira nezvakabuda musarudzo izvi. Asi mutauriri weMDC-T VaWitness Dube vaudza Studio 7 kuti vanhu havasati vave kunyatsoziva bato ravo sezvo vachiti vakareverwa nhema nevanovapikisa pane zvavanomirira. Vati vanofunga kuti nekufamba kwenguva vanenge vowana rutsigiro. Zvichakadaro, vatori venhau veAlpha Media Holdings Blessed Mhlanga naChengeto Chidi vakasungwawo nemapurisa kuChitungwiza vachiita basa ravo pazuva resarudzo iri vari kutarisirwa kumiswa pamberi pedare neMuvhuro. Gweta ravo VaTapiwa Muchineripi vaudza Studio 7 kuti mapurisa ari kuti vakatyora mitemo yesarudzo. Asi vaviri abs vari kuramba mhosva iyi. Sarudzo idzi dzakakundwa nevaive meya weChitungwiza VaLovemore Maiko vebato reCCC. Mumashoko kuvatori venhau, sangano reZimbabwe Election Support Network rinoti mapato ezvematongerwo enyika anofanira kukurudzira vatsigiri vavo kuti vasaite zvemhirizhonga. Dzimwe nyanzvi munyaya dzesarudzo dziri kuyambira kuti sarudzo dzegore rinouya dzinogona kuita mutauro kana mitemo yesarudzo isina kuvandudzwa.	https://www.voashona.com/a/6562875.html
politics	Vakawanda Vanoti VaMugabe Vanga Vogara Vari Mundege saSachigaro weSADC	Vanhuwo zvavo muZimbabwe vafarira kusiya husachigaro hwesangano reSouthern African Development Community, SADC, kwaitwa nemutungamiri wenyika, VaRobert Mugabe, vachiti izvi zvichaita kuti VaMugabe vawane nguva yekugadzirisa matambudziko akatarisana nenyika yavo. No media source currently available Vanhu vakawanda vanoti kubvira pavakasarudzwa pachigaro ichi gore rapfuura, VaMugave vange vave kugara mundege. VaTom Gondo vekuBudiririo ndemumwe weavo vati vanofara nekusiya chigaro cheSADC kwaitwa naVaMugabe. VaJohn Mlilo vekuMarimba vanotiwo vanofunga kuti sachigaro mutsva weSADC, uye vari mutungamiri weBotswana, VaIan Khama, vachabatsira mukugadzirisa zvinhu muZimbabwe. VaKhama vagara vachipokona nenyika dzese dzemuSADC panyaya yeZimbabwe zvikuru sei pasarudzo dzemuna 2013 idzo vanoti dzakabirwa kunyange SADC yakati dzainge dzakachena. Amai Emly Moyo vekuEastlea vanoti vanofunga kuti vachaona kubatsira kweSADC kana ichinge yave kutungamirirwa nemumwe munhu sezvo vasina chavakaona apo VaMugabe vaitungamira sangano iri. Asi Amai Melanie Gumbo vekuBindurra vanoti VaMugabe vakaita basa guru uye yava nguva yavo yekuzorora. Husachigaro hwaVaMugabe hweSADC hwange husina mutauro kana zvikaenzaniswa nemuna 1998 apo vaiva sachigaro weSADC Troika on Defence and Security apo vakatumira mauto eZimbabwe kuDemovratic Republic of Congo vasina kugara pasi nasachigaro weSADC panguva iyi, avo vaiva muchakabvu Nelson Mandela.	https://www.voashona.com/a/sadc-mugabe-khama-zimbabwe-shona/2921424.html
politics	Chitungwiza Yoberekera Ingwe kuVatsigiri veMDC?	Mutevedzeri wasachigaro weMDC inotungamirwa naVaNelson Chamisa, VaJob Sikhala, vanoti munzvimbo yeSt Marys kuChitungwiza maberekera ingwe zviri kupa kuti vatsigiri vebato ravo vatize misha vachienda kunohwanda. VaSikhala, avo vanova mumiriri weZengeza West mudare reparamende, vanoti vatsigiri vebato ravo vari kutsvagwa nemumwe mukuru wemapurisa vangonzi vanonzi VaJabangwe munharaunda iyi vachida kusungwa. Tayedza kubata VaJabangwe asi havana kuda kupindura mibvunzo yedu. Studio7 haina kukwanisawo kunzwa kumutauriri wemapurisa,. Assistant Commissioner Paul Nyathi, kuti seyi vatsigiri ava vari kuda kusungwa nemapurisa. Asi zvinonzi nyaya yekuda kusungwa kwevatsigiri veMDC yakanangana nekuda kuratidzira kuri kuda kuitwa nebato iri munyika yose. VaSikhala, avo vakasungwa mwedzi wapera vachipomerwa mhosva yekuda kupidigura hurumende yaVaEmmerson Mnangagwa, vaudza Studio 7 kuti vanhu vakawanda vari kutiza dzimba dzavo vachitya kusungwa. Vanhu vanopfuura makumi mapfumbamwe vakasungwa muHarare Chishanu chapfuura vachisungirwa zvine chekuita nekuratidzira kwainge kwarongwa neMDC musi uyu. Bato reMDC riri kuda kuratidzira mumaguta makuru munyika asi mapurisa ari kushandisa chikamu chemutemo wePublic Order and Security Act kurambidza bato iri kuenderera mberi nekuratidzira kwaro. Kusvika pari zvino mapurisa arambidza MDC kuti isaratidzire muHarare, Bulawayo, Gweru neMasvingo. Nyanzvi munyaya dzematongerwo enyika dzinoti izvi zvinogona zvakare kuitika kwaMutare uko MDC ine hurongwa hwekuratidzira nemusi weChina. No media source currently available   	https://www.voashona.com/a/vatsigiri-vemdc-voshungurudzwa-nemapurisa-kuchitungwiza/5049960.html
politics	VaMadhuku Vanoti Sarudzo Ngadziitwe Muna 2023	Mutungamiri webato rinopikisa reNational Constitutional Assembly Muzvinafundo Lovemore Madhuku vanoti bato ravo haritsigiri danho rekuti sarudzo dza2023 dzimbomira kuitwa kuti munyika muiitwe nhaurirano. Mashoko ekuti sarudzo dzimbosendekwa parutivi aya ari kubva kubato rinoDouglas Mwonzora. VaMadhuku vati kuda kuita izvi kunenge kwave kufanana nekupidigura hurumende nekuti muna 2023 nguva yevakasarudzwa inenge yasvika kwamvura yacheka makumbo. Vatiwo ivo ndivo vakatosarudzwa kumiririra bato ravo musarudzo idzi kunyangwe vachiti zvinogona kubviswa pakongiresi yavo iriko munZvita. Vatiwo vane chido chekuti vakwikwidze mumatunhu ose. No media source currently available 	https://www.voashona.com/a/vamadhuku-vanoti-sarudzo-ngadziitwe-muna-2023/6274240.html
politics	America Yokurudzira Kuti Vatori veNhau Vasambunyikidzwa Vachiita Basa Ravo	Mugwaro ravakabudisa, mutevedzeri wemukuru wemapurisa eFederal Bureau of Investigation (FBI), VaWilliam Sweeney, vakati chikwata chinotsigirwa nehurumende yeIran chakaedza kubvuta mutori wenhau anogara muAmerica kuti vamudzorere zvechisimba kuIran. Mutori wenhau uyu ndiMuzvare Masih Alinejad, akazvarirwa kuIran asi ave mugari wemuAmerica. Kwemakore mazhinji, Alinejad akashanda semutori wenhau muIran, izvo zvakakonzera kuti hurumende yeIran ishatirwe naye pamusoro pezvaakange achibudisa pachena. Kubva zvaatiza kubva kuIran muna 2009, Alinejad ave nemukurumbira pa’social media’, paanogara achishora kumanikidzwa kwevanhukadzi muIran kuti vashandise jira rekuvhara misoro yavo, kana kuti hijab. MuAmerica, Alinejad anechirongwa chaanokokera panhephenyuro yeVoice of America. Mutauriri wemuzinda weWhite House, Amai Jen Psaki, vakashora Iran mukuronga kubvuta Alinejad, vachiti Iran inoda kunyaradza manzwi eavo vanoshanda murugare muIran nekune dzimwe nyika. Muongororo inonzi ‘2021 World Press Freedom Index’, yakaitwa nekunyorwa nesangano rinorwira kodzero dzevatori venhau, reReporters Without Borders, Iran iri pachinzvimbo chezana nemakumi manomwe nechina (174) kubva munyika zana nemakumi masere (180) dzinobvumira vatori venhau kushanda vakasununguka. Sangano iri rinoti, mukudzvanyirira vatori venhau, hurumende yeIran inoshandisa nzira dzechisimba, dzinosanganisira kuvabvunzurudza, kuvaisa mumajeri kana kuvauraya. Sekutaura kwakaitwa negurukota reAmerica rinoona nezvekudyidzana nedzimwe nyika, VaAntony Blinken, Iran haisi iyo nyika yega inoshungurudza nekumbunyikidza vatori venhau. VaBlinken vakati hofisi iri mubazi ravo yakabudisa zvayakawana muongororo yayakaita, inonzi Human Rights Report, inotatidza kuti vatori venhau vazhinji varikumbunyikidzwa nekuurairwa basa ravo. Sangano rinorwira kuchengetedza kwevatori venhau, reCommittee to Protect Journalists, rinoti muna 2020, huwandu wevatori venhau vakaurayirwa kuita basa ravo hwakapetwa kaviri, richiti vatori venhau vazhinji vakaurawa muMexico neAfghanistan. Sangano iri rinotivo huwandu hwevatori venhau vakasungirwa kuita basa ravo mugore ra2020 hwakasvika pahusina kumbosvika kubva zvavatanga kuongorora kunetseka pabasa kwevatori venhau, richiti vazhinji vevatori venhau vakasungwa muPeople’s Republic of China, Turkey, nemuEgypt. Mushure mekuziviswa kuti Iran yakange yaedza kumubvuta muAmerica, Masih Alinejad akataura pfungwa dzevatori venhau pasi pose achiti haazoregi kuita basa rake, sezvo zvese zvirikuitika kwaari zvichimusimbaradza. VaBlinken vanoti chokwadi chinobudiswa nevatori venhau chinobatsira mukuvaka hurumende dzejekerere, vachitizve vanokurudzira hurumende dzepasi pose kuti dzichengetedze vatori venhau uye kuti dzione kuti vatori venhau vanoita basa ravo pasina njodzi. No media source currently available 	https://www.voashona.com/a/america-usa-expresses-concern-about-reporters-welfare-worldwide/5976409.html
politics	Zanu PF Inoti Iri Kuita Hurukuro Dzekuti America Ibvise Zvirango Zvose	Zanu PF inoti iri kuita hurukuro nehurumende yaVaDonald Trump iine chinangwa chekuti zvirango zvakatemerwa vamwe vakuru vakuru mubato iri, zvibviswe. Sachigaro veZanu PF muNorth America Province, VaRegis Charumbira, vanoti pamusoro pekutaura nehurumende yaVaTrump, vari kutaurawo nenhengo dzedare reSenate, zvikuru komiti inoona nezvekudyidzana kweAmerica nedzimwe nyika kuitira kuti zvirango izvi zvibviswe zvachose. Studio7 haina kukwanisa kunzwa kuhurumende yeAmerica kuti inoti kudii pane zviri kutaurwa neZanu PF. Asi gore rapera, VaTrump vakawedzera negore zvirango zvakamerwa vamwe vari muhurumende, muZanu PF pamwe nemakambani avanodyidzana nawo. America yakaisa vanhu nemakambani emuZimbabwe zana nemakumi mana nemumwe pazvirango. Vanhu ava vanosanganisira mutungamiri wenyika, VaEmmerson Mnangagwa, nevamwe vakuru vakuru muhurumende yavo. Muna Gumiguru gore rapera, America yakaisa pazvirango gurukota rezvekusora, VaOwen Ncube, ichivapomera mhosva yekutyora kodzero dzevanhu. Asi VaCharumbira vanoti vane tarisiro yekuti zvirango izvi zvichabviswa zvose sezvo zviri kuomesera vana veZimbabwe, zvikuru vanoshupika. No media source currently available 	https://www.voashona.com/a/zanu-pf-north-america-province-says-it-is-engaging-us-to-remove-sanctions/5306399.html
politics	Mumwe weVechidiki Anorwira Kodzero dzeVanhu Otyorwa Gumbo Mushure Mekupambwa neVasori	Mumwe wevari kutungamira nyaya yekuratidzira kusatambira kuparurwa kwemari yemabond notes, VaIshmael Kauzani, vakapambwa nevanofungidzirwa kuti vasori vakarorwa zvakaipisisa uye kutsikwa gumbo nemotokari richibva ratyoka. VaKauzani vari muchipatara chemuHarare mu “intensive care unit” munorapwa vanenge vachirwarisa. Mukoma wavo, VaGodfrey Kauzani, vakaurayiwa nevanofungidzirwa kuti vasori muna 2008 apo panonzi pakaurayiwa vechidiki vakawanda veMDC-T munguva yesarudzo dzemutungamiri wenyika dzechipiri kana kuti run off. Vamwe vechidiki vatanhatu vakasungwawo nemusi weChitatu vachinzi vaikurudzira vanhu kuti vasatambire mabond notes vakapihwa mukana wekubvisa mari yechibatiso inosvika zana remadhora. Pane vakapihwa mukana wekubvisa mari yechibatiso, pane mukomana ane makore gumi nemashanu anonzi Costa Zvokusekwa. NeChina vamwe vechikwata cheTajamuka vatatu vanosanganisira VaPromise Mkwananzi vakasungwa neMuvhuro vakapihwawo mukana wekubvisa mari yechibatiso inosvika madhora mazana maviri. Vose vari kusungwa vari kupomerwa mhosva yekutyora chikamu chechimakumi matatu nenomwe chemutemo weCriminal Law (Codification and Reform) Act vachinzi vari kukurudzira mhirizhonga uye kuita musarinya. Magweta ari kumirira vanhu ava inhengo dzeZimbabwe Lawyers for Human Rights, VaObey Shava naVaJeremiah Bamu. VaShava vaudza Studio 7 kuti kunyangwe vanhu vakapihwa mukana wekubvisa mari yechibatiso vari kushaya mari kumabhanga zvopa kuti vasungwe vagare mujeri kwenguva yakareba. No media source currently available  	https://www.voashona.com/a/zimbabwe-matongerwo-enyika/3621072.html
politics	United Nations Yobatsira Vapoteri veZimbabwe Vodzingwa kuBotswana	Sangano rinorwira kodzero dzevapoteri pasi rose reUNHCR kumaodzanyemba kweAfrica rinoti riri munhaurirano nehurumende yeBotswana dzekutsvaga nzira yekupedza dambudziko rakasangana nezvizvarwa zveZimbabwe zviri muhupoteri muBotswana. Pane vapoteri mazana matatu nemakumi manomwe kusanganisira vana vadiki vari kutsika madziro munyaya yekuti vazvipire kudzoserwa kumusha muchirongwa chevoluntary repatration vachiti kuZimbabwe kwakaberekera ingwe. Kunyangwe hazvo hurumende yeBotswana yaiti bazi rinoona nezvekupinda nekubuda kwevanhu munyika iyi richavaita musengabere mushure mekudzosera vamwe vavo mazana mana nemakumi maviri kubva munaZvita kusvika pakati kwemwedzi uno, vapoteri ava vari kuramba vakamira semusambangwena. Muzvare Heinn Shin, avo vanoona nezvekuburitswa kwemashoko musangano reUNHCR, vaudza Studio7 kuti vari munhaurirano nehurumende yeBotswana senzira yekutsvaga pundutso panyaya iyi. Muzvare Shin vaenderera mberi vachiti vapoteri ava, vane makore anopinda gumi vari muhupoteri pamuzinda weDukwi Refugee Camp muBotswana, vhavasi kufara nekuda kudzoserwa kumusha nechisimba. Sezvo Botswana yakaisa ruoko rwayo pachibvumirano chekuchengetedza kodzero dzevapoteri che1951 UN Refugee Convention, Muzvare Shin vanoti nyika iyi inosungirwa kupa zvizvarwa zveZimbabwe hupoteri vachiti kusadaro kumbunyikidza kodzero dzevapoteri nokuti hupenyu hwavo hunogona kupinda munataisireva kana vakadzoserwa kunyika yavo. Vachitsigira mashoko aMuzvare Shin, gurukota rinoona nezvekudzivirirwa kwenyika yeBotswana, VaKagiso Mmusi vanoti hurumende yavo haisikudzosera kumusha avo vasiri kuda nechisimba kumusha. Chimwe chizvarwa cheZimbabwe icho chiri muhupoteri, Amai Toendepi Mverechena vaudza Studio 7 kuti vakanzwawo nerunyerekupe kuti sangano reUHNCR riri kutaurirana nehurumende yeBotswana kuti vatsvagirwe kwavangaendeswe. Vachitsigira mashoko aAmai Mverechena, mumwe ari muhupoteri achibva kuZimbabwe uyo asina kuda kudomwa nezita sezvo achitya kubvongodza muto kuseva achada, anoti kupindira kweUNHCR munyaya yavo kwaunza kugadzikana muhana dzevazhinji sezvo hurumende yeBotswana yati dzikamei. Pari zvino, paDukwi Refugee Camp pasara vapoteri zviuru zviviri chete zvinosanganisira zvizvarwa zveZimbabwe, Somalia, Uganda, Burundi nedzimwewo nyika dzekumabvazuva kweAfrica. No media source currently available  	https://www.voashona.com/a/united-nations-yobatsira-vapoteri-vezimbabwe-vodzingwa-kubotswana/5307025.html
politics	Zanu-PF Yoita Sarudzo neSvondo Vamwe Vachigunun'una	Sarudzo dzekutsvaga vachamirira Zanu PF musarudzo dzichaitwa, kana kuti primary elections, dziri kuitwa nemusi weSvondo kunyange hazvo paine kugunun’una kwevamwe kuti vakarambidzwa kutsvaga rutsigiro nezvikonzero zvakasiyana siyana. Vari kukwikwidza musarudzo idzi vari kunzi vafambe vose pamwe chete vachitsvaga rutsigiro uye kuratidza kuti vanotsigirawo zvizere mutungamiri webato iri, VaEmmerson Mnangagwa, avo vari kukwikwidza musarudzo yemutungamiri wenyika. Munyori wezvemutemo mubato reZanu-PF, VaMunyaradzi Paul Mangwana, vanoti sarudzo idzi dzinoitwa musi mumwe chete.  No media source currently available 	https://www.voashona.com/a/zanu-pf-yoita-sarudzo-dzemaprimaries-nesvondo-vamwe-vachigunun-una/4364287.html
politics	Vaimbove Mutungamiri weHurumende yeJapan, VaShinzo Abe, Vanourayiwa	Vaimbove mutungamiri wehurumende yeJapan, VaShinzo Abe, vapfurwa ndokufa apo vanga vachitaura pamusangano wekutsvagira bato ravo rutsigiro kumawirira kweJapan. VaAbe, avo vanga vave nemakore makumi matanhatu nemanomwe ekuberekwa, vashaya vari mune chimwe chipatara muNara, umo vanga vachirapwa vari zvichitevera kupfurwa kwavaitwa nepfuti inenge yakagadzirwa kumba. Vanga vachitaura vari panokwirirwa zvitima muguta reNara, kumabvazuva kweOsaka, apo vasvikira nekugotsi kwavo nemurume anga aine pfuti uyo avapfura. Mavhidhiyo ari kutenderera pamadandemutande anoratidza kuti vanga vachiona zvanga zvichiitika vamboedza kuvabatsira. VaAbe vakapinda muhofisi muna 2006 vakatonga kwegore vachizodzoka zvakare muna 2012 kusvika muna 2020 apo vakazosiya chigaro nekuda kwehutano hwavo.	https://www.voashona.com/a/6651306.html
politics	Vanhu VemuSouth Carolina muAmerica Vomira neMhuri yekwaDzamara	Sangano reAmnesty International muCharleston, South Carolina muno muAmerica rakaparura chirongwa paFacebook chekukurudzira vanhu pasi rose kuti vatsigire mhuri yemurwiri wekodzero dzevanhu akapambwa akatsakatika gore rapera, VaItai Dzamara. Sangano iri riri kukurudzira vanhu kuti vatorwe mifananidzo ine mashoko ainge akatakurwa nemunin’ina wavadzamara, Doctor Patson Dzamara, pavakarohwa kuNational Sports Stadium musi wezuva rekuwana kuzvitonga kuzere ekuti vanhu vakasununguka asi munyika hamuna rugare uye kuti itai aripi. VaPatson Dzamara vakarohwa zvakaipisisa nevanofungiudzirwa kuti vasori nemapurisa mushure mekuratidzira uku. Vari kutungamira hurongwa uhu muCharleston Amai Anna Shockley vaudza Studio 7 kuti vakatombonyora tsamba kumutungamiri wenyika VaRobert Mugabe nemukuru wemapurisa VaAugustine Chihuri vachikurudzira kuti vatsvage kuna VaDzamara. Amai Shockley vati semudzimai vari kurwadziwa kuti mudzimai waVaItai Dzamara, Amai Sheffra ari kunzwa sei kubva zvapambwa murume wake. Vati vanhu vemuSouth Carolina vakawanda vari kushushikana zvakanyanyaya nekupambwa kwaVaDzamara. Doctor Dzamara vaudza Studio 7 kuti vari kufara nedanho ratorwa neAmnetsy International kuSouth Carolina rekumira nemhuri yavo. No media source currently available Vanoda kutumira mifanidzo yavo kutsigira kuratidzira uku vari kukurudzirwa kuti vaatumire paemail inoti annascadp@gmail.com. 	https://www.voashona.com/a/zimbabwe-matongerwo-enyika/3312227.html
politics	VaMnangagwa Votaura nezveGukurahundi Uye Kuendesa Masimba kuMatunhu kuBulawayo	Mutungamiri wenyika VaEmmerson Mnangagwa voita musangano nevemasangano akazvimirira asi mumwe mutori wenhau achisungwa pamusangano wacho. VaMnangagwa vapinda mumusangano wanhasi negurukota rezvekugarisana nevanhu Dr Sekai Nzenza avo vati wafamba zvakanaka chose. Dr Nzenza vaudza Studio 7 kuti musangano uyu wange wakanangana nekuendesa masimba kumatunhu uye wakakokerwa naAmai Jenny Williams vesangano reWoza vanotungamirawo mubatanidzwa wemasangano akazvimirira oga muBulawayo. Chikamu chikuru chemusangano pakati pemutungamiri wenyika nevemasangano akazvimirira ega chaitwa vatapi venhau vaburitswa mumusangano uyu sezvo zvanzi zvange zvichikurukurwa zvange zvichifanirwa kuve pakati pemutungamiri wenyika nevemasangano aya. Vamwe vapinda mumusangano uyu vaudza Studio 7 kuti nyaya yekuuraiwa kwevanhu panguva yeGukurahundi ndeimwe yakurukurwa zvikuru pamusangano uyu. Pazobvumidzwa vatori venhau kupinda mumusangano uyu zvekare VaMnangagwa vatenda vemasangano aya nekuuya kwavaita vachiti vanzwa zvavataura vachivimbisawo kuti vachaita kuti pave nemukana wekusanganazve navo nekukasika. Aka ndekekutanga VaMnangagwa vachiita musangano wakadai nemasangano anoshanda ari mumatunhu eMatabeleland. Zvichakadaro, mutori wenhau Zenzele Ndebele uyo anove mutungamiri wesangano reCentre for Innovation and Technology, CITE, asungwa panze peState House apo pange pachiitwa musangano pakati paVaMnangagwa nevemamwe masangano akazvimirira. Ndebele azoendeswa kukamba yemapurisa kuHillside uko kwaanosvika kupomerwa mhosva yekuwanikwa aine zvigaba zvakashanda zvehutsi hunokachidza kana kuti tear gas canister. Sangano reMedia Institute of Southern Africa, MISA, rabudisa mashoko paTwitter richizivisawo nezvekusungwa kwaNdebele. Vamwewo vatori venhau vanoshanda vakazvimirira vega varambidzwawo kupinda mumusangano uyu vachinzi vange vasina kukokwa. Pamenus Tuso ndemumwe wevatori venhau vanoshanda vakazvimirira vega varambidzwa kupinda mumusangano uyu. Tuso uyo anove sachigaro weMedia Centre muBulawayo ashora mabatirwo evatapi venhau akadai. Dr Nzenza vati VaMnangagwa vachaita misangano yakadai nemamwe masangano akazvimirira kune mamwe matunhu. No media source currently available 	https://www.voashona.com/a/vamnangagwa-votaura-nezvegukurahundi-uye-kuendesa-masimba-kumatunhu-kubulawayo/4841409.html
politics	Nyanzvi Dzotaura Pamusoro peSarudzo dzemuAmerica	Vari kutevera zviri kuitika muAmerica vanoti Zimbabwe ine zvekudzidza zvakawanda kubva mumafambisirwo enyaya dzesarudzo dzemuAmerica.\n\nSachigaro vesangano reZimbabwe Election Support Network,\nVaAndrew Makoni, vanoti kunyange hazvo pane musiyano wekuti muAmerica hamuna boka rimwe chete rinoona nezvesarudza semuZimbabwe umo mune Zimbabwe Electoral Commission, sarudzo dzemuAmerica dzinoratidza kuti dzinoitwa nenzira dziri pachena.\n\nVaMakoni vanoti mapepanhau nenhepfenyuro dzemuAmerica dzinogona kutaura zviri kuitika musarudzo kusanganisira zviri kubuda musarudzo, kana kudaidzira kuti ndiyano akunda, zvinhu zvinoratidza pachena\nkuremekedzwa kwevatapi venhau.\n\nVaMakoni vanoti chimwe chidzidzo chakakosha ndechekuti vari kukwikwidza vanenge vasingagutsikane nezvabuda musarudzo vanogona kuenda kumatare nekukasika, vachitiwo veruzhinji vanobvumidzwawo kuratidzira pane zvavasiri kufara nazvo asi izvi zvose zvichiitwa murunyararo.\n\nChimwe chizvarwa chemuZimbabwe chiri kuAmerica mudunhu reNorth Carolina, Dr Simbiso Ranga, vanoti kubudiswa kuri kuitwa zviri kubuda musarudzo dzemuAmerica, kunoratidza kuti zvinhu zvose zvinoitwa pachena uyewo kunoratidza kuremekedzwa kwevatori venhau.\n\nDr Ranga vanotiwo kunyange hazvo vanhu vanenge vapinda musarudzo vaine shungu dzekuti munhu wavanenge vavhotera akunde, zvakakoshawo kuti vanhu vanokwanisa kutambira zvinenge zvabuda zvose zvichiitwa murunyararo.\n\nMukuru wesangano reMedia Institute of Southern Africa, MISA Zimbabwe,\nVaTabani Moyo, vanoti kuvepo kwemapepanhau nenhepfenyuro zvichikwanisa kutaura nezvesarudzo pasina kumbunyikidzwa kunobatsira kuti sarudzo dzacho dziwonekwewo sedzakachena.\n\nVakawanda, zvikuru vemapato anopikisa muZimbabwe vanogara vakachema nedambudziko rekusafambiswa zvakanaka kwesarudzo dzemuZimbabwe idzo dzinogara dzakamutsa mutauro mukuru vakawanda vachiti dzinenge dzabiridzirwa. Kunyange hazvo sarudzo dzemuAmerica dzichiitawo mutauro, nyika iyi ine mitemo inoita kuti mitauro iyi iagadziriswe nematare munguva yakafanira, izvo zvisingaitike nguva zhinji muZimbabwe. Semuenzaniso, zvakabuda musarudzo yemumiriri weChegutu West pakati paVaDexter Nduna veZanu PF naVaGift Konjana veMDC Alliance, hazvisati zvagadziriswa kwemakore maviri nyaya iyi iri mumatare. Ukuwo zvakapikiswa nenhengo dzeMDC musarudzo dza2008, hazvina kana kumbonzwikwa mumatare edzimhosva kusvika temu yeparamende yapera. Maitiro akadai anoita kuti vanhu vakawanda veZimbabwe vayemure mafambisirwo esarudzo dzemuAmerica, pamwe nedzimwe nyika dzinoremekedza mitemo yadzo. No media source currently available 	https://www.voashona.com/a/zimbabwean-poll-experts-talk-about-us-elections/5649781.html
politics	SADC Troika Inoti Mozambique Ngaibatsirwe Izvozvi	Nyika dzinoumba bazi rerinoona nezverunyararo nekudzivirirwa kwenyika\ndziri mudunhu reSouthern African Development Community, SADC Troika- nhasi dzabuda nechisunga chekuti paitwe musangano wechimbichimbi mwedzi uno usati wapera wekuzeya matanho angatorwe kumisa hondo iri kukonzerwa nevanopfurikidza mwero mudunhu reCabo Delgado muMozambique. Mutungamiri wenyika, VaEmmerson Mnangagwa, vasangana ndokukurukura nevamwe vatungamiri venyika dzinoumba SADC Double Troika iyo ine mutungamiri weMozambique, VaFilipe Jacinto Nyusi, sasachigaro wayo, Dr Lazarus Chakwena vekuMalawi, VaHusseini Ali Mwinyi vekuTanzania pamwe nevatungamiri venyika dzinoumba bazi reOrgan on Politics, Defence and Security Cooperation vanoti sachigaro VaMokgweetsi Masisi vekuBotswana naVaCyril Ramaphosa vekuSouth Africa. VaMwinyi vanga vakamirira mutungamiri wavo, Amai Samia Saluhu Hassan, avo vange vasiri pamusangano uyu. Mugwaro razivisa zvabuda mumusangano uyu munyori weSADC, VaStergomena Lawrence Tax, vazivisa kuti vatungamiri venyika vari kushushikana zvikuru nekuurayiwa kuri kuitwa vanhuwo zvavo, madzimai nevana nevanopfurikidza mwero veAl Shabab. VaTax vati nekudaro musangano weDouble Troika wati paitwe musangano\nwechimbichimbi weOrgan Troika Summit musi wa29 Kubvumbi uyo uchazeya matanho achatorwa kumisa hondo iri kukonzerwa nevanopfurikidza mwero ava. Gweta uye vari mukuru wesangano reHuman Rights Watch kuchamhembe\nkweAfrica, VaDewa Mavhinga, vati vanga vachitarisira kuti musangano uyu ubude nechisungo chakajeka chekuyamura Mozambique kwete kunonokera wavari kuita vanhu vachifa.\n\nVaMavhinga vati ongororo yavakaita yakaburitsa pachena kuti vanhu\nvakawanda vari kutyorerwa kodzero dzavo nevapanduki veAl Shabab pamwe nemauto eMozambique.\n\nVaMavhinga vati chimwe chinoshamisa ndechekuti Mozambique\nhaisi kubuda pachena kuti inoda ruyamuro rwedzimwe nyika here kana kuti kwete asi zvichioneka pachena kuti mauto ayo haana simba rekukunda vapanduki ava.\n\nMutauriri weCrisis in Zimbabwe Coalition, VaMarvellous Khumalo, vati\nhavasi kunyatsofara nezvabuda mumusangano wanhasi nekuti SADC iri kunonoka kupindiria panguva iyo vanhu vari kufa.\n\nIzvi zvatsigirwa negweta rinoona nezvekodzero dzevanhu munyika\nyeZambia VaMuleta Kapatiso avo vanoti pamutemo nyika dzinosungirwa\nkuyamura imwe nekukurumidza kana yave kurwiswa nevapanduki.\n\nMumwe mugari wemuMozambique, Amai Nzira De Deus, vati madzimai\nnevanasikana vari kubatwa chibharo mazuva ose. Stuio7 haina kukwanisa kunzwa zvimwe zvabuda mumusangano wanhasi kumutauriri waVaMnangagwa, VaGeorge Charamba, sezvo vanga vasiri kubatika panharembozha yavo. Asi pane mashoko ekuti SADC yawiriranawo kuti ipe Mozambique rubatsiro rwezvikwanisiro izvozvi panguva iyo mumwe musangano uri kurongwa kuitwa. Sangano reUnited Nations vanhu vanodarika zviuru mazana matanhatu nemakumi , 670 000, vanonzi vakatiza misha yavo mudunhu reCabo Delgado, vachityira hupenyu hwavo. No media source currently available 	https://www.voashona.com/a/sadc-troika-resolves-to-assist-war-ridden-mozambique/5845957.html
politics	Paramende Yozeya Mutemo weSarudzo weElectoral Amendment Bil	Dare reNational Assembly riri kuzeya mutemo wesarudzo weElectoral Amendment Bill, uye chibvumirano chemapato ezvematongerwo enyika chekuita sarudzo dzakachena dzisina mhirizhonga, cheElectoral Code of Conduct for Political Parties and Candidates and Other Stakeholders chapinzwawo mubhiri iri kuti chive mumutemo wesarudzo. Bhiri iri rakanangana nekuvanduza mitemo yesarudzo kuti nyika ikwanise kuita sarudzo dzakachena. Zvimwe zviri kudiwa nemapato anopikisa kuti mapato aya avewo nechekuita pamwe nekuongorora kudhindwa kwemagwaro ekuvhotesa kana kuti maballot papers. Mapato aya anodawo kuti mitemo yesarudzo usungire mapato kuti ape mukana wakaenzana kuvanhukadzi nevanhurume pazvinzvimbo zvese zvino kwikwidzwa musarudzo. Chibvumirano chemapato chekuita sarudzo dzakachena icho chapinzwa mumitemo yesarudzo, chinorambidza nyaya dzemhirizhonga uye chinosungira kuti vemapato, vemasangano anoshanda akazvimirira, vanokwikwidza musarudzo vapanane mukana pamwe nekuregawo vamwe vachitaura pfungwa dzavo pamwe nekupinda mumisangano pamadiro. Chibvumirano ichi chinosungurirawo kuti vanhu vapihwe mukana wekuzvishambadza uye chinoti vaye vachazenge vachibvisa kana kubvarurwa zvinyorwa zvevamwe kana kuti maposters, varangwe nemutemo. No media source currently available Chibvumirano ichi chinorambidzawo kutenga vavhoti kana kutyityidzira vanhu kuti vavhotere bato rinenge richida munhu. Chinorambidzawo vemapato kuti vataure zvinenge zvabuda musarudzo zvisati zvaziviswa neZimbabwe Electoral Commission. Mukuru wesangano rePlatform for Youth Development, VaClaris Madhuku, vati danho rekuisa chibvumirano chemapato mumutemo wesarudzo chakanaka chose. VaMadhuku vati sezvo wave mutemo vanenge vautyora vacharangwa. Vati kana mutemo mutsva wesarudzo ukatevedzwa, nyika inogona kuita sarudzo dzakachena. Chibvumirano ichi chinosungirawo vemapato ezvematongerwe enyika kurega vatapi venhau vachipinda mumisangano yawo yekutsvaga rutsigiro pamwe nekuvachengetedza. Mukuru weMedia Institute of Southern Africa – Zimbabwe, VaTabani Moyo, vati vanofara nenyaya yekuti vatapi venhau vachengetedzwe pavenenge vachiita basa ravo. VaMoyo vati vatapi venhau vanogara vachishungurudzwa nemapato ezvematongerwo enyika zvikuru munguva yesarudzo uye mutemo unofanira kubuda nezvirango zvakaomarara kune vanoshungurudza vatapi venhau. Dare richiri kuzeya bhiri iri uye rinotarisirwa kuripasisa chero nguva	https://www.voashona.com/a/zimbabwe-parliament-electoral-bill/4385354.html
politics	Electoral College Yosarudza Mutungamiri weAmerica	Izvi zvinotevera sarudzo dzekudoma vanhu vaizosarudza mutungmiri wenyika ava dzakaitwa nezvizvarwa zveAmerica muna Mbudzi mumatunhu ose enyika aizokwikwidza akamirira bato ravo. Vanhu vanokwana kuita mazana mashanu nemakumi matatu nevasere vavhota muAmerica vachisarudza mutungamiri wenyika, sezvinodiwa nebumbiro remitemo yenyika iyi, kana kuti Electoral College. Chikwata chevanhu ava chinomirira nhengo dzedare reparamende dzinoita mazana mana nemakumi matatu neshanu, dzeseneti dzinoita zana pamwe nevatatu vanomirira guta guru renyika reDistrict of Columbia vavhota kuti vasarudze mutungami wenyika nemutevedzeri wake. Izvi zvinotevera sarudzo dzekudoma vanhu vaizosarudza mutungmiri wenyika ava dzakaitwa nezvizvarwa zveAmerica muna Mbudzi mumatunhu ose enyika aizokwikwidza akamirira bato ravo. Vakakunda musarudzo dzakaitwa munaMbudzi ndaVaDonald Trump vebato re Republican Party, avo vakakunda Amai Hillary Clinton vaimirira bato re Democratic Party. Asi Amai Clinton ndivo vakawana mavhoti akawanda kudarika VaTrump, izvo zvinonzi nevamwe ndizvo zvinofanirwa kunge zvichiteverwa pakusarudzwa kwemutungamiri wenyika. VaTrump vanotarisirwa kukunda sezvo vakasarudzwa nematunhu akawanda anosvika mazana matatu nematanhatu, zvichienzaniswa neakasarudza Amai Clinton mazana maviri nemakumi matatu nemaviri. Vanoongorora zvematongerwo enyika uye vachitungamira sangano reBuild Zimbabwe Alliance, Doctor Noah Manyika, vanoti havaoni paine zvinoshandurwa nesarudzo dzeElectoral College idzi sezvo VaTrump vakatosarudzwa kare nevakavavhotera. Zvichabuda musarudzo idzi zvichaziviswa zviri pamutemo musi wa6 Ndira, 2017 mushure mekunge mavhoti aya everengwa nedare reparamende. Doctor Manyika vanotiwo nzira yekusarudza nayo mutungamiri wenyika iyi kana kuti Electoral College iyi, haishande muZimbabwe sezvo musina matunhu anozvimirira akaita seemuAmerica, ayo anozviitira oga zvinhu zvawo. No media source currently available 	https://www.voashona.com/a/zimbabwe-politics-usa-elections-electoral-college-vote/3642087.html
politics	Vanhu Vakawanda Vanoungana muNhandare yeOrlando Vachirangarira Amai Madikizela Mandela	Vanhu vakawanda vakabva kumativi mana enyika vakaungana nezuro muOrlando Stadium muSoweto vachirangarira mabasa akaitwa nemurwiri werusununguko muSouth Africa, Amai Winnie Madikizela Mandela, avo vakashaya nemusi weMuvhuro svondo rapera. Vanhu vazhinji vakaenda kumunamato wekurangarira Amai Mandela vakabva kumapato ezvematongerwo enyika akasiyanasiyana emuSouth Africa, vamiririri vemizinda yedzimwe nyika muSouth Africa, pamwe nehama neshamwari, kunyange hazvo vanhu vakawanda vakange vari pamunamato uyu vaive vanhukadzi. Vachitaura pamunamato uyu, imwe nhengo yeANC, Amai Jessy Duarte, vakati Amai Mandela vakange riri gamba, vari munhu asina humbimbindoga. Vachitaurawo pachiitiko ichi, mutevedzeri wemutungamiri weSouth Africa, VaDavid Mabuza, vakati Amai Mandela vakachengeta vanhu vakawanda mumba mavo apo vatema vakange vachirwira rusununguko. Vakatiwo Amai Mandela vakange vari munhu akashinga, asina hutsinye, aibatanidza vanhu, uyewo vakange vachivenga rusarura ganda. Vakavimbisa kuti nyika yeSouth Africa ichaenderera mberi nekusimudzira nyika yavo, sezvo ichi chaive chido chemufi. Nyanzvi mune zvematongerwo enyika, VaDewa Mavhinga, vakarumbidza Amai Mandela vachiti ndivo vakaita kuti zita raVaMandela riite mukurumbira panguva iyo VaNelson Mandela vakange vari mutirongo. VaMavhinga vakati nekuda kweizvi, nyika yeSouth Africa yakarasikirwa zvikuru nekushaya kwavo. Vanoona nezvekufambiswa kwemashoko mubato rinopikisa reMDC T mudunhu reJohannesburg, VaSimbarashe Mujeyi, vanoti kunyange hazvo Amai Mandela vakavasiira hushingi, dambudziko riripo nderekuti vashaya panguva iyo dzimwe nyika dzemuAfrica dzakasununguka dziri kudzvinyirira vanhu vadzo. Mutungamiriri webato rinopikisa re Inkata Freedom Party, Va Mongosuthu Buthelezi, vakati Amai Mandela vaive hanzvadzi, amai uyewo shamwari, kwete kwavari chete, asi kuvanhu vese. VaButhelezi vakaenderera mberi vachiti Amai Mandela vaive munhu akange akashinga, uyewo akachengeta mhuri dzakawanda apo nyika iyi yairwira rusununguko. Vemapato anopikisa hurumende vakakurudzirawo hurumende yeAfrican National Congress kuti ienderere mberi nezvido zvakarwirwa naAmai Mandela, pamwe nekuti hurumende yaVaRamaphosa idzore ivhu kuvanhu vatema. Amai Mandela, avo vakange vave nemakore makumi masere nerimwe, vachavigwa neMugovera uno muguta reJohannnesburg. No media source currently available 	https://www.voashona.com/a/south-africa-winnie-madikizela-mandela-memorial/4342999.html
politics	Nhengo dzeMDC-T Dzorangarira Vamwe Vadzo Vakapondwa Muna 2008	Nhengo dzeMDC-T inotungamirwa naVaNelson Chamisa pamwe nehutungamiri hwebato iri vanoti hurumende inofanira kuongorora nyaya yemhirizhonga yakaitika makore gumi adarika pamberi pesarudzo yechipiri yemutungamiri wenyika ye presidential runoff iyo yakasiya vanhu vakawanda vafa uye vamwe vasisina pokugara. Vatsigiri veMDC vakaita saVaEnoch Mkudu vanoti mhirizhonga yakaitika iyi ichizere mundangariro dzavo vachiti dai hurumende yaVaEmmerson Mnangagwa ikaona kuti sarudzo dzemwedzi unouya dzaitwa pasina mhirizhonga yakadai iyo yavanoti ichiri kuvabata pamoyo. Imwe nhengo yeMDC, VaKudakwashe Matibiri, vanoti zvakakosha kuti hurumende yaVaMnangagwa iite hurongwa hwekusangana nevakapona neburi retsono pamhirizhonga iyi. Mutungamiri weboka reMDCT iri, VaNelson Chamisa, vanoti bato ravo pamwe nevatsigiri vavo vachiri kushushikana nezvakaitika izvi. Mutauriri waVaChamisa, VaNkululeko Sibanda, vati VaChamisa vachagadzirisa nyaya iyi vachiti VaMnangagwa vazvitadza sezvo vaiva mumwe wevanhu vaiva muhurumende yakakonzera mhirizhonga iyi pasi pehutungamiri hwaVaRobert Mugabe avo vakazobviswa pachigaro nemauto gore rapera. Mumwe mufundisi wechechi yeApostolic Faith Mission, Mufundisi Rogers Conrad Tekwa, vanoti vedzisvondo vane basa rakakura kwazvo rekubatsirana nehurumende mukuedza kugadzirisa nyaya iyi. Hatina kukwanisa kutaura negurukota rinoona nezvinoitika mukati menyika, VaObert Mpofu, kuti tinzwe pamire hurumende panyaya iyi. Asi VaMpofu, avo vanove zvakare munyori anoona nezvekufambiswa kwemabasa mubato riri kutonga reZanu PF, vakati sebato pamwe nehurumende vakazvipira kuita sarudzo dzisina mhirizhonga rwendo rwuno. MDC inoti pane nhengo dzayo dzinodarika mazana maviri dzakapondwa pamberi pesarudzo yechipiri yemutungamiri wenyika yakaitwa muna Chikumi 2008. Vanhu vazhinzji vakapisirwa misha vamwe vakatiza kwavaigara vachinotsvaga hupoteri kune dzimwe nzvimbo. Mhirizhonga iyi yakakonzera kuti vaimbova mutungamiri weMDC, mushakabvu VaMorgan Tsvangirai, vabude mumakwikwi esarudzo iyi vachiti zvaisaita kuti vagozotonga makuva izvo zvakazopedzira kuti paumbwe hurumende yemubatanidzwa iyo yakapera muna 2013 pakaitwa dzimwe sarudzo dzinonzi neMDC dzakabirirwa zvemhando yepamusorosoro. No media source currently available 	https://www.voashona.com/a/zimbabwe-opposition-remembers-loved-ones-who-were-murdered-in-2008/4457459.html
politics	Mapurisa Opomera VaChin'ono naVaNgarivhume Mhosva yeKuda Kukonzera Mhirizhonga	Mapurisa emuHarare asunga mutungamiri webato rinopikisa reTransform Zimbabwe, VaJacob Ngarivhume nemutori wenhau VaHopewell Chin’ono. Vaviri ava vari kupomerwa mhosva yekukurudzira vanhu kuti varatidzire musi wa 31 Chikunguru. Mutsamba kuvatori venhau, mutauriri wemapurisa Senior Assistant Commissioner Paul Nyathi vati vaviri ava vasungwa vachipomerwa mhosva yekutyora mutemo weCriminal Law Codification and Reform Act uye chikamu chezana nemakumi masere nemanomwe kana kuti Section 187 chebumbiro remutemo vachinzi vange vachikurudzira vanhu kuti varatidzire vachiita mhirizhonga. VaNyathi vati vaviri ava vange vari kuHarare Central uye vachamiswa pamberi pedare munguva pfupi inotevera. Mapurisa anonzi anga akapakatira pfuti asunga VaNgarivhume kumba kwavo mumusha weWaterfalls muno muHarare nhasi mangwanani pamberi pekuratidzira kwavakashevedzera kuti kuitwe munyika yose musi wa31 mwedzi uno pasi peboka ravari kudaidza kuti July 31stMovement. Rimwe gweta raVaChin’ono rati mapurisa masere ange akapakatira pfuti apindawo zvine chisimba mumba mavaChin’ona kuChisipiti akaputsa magirazi ndokuvasunga. VaChin’ono vanogara vachinyora padandemutande reTwitter neFacebook vachishoropodza nyaya dzehuori munyika pamwe nekutadza kufambisa basa zvakanaka kwavanoti kuri kuitwa zvinhu nehurumende. VaNgarivhume vari kukurudzira kuti veruzhinji vapinde mumigwagwa vachiratidzira nenyaya yekusamira zvakanaka kwaita hupfumi hwenyika pamwe nehuori hwavanoti hwatekeshera muhurumende yaVaEmmerson Mnangagwa. Nhengo yekomiti yepamusoro yeTransform Zimbabwe, VaRhoddi Takaruza, vaudza Studio 7 kuti havasi kufara nekusungwa kwaitwa VaNgarivhume vachiti kusungwa kwavo hakusi kuzotadzisa kuratidzira kwemusi wa31 Chikunguru. Izvi zvatsinhirwa nemutungamiri weHashtag Tajamuka, VaPromise Mkwananzi, avo vati varikuenderera mberi negadziriro yekuratidzira kunyange hazvo VaNgarivhume vasungwa. Mutungamiri wesangano rinorwira kodzero dzevatori venhau muZimbabwe reMedia Institute of Southern Africa, VaTabani Moyo, vati vashora kusungwa kwaVaChin’ono avo vavati vanga vakagariswa pamwechete VaNgarivhume kukamba yemapurisa yeHarare Central. Mutauriri wesangano reCrisis in Zimbabwe Coalition, VaMarvelous Khumalo, vatsoropodza kusungwa kwaVaNgarivhume naVaChin’ono vachiti zvaitika izvi zvinoratidza kuti hurumende yaVaMnangagwa iri kuramba ichienderera mberi nekutyora kodzero dzeveruzhinji. Zvichitevera kusungwa kwaVaChin’ono, muzinda weAmerica muHarare waburitsawo mashoko padandemutande reTwitter kuti wanga uchishushikana zvikuru nekusungwa kwavo. Munyori mubazi rinoona nezvekuburitswa kwemashoko, VaNick Mangwana vaudza Studio 7 kuti havana chekutaura nezvenyaya iyi vachiti titaure naVaNyathi. Sangano rinorwira kodzero dzevanhu reAmnesty International rashorawo zvikuru kusungwa kwevaviri ava. No media source currently available  	https://www.voashona.com/a/mapurisa-opomera-vachin-ono-navangarivhume-mhosva-yekuda-kukonzera-mhirizhonga/5510336.html
politics	Vanhu Vashanu Vanofa Zvichitevera Mhirizhonga Iri Kuitika muSouth Africa	Mapurisa emu South Africa ashandisa zvombo zvemabara asingauraye senzira yekuti vanhu vanga vachiratidzira mumigwagwa yeAlexandria, vaparare. Vanhu ava vanga vachiratidzira vachiti havadi kuti zvizvarwa zvedzimwe nyika zvinge zvichigara nekushanda munyika iyi. Zvinonzi vanhu vashanu vafa mumhirizhonga iyi, uye vanhu vanodarika zana vasungwa munyika yose vachipomerwa mhosva yekukonzera mhirizhonga. Mutungamiri we South Africa, VaCyril Ramaphosa, vashora zvikuru mhizhonga iri kuitika munyika mavo, vakati vachaita musangano negurukota rezvemapurisa, Va Bheki Cele, kuti patsvagwe nzira dzekugadzirisa dambudziko iri. Va Cele vabvuma kuti kune vanhu vashanu vafa mumhirizhonga iyi. Mumiriri we Zimbabwe mu South Africa, Va David Hamadziripi, vati havana ruzivo kana pavanhu vafa ava, pane zvizvarwa zveZimbabwe here kana kuti kwete. Asi vavimbisa kuti vachaunganidza zvavanenge vawana vozivisa veruzhinji. VaRamaphosa vati zviri kuitwa nezvizvarwa zve South Africa zvekurwisa nekushungurudza vabvakure, hazvisi zvinhu zvinokurudzurwa kuitwa. Vati izvi zvinofanirwa kumiswa izvozvi, vachiti vanhu vemuSouth Africa vanogara kugara murunyararo. Zvitoro zvevanhu vanobva kunze kwe South Africa zvakapwanywa kana kupiswa mudunhu reGauteng. Ukuwu mutungamiri wedunhu re Gauteng, Va David Makhura, vashanyira musha weAlexandria neChipiri masikati vachiona kuparadzwa kwakaitwa zvitoro. VaMakhura vakurudzira kuti mudunhu ravo muve nekugadzikana. Zvichakadaro, gurukota rezvekudzivirirwa kweSouth Africa, Amai Nosiviwe Mapisa Nqakula, vati kuparadzwa kwezvitoro kwakanangana nekuzvibisa chimiro cheSouth Africa. Mhirizhonga iyi inonzi yakatanga ku Tshwane svondo rapera, isati yapararira mu Johannesburg nenzvimbo dzakapoteredza guta iri. Sachigaro weZimbabwe Exiles Forum, VaGabriel Shumba, vanoti vanhu vana varasikirwa nehupenyu pamusoro pevatatu vakashaya nemusi weMuvhuro, asi havazivi kuti vanhu vangani vanobva kuZimbabwe vangave vakabatwa nemhirizhonga iri. VaShumba varatidzawo kushungurudzika nemaitiro emhuri yeZimbabwe iri muSouth Africa, iyo vati haina kubatana izvo zviri kupa kuti masangano anomirira zvizvarwa zveZimbabwe atadze kuve neruzivo pane zvirizvarwa zveZimbabwe zvinogona kunge zviri kuvhiringwa nemhirizhonga iyi. VaShumba vakurudzira mhuri yeZimbabwe iri muSouth Africa kuti itumidzire padandemutare reZEF, kana vachinge vasangana netsaona munguva yemhirizhonga iyi. Mukuru wesangano rinomiririra mabhizimisi emhuri yeZimbabwe mu South Africa, reProudly 263, VaStan Makwara, vanoti vanoshungurudzika nezviri zvikuru bezviri kuitika muSouth Africa sezvo zvichivhiringidza mabhizinesi pakati peZimbabwe neSouth Africa. VaMakwara vaenderera mberi vachiti vari mubishi kuzivisa nhengo dzavo nzvimbo dziri kuitika mhirizhonga iyi kuitira kuti vagare vari kure. Vatiwo sangano ravo riri kushanda nemuzinda weZimbabwe muSouth Africa pachitsvagwa nzira dzekupedza dambudziko iri. Zvichakadaro, kune gwaro raburitswa riri kukurudzira zvizvarwa zvekunze, kuti zviratidzire mangwana, pamusangano we World Economic Forum on Africa, uyo uri kutanga nemusi weChitatu muguta reCape Town. Ratidziro iyi, ichange iri yekukurudzira vatungamiriri venyika dzemuAfrica vachange vari pamusangano uyu, kuti vatore matanho akaomara kunyika yeSouth Africa nekutadza kwayo kwairi kuita kuremeredza kodzero dzevanobva kunze kwenyika iyi. Mutungamiri wenyika, VaEmmerson Mnangagwa, vatove muCape Town kuti vazopinda mumusangano uyu. No media source currently available    	https://www.voashona.com/a/south-africa-xenophobic-violence-leave-five-dead/5068165.html
politics	Mapurisa Anorambidza veMachechi Kunamatira Vatongi veMatare	No media source currently available Mapurisa arambidza vemachechi kuita munamato wekuti nyaya iri mudare re Constitutional Court yakakwidzwa nemutungamiri we MDC Alliance, Va Nelson Chamisa, inzwikwe zvisina tsvete mukati. Vemachechi vanga vachida kushandisa munamato uyu senzira yekuti Mwari vari kudenga, vaone kuti vatongi vari kunzwa nyaya iyi, vaita basa ravo vasina divi ravakarerekera. Vatiwo vanga vachida kunamatira vatongi vedare iri kuitira kuti pasave nevanhu vanovamanikidza kana kupindira mukutonga kwavo kuitira kuti vabude nemutongo unomirira zvido zvenyika, uye zvinangwa zvebumbiro remitemo yenyika. Mumwe wevakuru vemachechi aya, Bishop Ancelimo Magaya, veZimbawe Devine Destiny, vanoti vakatyamadzwa nekumiswa kwaita munamato uyu sezvo munguva yapfuura vaibvumidzwa kuita izvi pasina kupindira kwemapurisa. Bishop Magaya vanoti kunyange hazvo vange vasina mvumo kubva kumapurisa kuti vaite munamato uyu, kazhinji kacho vemakereke havawanzo tarisirwa kuti vave nemvumo inobva kumapurisa. 	https://www.voashona.com/a/zimbabwe-africa-prayer-meeting/4533160.html
politics	Matare Oramba Akaomesera Madzimai Matatu eMDC Alliance	Dare ramajisitiri raramba kutambira chikumbiro chekuti rirerutse maBail Conditions enhengo dzeMDC Alliance dzinoti Muzvare Joanna Mamombe, Muzvare Cecilia Chimbiri naMuzvare Netsai Marowa sezvo vachuchusi vari kutadzakupa vatatu ava zuva rekuti nyaya yavo ichatongwa rini. Vatatu ava, avo vanoti vakapambwa nevanhu vasati vave kuzvikanwa vakanosiiswa kwaMupondwa kuBindura muna Chivabvu, vari kupomerwa mhosva yekunyepa kuti vakapambwa, kubatwa chibharo nekushungurudzwa. Vatatu ava vakazosungwa nemapurisa mushure mekuwanikwa kwavo vakabhadhariswa mari yechibatiso zviuru gumi zvemadhora emuno pamunhu, vakanzi vamhan’are kumapurisa katatu pasvondo. Zvichitevera kutadza kuvapa zuva rekutongwa kwenyaya yavo sekuvimbiswa kwange kwakaitwa nevachuchusi, magwata avo akumbira dare kuti rirerutse maBail Conditions avo izvo zvaramba nedare. Rimwe remwagweta evatatu ava, VaObey Shava, vaudza Studio7 kuti dare rati maBail Conditions aripo anokodzera. VaShava vati vachataura nevatatu ava kuti vokwidza chikumbiro ichi kudare repamusoro here kana kuti kwete. Dare repamusoro ndiro rakavapa mukana wekubvisa mari yechibatiso mushure mekunge dare ramajisitireti raramba. Nyaya iyi ichadzoka kudare zvakare musi wa13 Nyamavhuvhu. Mune imwewo nyaya, komiti inotungamira mabasa eparamnende yeStanding Rules and Orders Committee, yaita bvunzo dzekutsvaga vanhu vachadomwa kuve nhengo dzekomisheni yeZimbabwe Media Commission. Vanhu gumi nevasere vapinda mubvunzo uye pavanhu gumi ava panga paine madzimai mashanu. Vamwe vapinda mubvunzo idzi vanosanganisira sachigaro weEnglish Department paUniversity of Zimbabwe Professor Ruby Magosvongwe, mukuru wekambani yeAB Communications, Amai Susan Makore, vashandi veZimbabwe Broadcasting Corporation, Omphile Marupi, Mqhle Tshuma, Dr Philip Pasirayi, pamwe nevarairidzi vezvidzidzo zvenhau paGreat Zimbabwe University, VaJasper Maphosa naVaTichaona Zinhumwe. Komiti yeparamende ichabuda nemazita gumi nemaviri aichaendesa kumutungamiriri wenyika, VaEmmerson Mnangagwa, kuti vadome vanhu vasere vachapinda muZimbabwe Media Commission. Mukuru weMedia Institute of Southern Africa – Zimbabwe, VaTabani Moyo, vaudza Studio7 kuti zvaitwa izvi zvichaunza komisheni nekukasika kuti ivandudze mashandiro evatapi venhau nemabasa avo munyika. Pave nemakore akati kuti bhodhi reZMC risina makomishina izvo zvange zvave kunganisa mabasa ekutapwa kwenhau munyika. No media source currently available 	https://www.voashona.com/a/zimbabwe-court-refuses-to-alter-bail-conditions-for-3-mdc-allaince-activists/5498215.html
politics	Kudzingana muZanu PF Kwokonzera Kusagadzikana	Mapishapisha, kudzingana pamwe nekumbomisana kuve nhengo mubato reZanu PF zviri kuramba zvichienderera mberi panguva iyo bato iri riri kuita musangano waro wepagore, izvo zvinonzi nevakawanda zvichasiya bato iri risisina kusimba sezvaraive kare. Svondo rino chete bato iri rakurudzira kuti nhengo shanu dzinoti Amai Monica Mutsvangwa, Amai Esphinah Nhari, vaimbowe gurukota muhofisi yevaive mutevedzeri wemutungamiri wenyika vakazodzingwa mubato, Amai Joice Mujuru, VaSylvester Nguni, VaChristwell Mutematsaka pamwe naVaBatsirai Musona. Vamwewo ndivo vambomiswa kuve nhengo kwemakore ari pakati pemaviri nemashanu. Vanhu ava vari kupomerwa mhosva dzakasiyana siyana dzinosanganisira kuramba vachidyidzana nechikwata chaAmai Mujuru, kuzvidza hutungamiri, zvikuru mudzimai wemutungamiri wenyika, Amai Grace Mugabe pamwe nekuda kutsemura bato nepakati. Zvisungo pamusoro pevanhu vanzi vadzingwe ava zvinozobuda kumusangano wepagore webato iri uri kutanga neChishanu kuVictoria Falls. Asi vamwe vanoongorora zvematongerwo enyika vanoti kubva pakadzingwa Amai Mujuru nevamwe vanosanganisira VaRugare Gumbo naVaDydimus Mutasa, chigero chebato iri hachina kumira kushanda, asi vanotyira kuti chichacheka zvose nejira rine basa. NeChitatu kumusangano weCentral Committee yebato reZanu PF, VaMugabe vanonzi vakakurudzira kuti kudzingana kuite kushoma vachiti kunokanganisa budiriro yebato. Asi vanoongorora zvematongerwo enyika vanoti havaoni mashoko aya achiteererwa sezvo mudzimai waivo VaMugabe ari mumwe wevari pamberi mukuona kuti vamwe vadzingwa mubato. Nyanzvi mune zvematongerwo enyika, Doctor Takavafira Zhou, vanoti bato reZanu PF rapindwa napongwe, uye mukuru webato iri aisimboonekwa seakachenjera zvikuru, VaMugabe, vanenge vakura. “Saka VaMugabe vave kunetseka manje kuti vakwanise kunge vari ivo vanotungamirira chete nekuti kune vamwewo vave kungoendawo mberi vachiti zvatinoita takatumwa naVaMugabe, handifungi kuti vanenge vakatumwa naVaMugabe ini,” VaZhou vanodaro. VaZhou vanoti vanowirirana nevane maonero ekuti kudzingana kuri kuitika mubato iri kwakanangana nevanofungidzirwa kuti vanotsigira mumwe wevatevedzeri vemutungamiri wenyika, VaEmmerson Mnangagwa. “Asiwo naivowo VaMnangagwa vacho vanenge vasingaoniwo politics, ndivo vaive mberi kudzinga vanhu vanobva kuma province kwavanobva, ndivo vanga vari mberi kudzinga vana VaRugare Gumbo, vana Machaya, ndivo vanga vari mberi kudzinga vana VaDzikamai Mavhaire, vana VaMakova. “Saka VaMnangagwa vasara pabani, vasinawo vanhu vanoti kana vachizodawo kuve president vanovasapota vanobva kumusha kwavo.” Vanoongorora zvematongerwo enyika vakazvimirira, VaChamu Madiridze, avo vari kuCape Town kuSouth Africa vanoti dambudziko rose iri riri kukonzerwa nenyaya yekuti VaMugabe havasi kubuda pachena panyaya yekuti ndiyani achavatsiva kana vasiya chigaro. “Mubato reZanu PF makanonoka kuita iya yatinoti leadership change, saka izvi zvave kukonzera kuti muite dongawatonga,” VaMadiridze vanodaro. Vanoti nyaya iyoyi ndiyo yaita kuti mubato iri rite mapoka mapoka. No media source currently available 	https://www.voashona.com/a/zanu-pf-mnangagwa-mugabe-zhou-grace/3097521.html
politics	Dare Rorerutsa Zvishoma Vanorwira Kodzero Dzevanhu Vari Kupomerwa Mhosva yeKuda Kupidigura Hurumende	Dare repamusoro reHigh Court nhasi rarerutsira zvishoma hurongwa hwekunozvipira kumapurisa kwevanorwira kodzero dzevanhu vanomwe vari kupomerwa mhosva yekuda kupidigura hurumende yemutungamiri wenyika vaEmmerson Mnangagwa. Asi vanorwira kodzero dzevanhu ava vari kuramba mhosva yavari kupomerwa iyi. Vanomwe ava vanzi vaende kunozvipira kumapurisa kamwe chete pavhiki kwete kamwe chetepazuva sezvavanga vachiita kubva zvavakasungwa. Mushure mekuenda kumusangano wekuMaldives wavanoti wainge usinei nekupidigura hurumende. Vakasungwa vanoti VaGeorge Makoni, VaTatenda Mombeyarara, VaGamuchirai Mukura, VaNyasha Mpahlo, muzvare Farirayi Gumbonzvanda, muzvare Sithabile Dew uye muzvare Beauty Rita Nyampinga. Vanomwe ava vari kuramba mhosva yavari kupomerwa iyi. Muzvare Stabile Dewa, mukuru wesangano reWomen's Academy For Leadership and Political Excellence vanoti varikufara nekurerutsirwa uku. No media source currently available  	https://www.voashona.com/a/dare-rorerutsa-zvishoma-vanorwira-kodzero-dzevanhu-vari-kupomerwa-mhosva-yekuda-kupidigura-hurumende/5020093.html
politics	Vanhu Makumi Matanhatu Vosungwa Mukuratidzira Kwaitika muHarare	Pakaita bongozozo muHarare neChitatu apo nhengo dzeMDC dzarwisana nemapurisa padzanga dzichiratidzira. Mutauriri wemapurisa Senior Assistant Commissioner Charity Charamba vati vanhu makumi matanhatu vasungwa mukuratidzira uku. Nhengo dzeboka revechidiki reMDC- Youth Assembly dzakaungana pamuzinda webato radzo paHarvest House mangwanani ndokutanga kuratidzira dzakananga kumahofisi egurukota rinowona nezvemukati menyika, VaIgnatius Chombo. Vechidiki ava vaiti vainge vachida kunosiya tsamba yenyunyuto vachipomera mapurisa mhosva yekutyora kodzero dzevanhu vanenge vachiratidzira. Asi mapurisa akarambidza nhengo idzi kufora zvakabva zvaita kuti paite kurwisana. Varatidziri ava vainge vachikanda matombo nekowo mapurisa achikanda hutsi huno kachidza pamwe nekuridzira pfuti mudenga kakakwanda sezvo kumhanyisana uku kwainge kwaparira nedhorobha rose. Mutungamiri weboka revechidiki muMDC-T, VaHappymore Chidziva vati kuratidzira kwavo kwanga kuri kwekuratidza kusafara kwavo nechisimba chavanoti chiri kushandiswa nemapurisa pavaratidziri vari kugaroratidzira vachiti havasi kufara nemamiriro akaita zvinhu munyika. Munyori muboka revechediki reMDCT, VaLovemore Chinoputsa vatiwo havasi kufara nekushayikwa kwemabasa nokudaro mutungamiri wenyika VaRobert Mugabe vanofanira kusiya basa. VaChidziva vatiwo vachaita hwakiti nagonzo munzvimbo dzinogara veruzhinji kana mapurisa akaramba achishungurudza varatidziri. Zvichakadaro, zvitoro zvizhinji zvaswera zvakavharwa sezvo mapurisa anga achimhanyisana nenhengo dzeMDCT idzi. Mutori wenhau anoshanda akazvimirira, Lucy Yasini, arohwawo paanga achiita basa rake. Zvichakadaro, vamwe vevaratidzi ava vatora zvinhu nechisimba muchitoro chemutevedzeri wemutungamiri wenyika VaPhelekezela Mphoko cheChoppies Supermarket. Motokari yeZBC nedzimwe dzemapurisa dzapiswawo mukuratidzira uku. No media source currently available 	https://www.voashona.com/a/zimbabwe-matongerwo-enyika/3479094.html
politics	Vamwe Vatungamiri Vokurudzira kuVandudzwa kweUN Security Council	Musangano weUnited Nations General Assembly waenderera mberi muNew York, vamwe vatungamiri pamwe nesangano reAfrican Union Commission vachienderera mberi nekukurudzira kuvandudzwa kwesangano reUnited Nation Security Council. Mutungamiri wenyika VaRobert Mugabe mumwe wevamwe vatungamiri vakataurawo nezvenyaya yekuti sangano iri rivandudzwe. Zvimwe zvaitikawo kumusangano uyu kusimudzwa kekutanga kwemureza wenyika yePalestine. Zvichakadaro, Zimbabwe yaiswa panyika gumi dzemuAfrica dzichapihwa rubatsiro nehomwe yemutungamiri wenyika yeAmerica yeUnited States President’s Emergency Plan for Aids Relief kana kuti PEPFAR. Izvi zviri kuuya papera mazuva mashoma-shoma vatungamiri venyika dzepasi rino vatambira chirongwa cheSustainable Development Goals icho chakanangana nekupedza kupararira kwehutachiona mukati memakore gumi nemashanu. Mumashoko aro kuvatori venhau, sangano reJoint United Nations Programme on HIV kana kuti UNaids rati ratambira chirongwa ichi nemufaro. Mutungamiri wesangano iri, VaMichel Sidibe vati pasi pehutungamiri wemutungamiri wenyika yeAmerica VaBarack Obama, mari dzakadai dzichabatsira kuponesa vanhu vakawanda. PEPFAR iri kubatsira madzimai pamwe nevana vadiki. Dzimwe nyika dzichabatsirwawo pamwe neZimbabwe dzinoti Kenya, Lesotho, Malawi, Mozambique, South Africa, Swaziland, Uganda, the United Republic of Tanzania neZambia. Mutungamiri wenyika VaRobert Mugabe vadzokera kumusha vachinzi vane zvari kumhanyira, asi musangano uyu uchiri kuenderera mberi. Mimwewo misangano iri kuitwa prutivi pemusangano mukuru uyu inosanganisira yekutarisa nyaya dzechikafu, uyo unonzi watungamirwa neboka reOCHA. Panotarisirwawo kuitwa musangano uchazeyawo nyaya dzakanangana nemadzimai. Gurukota rinoona nezvehutano Doctor David Parirenyatwa vanoti Zimbabwe iri kukumbira rubatsiro kubva kumasangano anosanganisira Global Fund neClinton Foundation, kuitira kuti ikwanise kubatsira vana vari kurarama nehutachiwana hwe HIV/AIDS asi vachitadza kuwana mapiritsi. No media source currently available  	https://www.voashona.com/a/zimbabwe-politics-un-mugabe/2986106.html
politics	Vakawanda Votarisa Seri kweSarudzo dza 2018	"Zvizvarwa zveZimbabwe zvakawanda zvinoti kunyange nyika yave nemakore makumi matatu nemanomwe yawana kuzvitonga, zviri kutotambura zvisati zvamboonekwa pasi rino sezvo zviri kunonga svosve nemuromo nekuda kwekuoma kwezvinhu munyaya dzeupfumi pamwe nedzematongerwo enyika. Vakawanda vanoti huwori, chizivano uye kutonga nedemo kwehurumende iripo yeZanu PF ndizvo zvaita kuti vasvike pavari nhasi. Asi vamwe ndivo vari kuti seri kwesarudzo dzegore rinouya ndiko kune tariro hombe, zvichibuda nekuti ndiani akunda musarudzo idzi. Vamwe vanoona sekunge pasina chinoshanduka kana bato riri kutonga reZanu PF rakakunda zvakare musarudzo idzi. Asi vamwe vanoti bato reMDC inotungamirirwa naVaMorgan Tsvangirai rakabatana nemamwe mapato anopikisa vanogona kukunda, izvo zvinozogona kuita kuti vekunze vanoda kuzotanga mabhizimusi avo munyika vatange kutsvaga musuwo wekupinda nawo. Vanoongorora zvematongerwo enyika vakarerekera kubato reZanu PF, VaGadzira Chirumhanzu vanoti bato reZanu PF rinokunda musarudzo dziri kuuya saka hapana chavangataura pamusoro pazvesarudzo idzi. ""Hapana chatinotarisira kana chinombotarisirwa neZanu PF, kana chinotarisirwa nemaZimbabweans. Ndofunga zvinongotaura, since ma elections emakanzura, ama MP, Zanu PF inongohwinha. Last week iyo makazvinona zvakaitika kuMwenezi. Eighteen thousand, MDC zero, twumwe twuma party twunana nda, nde, ndu, ndu twune ma 200 ma 300. Saka Zanu PF izhou inongozvifambira yoga mbwa dzichingoukura,"" vadaro VaChirimhanzu. Asi mutauriri weMDC T, VaObert Gutu, vanoti hapana chitsva chichaitwa neZanu PF chayakatadza kuita mumakore makumi matatu nemanomwe apfuura. No media source currently available "	https://www.voashona.com/a/zimbabwe-politics-beyond-elections-zanu-pf-mdc-t/3808764.html
politics	VaDabengwa Voberekwa Kumusana naVaChamisa Kuti ZAPU Iwane Zvigaro	Bato reZAPU rinopinda muchibvumirano neMDC Alliance chekutsigira VaNelson Chamisa musarudzo. Mutungamiri webato reZAPU, VaDumiso Dabengwa, vazivisa nezvechibvumirano ichi pamusangano wavaita nevatapi venhau neChishanu muBulawayo. Mutauriri weZAPU, VaIphithule Maphosa, vanoti ZAPU haizi kupinda muMDC Alliance asi chibvumirano ichi chichaita kuti bato reZAPU ripiwe zvigaro gumi zvedare reparamende zvichakwikwidzwa nenhengo dzebato iri dzichitsigirwa neMDC Alliance. VaMaphosa vati bato ravo rakamboedza kutaura nemamwe mapato asi richitadza kuwirirana nawo izvo zvaita kuti rishande neMDC Alliance. Chipangamazano paUniversity of Pretoria, VaTinashe Mawere, vanoti VaDabengwa munhu ane nhoroondo inoremekedzwa mukurwira rusununguko rwenyika vachitiwo chibvumirano ichi chinogona kubatsira VaChamisa neMDC Alliance zvikuru. Mudzidzisi munyaya dzerunyararo nebudiriro uye vari muongorori wezvematongerwo enyika akazvimirira, Vincent Chakunda, vanotsinhirawo maonero aya. Mune imwewo nyaya, Zimbabwe Electoral Commission inoti vanhu mazana maviri nevashanu ndivo vakakwanisa kuendesa mazita avo kudare reNomination Court nezuro kuti vakwikwidze pazvigaro gumi nezviviri zvedare reparamende zviri mudunhu reBulawayo. No media source currently available  	https://www.voashona.com/a/zapu-partners-with-mdc-alliance-after-parly-seats-promise/4440925.html
politics	Mumwe Mudzimai Oparura Bato Idzva reZveMatongerwo eNyika	Mumwe muzvinabhizimusi wekuHwange, Amai Elisabeth Valerio, nhasi vaparura bato ravo rezvematongerwo enyika muHarare vachikurudzira nyika dzekunze kuti dzione kuti sarudzo dzegore rinouya dzaitwa zviri pachena. Vachitaura pavaparura bato ravo nhasi ravari kudaidza kuti United Zimbabwe Alliance, Amai Valerio, avo vane kambani inoita nezvemhuka kuHwange, vati hwaro hwesarudzo hunofanira kuvandudzwa sarudzo dzegore rinouya dzisati dzaitwa kuitira kuti sarudzo idzi dzigoitwa mune zvakanaka. Vatiwo nyika dzekunze dzinofanira kupindira munyaya dzesarudzo idzi kuitira kuti sarudzo dzigoitwa zviri pachena vachiti vane tarisiro yekukunda musarudzo dzegore rinouya. Vaendererera mberi vachitiwo bato ravo riri kushanda zvakasimba munzvimbo ina dzariri kukwikwidza musarudzo dzema by-election kutsvaga nhengo dzeparamende vachiti vari kutarisira kukunda munzvimbo idzi. Bato iri riri kukwikwidza munzvimbo dzinoti Kuwadzana East, Harare East, Mbizo pamwe neKwekwe Central. VaValerio, avo vanoti aka ndekekutanga kupinda munezvematongerwo enyika, vavimbisa kuti vana vese vedzidzo yepasi kana kuti parimary vachange vachidzidza mahara kana bato ravo rikakunda musarudzo degore rinouya. Vati donzvo rebato ravo nderekuvaka nyika yavanoti yawondongwa nehurumende yeZanu PF vakati havasi kuzomirira kutanga vapinda muhutongi kuti vaite izvi. Vati panopera gore rino vachange vavhura makambani makumi matatu zvichaita kuti veruzhinji, zvikurusei vechidiki nemadzimai, vawane mabasa. Amai Valerio vati kana bato ravo rikapinda panyanga richaita kuti zvizvarwa zveZimbabwe zviri kutizira kune dzimwe nyika kunotsvaga mafuro manyoro zvidzoke sezvo vachiti munyika muchange mave nehuchi nemukaka vagadzirisa hupfumi hwenyika. Amai Zvanyadza Mutsigwa vanogara mumusha weDzivarasekwa muno muHarare vati vafara nemashoko aturwa naAmai Valerio pakuparura kwavaita bato ravo reUnited Zimbabwe Alliance kana kuti UZA. Nyanzvi munyaya dzezvemtongerwo, VaRashweat Mukundu, vati hapana chakaipa kuti mapato ezvematongerwo enyika awande munyika vachiti ndizvo zvinoratidza kuti nyika yakasununguka. Asi VaMukundu vati kunyukanyuka kunoita mapato ezvematongerwo enyika kana patarisanwa nesarudzo zvinopa mukana wekuti mapato anopikisa apatsanure mavhoti. Zimbabwe yakatarisana nesarudzo dzemutungamiri wenyika, paramende pamwe nemakanzuru gore rinouya uye Amai Valerio, avo vati vachatora vanhu vese vachishanda navo zvisinei nekuti vanga vari kumapato api, vati pachaitwa sarudzo idzi vachange vaita gadziriro dzakakwana vachiti bato ravo richakwikwidza zvigaro zvose. 	https://www.voashona.com/a/6488220.html
politics	Vechidiki Vanodzima Moto paMuzinda weMorgan Richard Tsvangirai House	Vechidiki veMDC vakabvuta muzinda weMorgan Richard Tsvangirai muHarare vanoti pane vanhu vakaedza kupisa muzinda uyu neChina manheru. Vhidhiyo nemapikicha avakaisa padandemutande nepa 'social media' anoratidza moto uchibaka pamusuwo pemuzinda weMDC uyu. Vechidiki vakachengetedza muzinda uyu vakaudza Studio 7 kuti pane vanhu vakabatidza moto pamusuwo wemuzinda uyu asi ivo vakakwanisa kumisa moto uyu usati wapinda mukatikati memuzinda. Mumiriri weHighfield West muparamende uye vari veMDC Alliance, VaHappymore Chidziva, vakatsinhira nyaya iyi vachiti vechidiki vakamhanyamhanya vakakwanisa kudzima moto. Studio 7 haina kubata mapurisa neavo vanodzima moto kuti tinzwe zvakaitika asi mumwe wevechidiki vari mumuzinda uyu, VaWomberaishe Nhende, vakati zvinoratidza sekuti matayi emotikari akaiswa pumusuwo wemuzinda uyu akadirwa peturu ndokutungidzwa zvakakonzera kuti musuwo mukuru uvharwe nemoto zvekusashandiswa. VaNhende vakati ivo nevamwe vavo vakakwanisa kudzima moto kuti usasvika mukati kati meimba inosvikira vanhu. Studio 7 haina kukwanisa kubata mapurisa kana vanodzimura moto kuti tinzwe zvaitika. No media source currently available 	https://www.voashona.com/a/zimbabwe-attempt-to-burn-down-morgan-richard-tsvangirai-house-appears-to-have-been-unsuccessful/5606051.html
politics	Vanoshaya Vanoudza Nhunha Dzavo Mudzimai weMutungamiri eNyika	Vamwe vakwegura nevakaremara vanoti vakatarisana nematambudziko akawanda kusanganisira kutadza kurapwa nekuda kwekushaya mari kunyange hazvo vachifanirwa kubatsira nehurumende. Izvi zvabuda pamusangano pakati pemudzimai wemutungamiri wenyika, Amai Auxillia Mnangagwa, nevamwe vakwegura nevakaremera muBulawayo. Amai Mnangagwa avo vange vachiperekedzwa negurukota rezvemadzimai Amai Sithembiso Nyoni pamwe nevamwe vakuru vakuru vebazi rinoona nezvekugara zvakanaka kwevanhu, kana kuti social welfare, vati vanoda kubatsira kuti vanhu munyika kusanganisira vakwegura pamwe nevakaremara vagare zvakanaka. Amai Mnangagwa vati vange vauya nevakuru vakuru veku social welfare kuzadzikisa chivimbiso chavakaita pavakasangana nevamwe vevakwegura nevakaremara muBulawayo muna Kubvumbi kuti vaizodzokazve vachisangana nevanhu ava vachipa mhinduro kuzvhichemo zvavo. Amai Mnangagwa vakurudzira vanhukadzi kuti vashandise mukana wekuvhurwa kwakaitwa bhanga remadzimai kuti vawane mari yekuzvisimudzira vachiti bhanga iri hariite zverusarura kuvanhukadzi vanenge vachida kuwana rubatsiro kwariri. Amai Mnanagwa vapa rubatsiro rwunosanganisira magumbeze, shuga pamwe nemupunga kune vakwegura nevakaremara. Mumwe wevakaremara auya pamusangano uyu, uyo asina kuda kudomwa nezita kana kubuda pamhepo ati anoona sekuti musangano waitwa naAmai Mnangagwa inzira yekutsvaga nayo rutsigiro kubato reZanu PF pamberi pesarudzo vachibata vanhu kumeso kuti vachagadzirisa matambudziko anosangana nevakaremara pasina zvakati tsvikiti zvinobuda. Muzvare Chipo Matanganyidze vati kunyange hazvo vachinzi vanofanirwa kurapwa vachibatsirwa nehurumende, vakwegura nevakaremara vanotadza kuenda kuzvipatara nekuti vanenge vasina mari yekunyoresa inodiwa. Amai Sylvia Nyakudziwanza vati vafara kuti Amai Mnangagwa vauya kuzosangana nevakwegura nevakaremara. Vaudza Studio 7 kuti vakwegura vakawanda vari kutarisana nedambudziko rekushaya mari uye vanozonyanya kuomerwa sezvo vasisina simba rekuita mamwe mabasa angavawanise chauviri. Vamwe vevakaremara vakurudzirawo hurumende kuti iite kuti zvinhu zvakasiyana-siyana zvavanoshandisa zvitengwe kunze kwenyika vasingabhadhariswe mitero yakakura yekuzvipinza munyika. No media source currently available 	https://www.voashona.com/a/zimbabwe-first-lady-told-problems-facing-the-elderly-and-vulnarable/4478629.html
politics	NCA, EU neAmerica Dzoshora Mhirizhonga Iri Kuitika Munyika	Bato rinopikisa reNational Constitutional Assembly, NCA, raburitsa gwaro rinoshoropodza mhirizhonga yezvematongerwo enyika iri kuitika munyika. Ukuwo muzinda weAmerica muZimbabwe, pamwe nesangano reEuropean Union muZimbabwe, EU, dzashorawo mhirizhonga ingava ichiitika pakati pemapato ezvematongerwo enyika, kanawo mukati mebato rimwe chete. America neEU dzinoti mhirizhonga munyika ine hutongo hwejekerere haitambirike, uye dzinokurudzira kuti vanenge vachikonzera mhirizhonga vatorerwe matanho. Mutauriri weNCA, VaMadock Chivasa, vanoti bato ravo rakanyanya kubatikana nemhirizhonga yakaitika mumusha weSt. Mary’s kuChitungwiza uko nhengo dzeZanu PF dzakarwisana izvo zvakazotora hupenyu hwevanhu vatatu. Bato iri rinoti rinoshamisikawo nekuti munhu anonzi akaponda vamwe vake veZanu PF ava anozonzi akawanikwa akafa ari mumaoko emapurisa muhusungwa. “Isu tinokurudzira kuti vanhu vasashandise mhirizhonga mukugadzirisa makakava avo,” vanodaro VaChivasa. No media source currently available Nyanzvi mune zvematongerwo enyika, uye vachishanda vakazvimirira, VaChamu Madiridze, vanotiwo dambudziko rekupedzwa kwemhirizhonga munyika richanetsa sezvo iine midzi kubva munguva yehondo yekurwira rusununguko. “Mukatarisa kubva munguva yehondo yeChimurenga, vanhu vaishandisa mhirizhonga kuti vanzwikwe, kwouya nyika yawana kuzvitonga, hurumende yaishandisa mhirizhonga kunyaradza vanenge vachida kuipikisa,” VaMadiridze vanodaro. VaMadiridze vanoti mhirizhonga iri kuitika iyi inogona kuve munongedzo wezvichaitika musarudzo dza2018, kana kurudziro iri kupiwa nemasangano akaita se EU nemuzinda weAmerica muZimbabwe ikasatambirwa. No media source currently available 	https://www.voashona.com/a/zimbabwe-politics-violence-eu-us-embassy-nca-zanu-pf-mdc-chivasa-madiridze/3062006.html
politics	Potyirwa Kuti Sarudzo dzeGore Rinouya Dzingangoita Mhirizhonga Zvichitevera Mhirizhonga Yakaitika muSarudzo dzeMakanzuru Svondo Rapera	Apo bato riri kutonga reZanu PF riri kupembera nekukunda kwarakaita musarudzo dzemakanzuru dzakaitwa Mugovera wadarika, vebato rinopikisa reCitizens Coalition for Change pamwe nevamwe vanoongorora zvematongerwo enyika vanoti bato iri rakashandisa mhirizhonga nekutyisidzira vanhu sechombo chekuti ivhoterwe. Vanoti uyu mucherechedzo wezvichaitika musarudzo dzegore rinouya, idzo vanoti dzichakanganiswa nemhirizhonga kana pakasatorwa matanho nekukasika. Zanu PF yakawana zvigaro zvishanu kubva pazvigaro zvitanhatu zvaikwikwidzwa, zvinoti Insiza Ward 4, Matobo Ward 2, Buhera Ward 24, Takawira Ward 6 kuMidlands neGuruve Ward 4, bato rinopikisa reCitizens Coalition for Change rakawanawo chigaro chimwe chete cheMutare Ward 18 pazvigaro zvitanhatu zvaikwikwidzwa. Citizens Coalition for Change inoti nhengo dzayo dzinosanganisira vamiriri veparamende vanoti Amai Jasmine Toffa naVaDaniel Molokele, dzakarwiswa kuInsiza nekuMatobo kuMatabeleland South munguva yekutsvagira nhengo dzaikwikwidza rutsigiro pamberi pesarudzo. VaTim Muringai vebato reCCC vari mudunhu reOhio muAmerica, vanoti kurwiswa uku kwakasiya Amai Toffa vakuvadzwa zvakaipisisa uye VaMolokele vakatandaniswa nemusango nenhengo dzeZanu PF. Asi bato reZanu PF rinoti aya manyepo sezvo nhengo dzaro dziri idzo dzakatorwiswa nevatsigiri veCCC. Nhengo yeZanu PF, VaFrenk Guni, vari muWashington D.C.,vanotiwo chave chigariro kuti vanopikisa ava vanongozhamba munguva yesarudzo kana vakundwa asi kana vakakunda havataure nezvemhirizhonga. VaGuni vanoti panogona kunge pakaitawo kurwisana pano nepapo, asi hazvifanirwe kubva zvave munongedzo wekuti munyika muchaita mhirizhonga gore rinouya. No media source currently available 	https://www.voashona.com/a/6808317.html
politics	EU Yoshora Kusungwa kweVeChidiki veMDC Alliance	Mumiriri weEuropean Union muZimbabwe VaTimo Olkkonen vari kushora zvikuru mutemo wemuZimbabwe wavanoti unotarisa kuti wabuda mumba maani. VaOlkkonen vakanyora izvi padandemutande ravo reTwitter zvichitevera kusungwa kwenhengo dzeMDC Alliance musangano reYouth Assembly dzinoti mumiriri weHarare West mudare reparamende Muzvare Joanna Mamombe, mutevedzer wasachigaro Muzvare Cecilia Chimbiri uye mutevedzeri wemurongi wemabasa Muzvare Netsai Marova. Vatatu ava vakasungwa zvekare paHarare Central Police station kwavanoenda mukupera kwemavhiki maviri sezvakatarwa nedare pane dzimwe mhosva dzavari kupomerwa sechimwe chisunga chakaitwa kuti vapihwe mukana wekubvisa mari yechibatiso. Muzvare Mamombe naMuzvare Chimbiri vakabva vaendeswa kujeri reChikurubi vakamirira kunzwa neMuvhuro kuti vachapihwa mukana wekubvisa mari yechibatiso here kana kuti kwete panyaya yekunzi vakaratidzira munguva yeCovid-19. Vachuchuchisi vehurumende vari kupikisa kuti vapihwe mukana wekubvisa mari chechibatiso uye hatina kukwanisa kubata mutauriri wemapurisa Assistant Commissioner Paul Nyathi kuti tinzwe divi ravo panyaya yekuti mapurisa ari kunyanya kusunga vanopikisa chete. Vatatu ava vane mhosva dzakawanda dzavari kupomerwa kusanganisira yekuti vakanyepera kuti vapambwa uye kutyora mitemo yeCovid-19. Asi vanoti hurumende iri kuda kuyedza kumbunyikidza kodzero dzavo. Mutauriri wemagweta ari kumiririra vatatu ava eZimbabwe Lawyers for Human Rights VaKumbirai Mafunda vaudza Studio 7 kuti vatatu ava vari kutarisirwa kumiswa pamberi pedare neMuvhuro. No media source currently available 	https://www.voashona.com/a/eu-yoshora-kusungwa-kwevechidiki-vemdc-alliance/5805178.html
politics	Hurumende Yokurudzirwa Kumisa Kutyorwa kweKodzero dzeVanhu	Sangano ravana chipangamazano muAmerica, re Freedom House, rinoti Zimbabwe inofanirwa kumisa kusunga kwairi kuita vanhu vanoipikisa, uye inofanirwa kuferefeta kurohwa pamwe nekutochwa kuri kuitwa vanhu nehurumende. Vachinyora mugwaro ravatumira kumasangano enhau, mukuru wezvirongwa zvemuAfrica musangano iri, Va Jon Temin, vanoti kumbunyikidzwa kuri kuitwa vanhu muZimbabwe, kunotyora kodzero dzavo dzekuungana, pamwe nekutaura vakasununguka. VaTemin vati kutyorwa kwekodzero dzevanhu kuri kuramba kuchienderera mberi muZimbabwe zvisineyi kuti mutungamiri wenyika, Va Emmerson Mnangagwa, vakavimbisa Zimbabwe itsva pasi pehutongi hwavo, uho vanoti hwakasiyana nehwavaimbove mutungamiri wenyika, VaRobert Mugabe, avo vakabviswa pachigaro nemauto muna Mbudzi 2017. Va Temin vanoti kana hurumende yeZimbabwe ichida zvechokwadi kusiya maitiro ayo ekare akashata, inofanirwa kusunga vose vari kutyora kodzero dzevanhu. Studio7 haina kukwanisa kubata munyori mubazi rezvekuburitswa kwemashoko, Va Nick Mangwana, kuti tinzwe divi rehurumende, asi nharembozha yavo yanga ichinetsa kubata. Gwaro reFreedom House rinobuda zvichitevera kumbunyikidzwa kwakaitwa vanhu musi Nyamavhuvhu 16, 2019 apo mapurisa akarambidza bato reMDC kuratidzira muHarare. Asi pane vanhu vakapinda muguta vachida kuratidzira vakapedzisira varohwa nemboma dzemapurisa, uye kusungwa. Mapurisa akaenderera mberi nekurambidza bato iri kuita misangano yavo mumaguta anoti Bulawayo, Gweru, Masvingo neMutare. Mapurisa emuHarare akasunga nhengo nomwe dzesangano reAmalagmated Rural Teachers Union of Zimbabwe, gweta resangano iri, VaDoug Coltart, pamwe nemumwe munhu asineyi nekuratidzira kwaiitwa nenhengo dzesangano iri pamahofisi egurukota rezvemari musi waNyamavhuvhu 23, 2019. Imwe nyanzvi inoongorora zvematongerwo enyika, VaRashweat Mukundu, vanoti vanowirirana negwaro reFreedom House nokuti hapana mutsauko pakati pehurumende yaVaMnangagwa nehurumende yaive yaVaMugabe. VaMukundu vanoti VaMnangagwa vanofanirwa kugara pasi votaurirana nemutungamiri weMDC, VaNelson Chamisa, kuitira kuti gakava riripo pakati pavo rigadziriswe. VaMukundu, ava vakamboshanda nesangano reFreedom House, vanoti zvakakoshawo kuti vatungamiri venyika dzemuSADC vatore matanho ekuona kuti VaMnangagwa naVaChamisa vataurirana, kwete kungomhanyira kushora zvirango zvakatemerwa vakuru vakuru muhurumende pamwe nemuZanu PF. VaMukundu vanoti Zimbabwe inofanirwa kubatsirwa kuitira kuti gakava riripo rigadziriswe izvo zvinozoita kuti munyika nekuremekedzwa kwekodzero dzevanhu zvinozopawo nyika dzakabudirira kuti dzibvise zvirango zvakamerwa vamwe vakuru vakuru muhurumende nemuZanu PF. No media source currently available 	https://www.voashona.com/a/zimbabwe-urged-to-stop-crackdown-on-dissent/5055583.html
politics	VeMDC Alliance neZanu-PF Voudzana Meno Amire paNyaya yeKuputswa kweZvivakwa Mumaguta	Kutanga neMuvhuro vakawanda vange vachitengesa dzimotokari, midziyo yemumba, zvidhina nezvimwe pedyo nemigwagwa nedzimwe nzvimbo dzinonzi nehurumende dziri kuitirwa basa zvisiri pamutemo vakasara vave nemisodzi pamatama mushure mekunge zvivakwa zvavo zvaputswa muHarare, Ruwa, Epworth neChitungwiza. Asi nemusi weChina dare repamusoro soro rakati zvakaitwa nehurumende zvekuputsa zvivakwa isina mvumo yedare kutyo mutemo. Hurumende ine mazuva gumi ekupikisa mutengo uyu. Kunyangwe mapurisa ekanzuru ari kuputsa zvinhu akatsigirwa nemapurisa eZRP, danho iri rinotevera chisungo chedare remakurukota chekuti maguta atange kucheneswa kwete kusiya vanhu vachiita madiro aJojina. Asi vanopikisa nemasangano anorwira kodzero dzevanhu vanoti hurumende iri kukundikana kupa vanhu mabasa asi yovashungurudza kana voita mabasa avo emaoko. Vakakwikwidza vakamirira Zanu-PF musarudzo yedare reparamende kuWarren Park, VaGilbert Muponda, vanoti nyaya yezvivakwa zviri kungonyuka mumadhorobha iri kukonzerwa nekusagona kutungamira kwebato reMDC Alliance rine makanzura nemameya akawanda. Asi mutevedzeri wemutauriri webato reMDC Alliance, VaClifford Hlatywayo, vanoti Zanu-PF iri kurwa siku nesikati kuda kuvhiringidza MDC Alliance. No media source currently available 	https://www.voashona.com/a/vemdc-alliance-nezanu-pf-voudzana-meno-amire-panyaya-yekuputswa-kwezvivakwa-mumaguta/5923872.html
politics	MDC-T Yokurudzira Kuti VaMnangagwa Vaumbe Hurumende Duku	Bato guru rinopikisa munyika reMDC inotungamirwa naVaMorgan Tsvangirai rinoti mutungamiri wenyika VaEmmerson Mnangagwa vanofanira kuderedza huwandu hwemakurukota ehurumende pavari kuumba hurumende yavo itsva. Vachitaura neStudio 7 muHarare nhasi, mumwe wevatevedzeri waVaTsvangirai, VaNelson Chamisa, vakurudzira VaMnangagwa kuti vadzikise huwandu hwemapazi ehurumende kuitira kuti mari yakawanda ishandiswe pazvinhu zvinosimudzira hupfumi hwenyika neraramo yeveruzhinji. Izvi zvatsinhirwa nemunyori mukuru muboka revaimbova varwi muhondo yerusunguko kana kuti Zimbabwe National Liberation War Veterans Association, VaVictor Matemadanda, avo vatiwo zvakakosha kuti VaMnangagwa vaderedze huwandu hwemakurukota ehurumende, asi vachiti izvi zvinoenderanawo nekuti VaMnangagwa vachada kupinza here vanhu vasiri muZanu PF muhurumende yavo kana kuti kwete. VaChamisa vanoti hapana nhaurirano dzati dzavepo pakati pebato ravo nehurumende itsva panyaya yekuumba hurumende yemubatanidzwa. Zvichakadaro, VaMngangagwa vakatarisirwa kudoma makurukota ehurumende yavo munguva pfupi iri kutevera. NeMuvhuro, VaMnangagwa vakadoma VaPatrick Chinamasa kuti vambofanobata matomhu egurukota rezvemari uye VaSimbarashe Mumbengegwi kuti vafanobatawo matomhu egurukota rinoona nezvekudyidzana nedzimwe nyika kuti zvinhu zvikwanise kufambira mberi ivo vachitora nguva yavo kunyatsoumba dare remakurukota ehurumende yavo. VaMnangagwa vakatarisirwawo kusangana nevanyori vemapazi ose ehurumende nhasi masikati ano kuti vazeye kuti zvinhu zvofambiswa sei. No media source currently available  	https://www.voashona.com/a/zimbabwe-politics-mnangagwa-chamisa-mdct/4139781.html
politics	Vanofungidzirwa Kuti ndeveChidiki veZanu PF Vanopinda neChisimba paPurazi raVaMatemadanda	"Vechidiki vanofungidzirwa kuti vanotsigira bato reZanu PF mudunhu reMashonaland West vakapinda vakatora purazi remunyori mukuru weboka revaimbove varwi vehondo yerusununguko reZimbabwe National Liberation War Veterans (ZNLWVA) VaVictor Matemadanda neMugovera. VaMatemadanda vanoti vechidiki ava, avo vanosvika makumi matanhatu, vakadzinga vashandi vavo uye vari kuparadza hupfumi hwavo papurazi ravo reGarowa Number 8 kuTengwe, muHurungwe North. VaMatemadanda vanoti vechidiki ava vakatumwa nenhengo yeparamende kuHurungwe North Amai Sarah Mahoka. Asi hatina kunzwa divi raAmai Mahoka panyaya iyi sezvo nharembozha yavo yanga isingabatiki. Mutauriri wemapurisa mudunhu reMashonaland West Inspectir Clemence Mabgweazara varamba kutaura nezvenyaya iyi. VaMatemadanda vanoti kutorwa kwepurazi ravo zvisiri pamutemo nevechidiki ava kuedza kuvarwadzisa pamusana pekusawirirana kwavo nevakuru veZanu PF. VaMatemadanda vanoti chiitiko chakadai imviromviro dzemhirizhonga panyaya dzemuminda kana rimwe bato risiri Zanu PF ravekutonga. ""It's just a recipe yekuratidza kuti munyika hamuiti runyararo kana rimwe bato richinge rave kutonga,"" vanodaro. VaMatemadanda vanoti kutorwa kwepurazi ravo muratidzo wekuti chirongwa chekutora minda chinofanirwa kugutsa nhengo dzebato reZanu PF chete uye zvinopa mucherechedzo wakaipa kunyika. ""Handizivi kuti even vakuru vacho vari kuona here the impression yazviri kupa to the international community,"" VaMatemadanda vanodaro. Kutorwa kwepurazi ravo kunotevera mashoko emunyori anoona nezvegwara remusangano muZanu PF VaSaviour Kasukuwere ekuti vose vanopesana nebato ravo vanofanirwa kutorerwa zvose zvavakawana vachiri mubato iri. Asi VaMatemadanda vanoti vachakwidza nyaya yavo kumatare edzimhosva.  No media source currently available "	https://www.voashona.com/a/zimbabwe-politics-farm-invasions-/3457146.html
politics	Makanzura Akadzingwa Basa kuGweru Oronga Kuendesa VaKasukuwere kuMatare	Sangano re Zimbabwe Human Rights NGO Forum, rakamirira makanzura maviri emuGweru, ranyorera tsamba gurukota rezvematunhu richipikisa kudzingwa kwakaitwa makanzura aya. Gweta re Zimbabwe Human Rights NGO Forum riri kumirira makanzura maviri aya, VaTafadzwa Christmas, vanoti VaMoses Marecha naVaAlbert Chirau vakadzingwa basa zvisiri pamutemo, izvo vanoti zvinotyora kodzero dzavo dziri mubumbiro remitemo yenyika. VaChristmas vanoti kunyange hazvo mutemo we Urban Councils Act uchipa simba gurukota rezvematunhu kudzinga makanzura, masimba aya akabviswa mubumbiro idzva remitemo yenyika. VaChristmas vanoti mutemo uripo unosungira kuti paumbwe komiti inoferefeta kukanganisa kunenge kwaitwa nakanzura, kana meya. VaChristmas vanoti kana komiti iyi yawana kanzura kana meya aine mhosva, ndipo panopinda gurukota rezvematunhu richidzinga anenge achipomerwa mhosva, kwete zvakaitwa naVaKasukuwere. VaChristmas vanoti VaKasukuwere vakasatevedzera zviri mutsamba yavanyora, vachaendesa nyaya iyi kudare repamusoro soro vachipikisa kutyorwa kwekodzero dzemakanzura maviri aya. Asi VaKasukuwere vanoti havasi kuzodzosa makanzura aya pabasa uyezve havasi kuzopindura tsamba yakabva kumagweta emakanzura aya. VaKasukuwere vanotiwo vanoda kuvaendesa kumatare vakasununguka kuita izvi. Sachigaro veZimbabwe Electoral Commission, Amai Rita Makarau, vati havasati vawana tsamba yakanyorwa naVaChristmas. Amai Makarau vanoti kudzamara vawana tsamba inovazivisa zviri pamutemo nezve kudzingwa kwemakanzura aya, komisheni yavo icharamba ichiita basa rayo semazuva ose. Makanzura maviri aya ndiwo akatanga kudzingwa basa vachipomerwa mhosva yeuori naVaKasukuwere, avo, svondo rapera, vakambomisa basa makanzura ese kusanganisira meya weguta reGweru, vachivapomera mhosva yehuori pamwe nekushandisa mari yekanzuru zvisiri mugwara. No media source currently available  	https://www.voashona.com/a/gweru-mdc-t-kasukuwere-makarau/2933566.html
politics	Chirongwa cheBVR Chinotanga muBulawayo Vanhu Vashoma Vachipinda Machiri	Kunyoreswa kwevanhu kuti vagokwanisa kuvhota kwatanga muguta reBulawayo kuine vanhu vashoma vange vachinyoresa kuvhota, michina yeBiometric Voter Registration, BVR, ichitadza kunyatsoshanda pane zvimwe zvainotarisirwa kuita, ukuwo vamwe vanhu vachiti chirongwa ichi chinofanirwa kushambadzwa zvakasimba sezvo veruzhinji vasina ruzivo rwakakwana pamusoro pacho. Vanhu vange vachiuya vari vashoma, asi kunyoreswa kwavo kuti vagokwanisa kuvhota kwazotanga nguva dzekuma 9 mangwanani pamahofisi eZimbabwe Electoral Commission, ZEC, muBulawayo, sezvo vashandi veZEC vambotanga nekuwona kuti muchina wavo unoshanda zvakanaka here. Kunyange hazvo muchina uyu wange uchishanda zvakanaka, wange uchimbotadza kuita zvimwe zvaunotarisirwa kuita zvakadai sekukwanisa kuburitsa mazita enzvimbo dzekuti vanhu vanyoresa vanokwanisa kuzonotarisa kuti mazita avo akanyorwa zvechokwadi here kuti vagokwanisa kuvhota kana kuti polling center. Munhu atanga kunyoreswa pahofisi yeBulawayo District, VaAbel Ncube, vati vafara kuti vakwanisa kunyoresa, asi vange vachinyunyuta kuti izvi kwavatorera nguva, izvo zvatsigirwawo naVaWeston Dumba avo vaita munhu wechipiri kunyoresa. VaDumba vati kunyange hazvo zvingave zvinotora nguva, zvakakosha kuti vanhu vose vanokodzera munyika vave vanonyoresa kuti vagokwanisa kuvhota. VaDumba vatiwo maonero avo ndeekuti veruzhinji havasati vave neruzivo rwakakwana pamusoro pechirongwa chekunyoresa kuti vagokwanisa kuvhota. Mumwezve mugari wemuBulawayo VaAustin Moyo, avo vanogara mumusha weveruzhinji weCowdray Park, vaudza Studio7 kuti vange vachitevera nyaya yekunyoreswa kwevanhu kuti vagokwanisa kuvhota saka vaona zvakakosha kuti vauyewo vanyorese. Chirongwa chekunyoresa vanhu kuti vagokwanisa kuvhota chakaparurwa zviri pamutemo nemutungamiri wenyika, VaRobert Mugabe, svondo rapera muHarare asi nekuda kwekuti pari zvino michina yekunyoresa ichiri mishoma, kunyoreswa uku kuri kungoitwa panzvimbo shoma kunyanya pane mahofisi eZEC mumatunhu akasiyana-siyana munyika. Pari zvino pamahofisi eZEC ari kumahombekombe kweguta kwakadziva kumadokero ndipo pari kunyoreswa vanhu vari pasi peBulawayo District pamwe neveUmguza District. Mukuru anoona nezvesarudzo muBulawayo, Amai Sithembiso Khupe, vabvuma kuti muchina wavo wambovanetsa asi vati vari kufara nemafambiro aita chirongwa pakutanga kunyoreswa kwevanhu. Amai Khupe vati hofisi yavo yeBulawayo yakanzi ichapiwa michina zana negumi rimwe chete uye vachave nenzvimbo dzinopfuura mazana mana dzavachange vachinyoresa vanhu. VeZEC vanoti chirongwa chekunyoresa vanhu chichasimudzirwa zvakasimba kana vawana mimwe michina iyo vakati vanotarisira kuwana pakati pemwedzi unouya. Kuti munhu ukwanise kunyoresa kuvhota unofanirwa kuve uri chizvarwa chemuZimbabwe chine makore gumi nemasere, kana kupfuura, uye unofanirwa kuve nechitupa, cherata kana cheplastic, chine mufananidzo wechiso chako kanawo gwaro rekufambisa richiri kushanda. Rezinesi yemotokari haikwanise kushandiswa pakunyoresa kuvhota. Munhu unozodawo gwaro rinoratidza paunogara ingave tsamba yemvura iri muzita rako kana gwaro raunonyora rosainwa naCommissioner of Oaths, sabhuku kana mumwe munhu akadaro. No media source currently available 	https://www.voashona.com/a/zimbabwe-embarks-on-bvr/4033835.html
politics	Dare Rozeya Chikumbiro chaVaNguwaya Chekuti Vabvisiswe Mari yeChibatiso	Mutongi wedare repamusoro, Justice Pisirai Kwenda, vati pane zvakavanzika panyaya yechibvumirano cheDrax-SAGL nekambani yehurumende yeNatPharm vachiti zvinoshamisa kuti hurumende iri kunyanyobatikana nenyaya yekuti muzvinabhizimisi amutsa mutauro munyika, VaDelish Nguwaya, vakanyepera hurumende kuti isaine chibvumirano ichi asi isingashushikane kuti chibvumirano ichi chemamiriyoni makumi maviri emadhora ekuAmerica chakaitwa pasingatevedzwe mutemo wekutengwa kwezvinhu weProcurement Act uye pasina Procurement Regulatory Authority of Zimbabwe iyo inoona nezvekutengwa kwezvinhu muhurumende nekambani ayo. Justice Kwenda vataura mashoko aya mudare apo vange vari kuongorora nyaya yekuti dare raMagistrate rakapa mutongo kwawo here apo rakanyima VaNguwaya mukana wekubvisa mari yechibatiso kuti vatongwe vachibva kumba panyaya dzavari kupomerwa. VaNguwaya, avo vanomirira muZimbabwe kambani yekuSwitzerland yeDrax, vane nyaya mbiri dzekuti vakanyepera hurumende kuti kambani yavo yaigadzira mishonga izvo zvakaita kuti hurumende ipinde muzvibvimirano zviviri, zve$21 million ne$40 million emadhora ekuAmerica zvekuti Natpharm itenge mishonga kubva kuDrax. Vachuchusi panyaya iyi vanoti dai VaNguwaya vasina kunyepa hurumende ingadai isina kupinda muzvibvumirano izvi sezvo yaida kushanda nekambani inogadzira mishonga kwete inotenga nekutengesa mishonga zvinotwa neDrax. Vatiwo VaNguwaya, avo vanomira kambani yePapPharma yekuAlbania, vakambotsvaga basa kurumende rekutengesa mishonga vakatadza kuriwana sezvo kambani iyi yainge isingagadzire mishonga. Vati mushure mekuziva kuti hurumende yaida kushanda nekambani inogadzira mishonga, ndipo pavakadzoka zvekare neDrax ndokunyepa kuti kambani iyi inogadzira mishonga izvo zvakaita kuti vapihwe basa. Asi Justice Kwenda vati chinoshamisa ndechekuti sei basa iri rinokosha mari yakawanda kudai rakaitwa pasina kutevedzwa mutemo weProcurement Act nebumbiro remutemo wenyika. Vati zviri pachena kuti zvisinei nekuti VaNguwaya vakanyepa zviri pachena kuti mutemo wekutenga hauna kutevedzwa uye ndiyo nyaya yakakosha apa. Vati zviri pachena kuti pane zviri kuvanzwa nehurumende panyaya iyi. Vachuchusi vaudza dare kuti zvekuti izvi zvakaitwa pasina kutevedzwa mutemo ndizvo zvakaita kuti gurukota rezvehutano, Dr Obadiah Moyo, pamwe nevamwe vakuru vakuru vatatu vekambani yeNatPharm vanoti Amai Nancy Sifeku, VaCharles Mwaramba naVaRolland Mlalazi, vasungwe nenyaya iyi. Rimwe remwagweta aVaNguwaya, VaTafadzwa Hungwe, vaudza dare kuti nyaya yekuti mutemo wekutenga zvinhu hauna kutevedzwa handizvo zvingavanyimise mukana wekubhadhara mari yechibatiso vachiti haraive basa ravo kuita izvi. Vati samuzvinabhimisi chavo kutsvaga basa uye havashandi muhurumende zvekuti vangazive kuti chinofanira kuitwa chii pakutenga zvinhu. Rimwe gweta ravo, VaAshely Mugiya, vati hapana chingaite kuti VaNguwaya vatize munyika kuti vasatongwa nekuti hapana mhosva yavakapara. Asi mumwe wevachuchusi panyaya iyi, VaLancelot Mutsokoti, vaudza dare kuti kana vakabatwa nemhosva VaNguwaya vanogona kukandwa mujeri kwenguva yakareba nekudaro pane mukana mukuru wekuti vanogona kutiza munyika. Vatiwo vavari kupomerwa mhosva navo vakaita saLlir Deja ari kunze kwenyika uye vanogona kuchengeta VaNguwaya kunze kwenyika sezvo vakatobhadharwa mamiriyoni maviri emadhora ekuAmerica nehurumende. Asi magweta avo anoti vakazvipira kuti vabatise gwaro ravo rekufambisa kunamabharani wedare. Justice Kwenda vati vanoda nguva yekumbozeya nyaya iyi vasati vapa mutongo wavo uye vati vachaita izvi musi weChitatu chinouya usati wadarika. Nyaya yaVaNguwaya yakaputika nguva pfupi yapfuura mushure nekunge sangano remapurisa pasirose reInterpol ranyorera kuZimbabwe Republic Police richida kuziva hukama weDrax neNatPharm. Huori uhu pakati peDrax neNatpham pamwe nebazi rehutano hwakatanga kuburitswa nebepanhau repaindaneti, reZim Morning Post. Nyaya yaVaNguwaya yamutsa mutauro mukuru munyika sezvo vachifambidzana nevana vemutungamiri wenyika, VaEmmerson Mnangagwa, Collins naShaun uye vachionekwa pamadandemutande vaina VaMnangagwa pamwe nemudzimai wavo, Amai Auxillia. VaMoyo vari kutongwa vachibva kumba kwavo mushure mekubhadhara zviuru makumi mashanu zvemadhora semari yechibatiso. Amai Sifeku, VaMlalazi naVaMwaramba vari kutongwawo vachibva kunze mushure mekubhadhara mari yechibatiso zviuru gumi zvamdhora pamunhu. No media source currently available 	https://www.voashona.com/a/zimbabwe-court-to-review-bail-application-for-businessman-nguwaya/5479162.html
politics	Sangano reMapurisa neMauto reJoint Operation Command Rodaidzira Hurukuro neSangano Riri Kuronga Kufora paValentine's Day	Rimwe sangano rinorwira kodzero dzevanhu, reZimbabwe Activists Alliance rinoti rino katyamadzwa nedanho ratorwa nemapurisa rekushevedza nhengo dzaro kumusangano weJoint Operation Command kana kuti JOC, uyo unonzi uchaitwa neChina masikati. Sangano iri rakanga ranyora tsamba kumapurisa richiazivisa nezvehurongwa hwenhengo dzaro hwekuda kufora mumigwagwa neMugovera dzichicherechedza zuva rerudo, reValentine’s Day. Vanoona nezvekufambiswa kwemabasa musangano iri, Muzvare Tendai Lynnette Mudehwe vanoti neChipiri vakasvitsa tsamba yavo kudivi remapurisa rePolice Internal Security Intelligence (PISI) vachi vazivisa nezvehurongwa hwavo hwekufora mumigwagwa pazuva iri senzira yavo yekuratidza rudo rwavo kunyika yavo yeZimbabwe. Vanoti dingindira regore rino rinoti “I Love my Zimbabwe”. Musangano weJOC uyu unopindwa nemapurisa, mauto, vasori pamwe nevanoona nezvekuchengetedzwa kwemajeri. “Isu tichaenda kumusangano weJOC uyu mangwana, uye tichaenderera mberi nekuratidzira kwedu neMugovera, zvisineyi nekuti tapiwa mvumo here nemapurisa kana kuti kwete,” Muzvare Mudehwe vanodaro. Vanoti pasi pebumbiro remitemo yenyika, vanhu vanobvumirwa kuungana vachiratidzira, uye kuzivisa kwavo mapurisa hakusi kutsvaga mvumo asi kuti kuitira kuti vabatsirwe mukukwanisa kuti vanhu vafambe zvakanaka pamwe nekuchengetedza runyararo. No media source currently available 	https://www.voashona.com/a/zimbabwe-politics-valentines-day/3185482.html
politics	ZEC Yotarisira Kupeta Gwaro Idzva reVavhoti Mukupera kweGore	Sachigaro weZimbabwe Electoral Commission kana kuti ZEC Amai Rita Makarau vanoti vanotarisira kuti panopera gore rino vanenge vave negwaro idzva revavhoti. Izvi zviri kuitwa sezvo nyika iri kutarisira kuita sarudzo gore rinouya. Vanotiwo mukupera kwemwedzi uno vanenge vave nemichina yose inodiwa mukunyoresa vavhoti. Nemusi weChishanu, ZEC inoti yakakwanisa kupihwa michina mazana mana pamichina zviuru zvitatu zvakatengwa nehurumende kubva kukambani yeLaxton Group yekuChina. Amai Makarau vanotiwo vanhu vanokwanisa kuvhota nezvetupa zverata musarudzo dzegore rinouya. Mashoko aya anotevera zvainge zvambotaurwa namabharani mukuru wehurumende vaTobaiwa Mudede avo vainge vati vanhu havakwanise kuvhota kana vasina zvitupa zvebepa. Amai Makarau vanoti kana vachinge vapedza kugadzira gwaro revavhoti vanofunga kuti sarudzo dzinenge dzokwanisa kuitwa. No media source currently available 	https://www.voashona.com/a/zimbabwe-matongerwo-enyika/4014883.html
politics	MDC T: Hapana Chitsva Pakuenda Kwayo kuMusangano weSADC kuBotswana	Bato reMDC T rinonzi rakada kurova isati yamhara parakatumira chikwata chekunotsvaga rutsigiro panyaya yematambudziko ari muZimbabwe kuBotswana pakugadzwa kwemutungamiri wenyika iyi, VaIan Khama Seretse Khama, sasachigaro mutsva weSouthern African Development Community, SADC. Asi zvinonzi chikwata ichi, icho chinonzi chaitungamirwa nemukuru muhofisi yemutungamiri webato iri, VaMorgan Tsvangirai, VaAbisha Nyanguwo, chakarasiswa naVaKhama, avo vanonzi vakaramba kusangana nacho. VaKhama vaitora husachigaro kubva kumutungamiri wenyika, VaRobert Mugabe. Asi mutauriri weMDC T, VaObert Gutu, vanoti hapana chitsva pakuenda kwechikwata chebato ravo kuBotswana sezvo vagara vachitumira nhume kumisangano yakadai. VaGutu vanotizve chikwata ichi chakanga chiri nhume dzemutungamiri webato ravo, VaMorgan Tsvangirai, kwete kuti chainomirira bato rose, sezvo paine vanyori vanomirira bato kana pachidiwa kumirirwa bato. Nhengo yeZanu PF, uye vachiongororora zvematongerwo enyika, VaGadzira Chirumhanzu, vanoti chave chigariro musoro weshuro kushaya nyanga, sezvo MDC T yave kuzivikanwa nemuririro wayo wekuchemera kune vekunze kuti vagadzirise matambudziko emuZimbabwe. No media source currently available 	https://www.voashona.com/a/zimbabwe-politics-mdct-sadc-summit/2925848.html
politics	Dare Rinoti Vabva Kure Vane Kodzero yeKunyoresa Kuvhota	Dare repamusoro ratura mutongo wekuti vanhu vane vabereki vasiri zvizvarwa zveZimbabwe vane zvitupa zvakanzi Alien vakwanise kunyoresa kuvhota musarudzo dzichaitwa gore rinouya. Vachitura mutongo wavo panyaya yakakwidzwa kudare naAmai Sarah Kachingwe pamwe neMDCT ne MDC-N, mutongi wedare repamusoro, Amai Nyaradzo Munangati Manongwa, vati vanhu vane zvitupa zvemuZimbabwe vane vabereki vanobva kune dzimwe nyika zvizvarwa zveZimbabwe nokudaro vane kodzero dzekuvhota. Amai Munangati Manongwa vati vanhu ava, avo vanozivikanwa nezita rekuti maAliens, vanofanira kutakura zvitupa zvavo nemagwaro avo ekuzvarwa pamwe neanoratidza pavanogara kuti vakwanise kunyoresa sevavhoti muchirongwa chekunyoresa kuvhota chiri kuitwa nekomisheni inoona nezvesarudzo yeZimbabwe Electoral Commission. Munyori mukuru muMDCT, VaDouglas Mwonzora, vati vafara zvikuru nemutongo waturwa nedare vachiti vatsigiri vavo vazhinji avo vanga vachitadza kunyoresa vachinzi ma aliens vave kukwanisa kuzovhota musarudzo dzegore rinouya. Mumwe ane chitupa chakanzi alien, VaWilliam Banda, avo vanogara mumusha weMbare muno muHarare, vati vari kufara zvikuru kuti vave kuzokwanisa kuve nechekuita nezvekusarudzwa kwevatungamiriri munyika. VaBanda vati vave kutonokokorodzana nevamwe vavo kuti vanonyoresa sevavhoti. Zvichakadai, VaMwonzora vanoti vakawiririrana neZanu PF pamusangano wakaitwa neChipiri kuti chirongwa chekunyoresa vanhu kuvhota chipfuudzirwe mberi sezvo chakakanganiswa nekuratidzira kwakaitwa kwakapedzisira kwaita kuti vaimbova mutungamiri wenyika, VaRobert Mugabe, vasiye chigaro. Chikamu chechitatu chechirongwa chekunyoresa vanhu sevavhoti chiri kuitwa neZEC chakatarisirwa kupera neChishanu svondo rino komisheni iyi isati yapinda muchikamu chechina. No media source currently available Zvichakadaro, sachigaro weZimbabwe Electoral Commission, Amai Rita Makarau, vanoti sangano ravo richiri kuda kuti rizeye mutongo uyu dzisati dzatora danho rekuti rinyorese here kana kuti kwete vanhu vari kunzi vane vabereki vabva kure kana kuti ma alien. No media source currently available    	https://www.voashona.com/a/zimbabwe-high-court-okays-people-with-alien-designation-to-register-to-vote/4142155.html
politics	Mutungamiri weEquatorial Guinea, VaNguema, Votarisirwa Kusangana naVaMugabe	Mutungamiri wenyika yeEquatorial Guinea VaTheodoro Obiang Nguema Mbasogo vakasangana nemutungamiri wenyika VaEmmerson Mnangagwa pavakazeya nyaya dzekusimbaradza kudyidyana pakati peZimbabwe nehurumende yekuMalabo. Vachitaura nevatori venhau paState House nezuro manheru mushure memusangano wavakaita nemutungamiri weEquatorial Guinea, VaTheodoro Obiang Nguema Mbasogo, mutungamiri wenyika VaEmmerson Mnangagwa vakati hapana zvitsva zvavakazeya naVaMbasogo munhaurirano dzavakaita kunze kwekungosimbaradza hukama hwagara huripo pakati peZimbabwe neEquatorial Guinea vasati vatora matomhu kubva kune vaimbova mutungamiri wenyika VaRobert Mugabe. VaMbasogo vakaudzawo vatori venhau kuti kudyidzana pakati peZimbabwe nehurumende yavo kucharamba kuchienderera mberi zvisinei nekuti Zimbabwe yave nemutungamiri mutsva. VaMbasogo, avo vaitaura vachiturikirwa, vakati hurumende yavo iri kutsigira zvirongwa zviri kuitwa naVaMnangagwa zvakanangana nebudiriro yenyika. Vachiturikirwa, VaNguema vakati parwendo rwuno vakanga vasina zvitsva zvavakauya kuzotaura asi kungosimbaradza kudyidzana kwagara kwagara kuripo kuitira kuti vasimudzire nyika dzavo dzose dziri mbiri. Zvichakadai, VaMbasogo vakatarisirwa kuita musangano naVaMugabe, avo vavaidyidzana navo zvikuru vasati vatorerwa masimba ehutongi naVaMnangagwa zvakakonzera kuti pasave nekuwirana pakati paVaMugabe naVaMnangagwa. Musangano uyu wakatarisirwa kuitirwa kumba kwaVaMugabe kuBlue Roof kuBorrowdale mangwanani ano. Zvichakadai, vane ruzivo nezviri kuitika mukushanya kwemutungamiri weEquatorial Guinea vanoti VaMbasogo vatumwa nemashoko kuna VaMugabe abva kuna VaMnangagwa ane chekuita nekuti VaMugabe naVaMnangagwa vayanane pakubvutirana kwavakaita masimba. Asi imwe nyanzvi munyaya dzezvematongerwo enyika, VaMalvern Mkudu, avo vanoshanda vakazvimirira, vanoti havaone VaMbasogo vachikwanisa kuita mutongi gava pakati pevaviri ava. VaMugabe naVaMbasogo vane hushamwari hunobvira kure uye VaMbasogo vakambobatsirwa naVaMugabe masoja emuno paakabata ndege yaiva nevanhu vainge vakatakura zvombo zvekunopidigurisa hurumende yaVaNguema kuMalabo. Izvi zvatsinhirwawo neimwe nyanzvi munyaya dzezvematongerwo enyika uye vachishanda nesangano reRevolutionary Research Institute of Zimbabwe, VaTjenesani Ntungagwa. Vapedza kusangana naVaMugabe, VaMbasogo vakatarisirwa kusangana zvakare naVaMnangagwa vasati vaoneka kudzokera kunyika kwavo nhasi wakare. Kupinda munyika kwakaita VaMbasogo nezuro kwakananganawo nekusvitsa chidimbu chepakati chegore kubva pakagadzwa VaMnangagwa semutungamiri wenyika munaMbudzi gore rapera. No media source currently available 	https://www.voashona.com/a/zimbabwe-equatorial-guinea-nguema-visit/4409333.html
politics	Musikana Anoti Akarohwa naAmai Grace Mugabe Oramba Kupihwa Mari Kuti Asaende kuDare redziMhosva	Gweta riri kumirira musikana anonzi akarohwa naAmai Grace Mugabe, VaGerry Nel vakaudza Studio 7 nemusi weChina kuti vanhu vaimirira Amai Mugabe avo vasina kudomwa nemazita vakayedza kuti musikana uyu, Gabriella Engel areve mari yaanoda kuti nyaya iyi isaende kudare. No media source currently available Asi VaNel vati akaramba achiti anoda kuti mhosva itongwe nekuti chaari kuda haisi mari asi kuti nyaya itongwe nyakupara mhosva arangwe. Amai Mugabe vari kupomerwa mhosva yekurova zvakaipisisa Muzvare Gabriella uyo ainge ari muhotera muSouth Africa nevanakomana vavo vaviri, Chatunga Bellamine naRobert Junior. VaNel vatiwo kana hurumende yeSouth Africa ikati amai mugabe varegerererwe semuyarikani kana kuti kupihwa “diplomatic immunity” vachanda kudare repamusoro kuti vasabvumidzwe kubuda munyika iyi. Muzinda weZimbabwe wakatoendesa chikumbiro kuhurumende yeSouth Africa chekuti Amai Mugabe vabatwe semunyarikani. VaNel vati vachine chivimbo chekuti Amai Mugabe vachamiswa pamberi pematare edzimhosva. Vatiwo vatiwo Amai Mugabe havakwanise kubatwa semunyarikani. Mutauriri wemapurisa muSouth Africa Brigadier Vish Naidoo vaudza Studio 7 kuti semapurisa vambomira kuferefeta nyaya iyi kusvika vanzwa chikumbo chaAmai Mugabe chekuti vabatwe semunyarikana. Pavabvunzwa neStudio 7 kuti ko Amai Grace Mugabe vari kuti kudi pakupikisa mhosva iyi, VaNaidoo vaudza Studio 7 kuti Amai Mugabe havana kana humbowo kana mashoko avakapa kumapurisa sezvo vasina kuuya kukamba kwavainge vakamirirwa. Mamwe magweta anoti Amai Mugabe vanokwanisa kubatwa semunyarikani asi vamwe vachiramba. Muzvinafundo munyaya dezvemutemo paUniversity of Zimbabwe vachitungamira bato reNCA VaLovemore Madhuku vanoti Amai Mugabe vanokodzera kubatwa semunyarikani asi vozotongwa vave kuZimbabwe. No media source currently available 	https://www.voashona.com/a/zimbabwe-matongerwo-enyika/3989894.html
politics	Ko Vanhu Gumi neVanomwe Vabviswa Pazvirango neAmerica Ndivanani?	Kunyangwe hazvo America yakatemera zvirango vamwe vanhu vana nezuro kusanganisira mwana wemutungamiri wenyika VaEmmerson Mnangagwa, Emmerson Mnanngagwa Junior, pane vamwe vanhu kunyanya vaive muhurumende vakabviswa pazvirango. Vanhu ava vanoti Amai Flora Buka, VaIgnatious Morgan Chombo, VaNicholas Tasungunurwa Goche,naVaRugare Aleck Ngidi Gumbo. Vamwe vabviswa vanosanganisira VaJaison Machaya, VaReuben Marumahoko, VaHerbert Murerwa nemudzimai wavo Amai Ruth Chipo Murerwa, VaKenneth Keparadza Mutiwekuzivam VaDavid Chapfika, VaPhineas Chihota, mwana waVaPatrick Chinamasa, Gamuchirai Chinamasa, Amai Abigail Damasane, VaAndrew Langa, mupurisa VaLevy Sibanda, Amai Hellin Mushanyuri Gono, mudzimai waVaGideon Gono, uye VaChenhamo Chakezha Chimutengende.	https://www.voashona.com/a/6873856.html
politics	ARTUZ Inoudza Mapurisa neMasoja Kuti Iri Kuvarwiravo paNyaya dzeMari	angano rinomiririra varairidzi vekumaruwa, re Amalgamated Rural Teachers Union of Zimbabwe kana kuti ARTUZ, rinoti masoja nemapurisa vanoshandiravo hurumende naizvozvo riri kuvakurudzira kuti vasarove vanhu kana kuvhiringa varairidzi vanenge vachiratidzira nezvenyaya dzemihoro. Mutungamiriri we ARTUZ, VaObert Masaraure vaudza Studio 7 kuti varairidzi vari kurwira mihoro yevanhu vese vanoshandira hurumende, kwete varairidzi chete saka vari kukurudzira kuti masoja nemapurisa kuti vafunge zvakadzama kana vatumwa kunomisa kuratidzira kwavanenge vachiita. VaMasaraure vati sangano ravo riri kuronga zvekuratidzira zvine mutsindo rakabatana nemamwe masangano. Hatina kukwanisa kubata gurukota rezvekudzivirirwa kwenyika Amai Oppah Muchinguri Kashiri kana gurukota rezvemukati menyika VaCain Mathema sezvo vange vasiri kudaira nharembozha dzavo. Vashandi vehurumende vakawanda kusanganisira varairidzi nemadhokotera vave nenguva yakareba vachiratidzira nenyaya yemihoro. Hurumende inoti vashandi ava vanofanira kusimbisa nhaurirano kwete kuratidzira. No media source currently available 	https://www.voashona.com/a/artuz-inoudza-mapurisa-nemasoja-kuti-iri-kuvarwiravo-panyaya-dzemari-/5252315.html
politics	Vanhu Vatatu Vanourayiwa neMauto Vakawanda Vachikuvara Mukuratidzira muHarare	Vanhu vatatu vapfurwa vakafa muHarare apo vatsigiri veMDC Alliance vange vachiratidzira kusafara kwavo nemafambisirwo aeri kuitwa basa rekuzivisa nyika zvakabuda musarudzo dzakaitwa neMuvhuro. Vaona zvaitika vanoti vanhu vapfurwa ava vanhuwo zvavo vabatwa nemhirizhonga yange isineyi nezvavanga vachiita. Mashoko atiri kutambira anoti vamwe vapfurwa vakafa afa madzimai anga achizvifambirawo zvawo. Muguta remuHarare maswera muchiridzwa pfuti nemapurisa achirwisana nevatsigiri veMDC Alliance. Mutauriri wemapurisa, Senior Assistant Commissioner Charity Charamba, vatenda kuti pane vanhu vaurayiwa muHarare mukuratidzira uku uye mitumbi yavo iri kuParirenyatwa Hospital. Mauto anofungidzirwa kuti ndiwo auraya vanhu ava. Zviuru nezviuru zvevatsigiri veMDC Alliance zvapinda mudhorobha mangwanani mazvatanga kuratidzira zvichiti sarudzo dzemusi weMuvhuro hadzina kubatwa zvakanaka neZimbabwe Electoral Commission, Zec. Varatidziri ava vatematema motokari dzeZanu PF nematombo pamwe nekutema mahwindo epamuzinda weZanu PF pamwe neZec. Pasina chinguva mapurisa anga akapakatira zvombo abva atanga kuridza pfuti panze pemahofisi eZanu PF. Panga pachiridzwa pfuti pamahofisi eZanu PF, vamwe varatidziri vaenda kwanga kuchiverengerwa mavhoti asi vazodzingwa nemapurisa avakandira hutsi hunokachidza pamwe nekuridzira pfuti mudenga. Varatidziri ava vabva vaparira nedhorobha rose vachiimba vachiti “tinoda Chamisa”. Chikopokopo chemasoja chazenge chave kutendererawo nepamusoro pevanhu vanga vachiratidzira uye masoja anonziwo anga ave kurova vanhu kune mimwe migwagwa iri pakati pedhorobha. Varatidziri ava vanoti havasi kuzofa vakadzokera kudzimba dzavo kudzamara zvavanoti ndizvo zvechokwadi zvakabuda musarudzo zvaziviswa kwete zviri kuziviswa neZec. Pataenda pamhepo, masoja pamwe nemapurisa anga akapakatira zvombo anga achimhanyisa vanga vachiratidzira ava. No media source currently available  	https://www.voashona.com/a/vanhu-vatatu-vourayiwa-nemauto-vakawanda-vachikuvara-mukuratidzira-muharare/4509452.html
politics	VaTsvangirai Voita Musangano kuChikomba neMugovera	Mapurisa anonzi azivisa bato re MDC-T kuti harikwanise kuita musangano nevatsigiri varo ku Chikomba mudunhu reMashonaland East neMugovera sezvo Zanu PF iine hurongwa hwayo mudunhu iri musi uyu. No media source currently available Mutauriri weMDC-T, Va Obert Gutu, vanoti vakazivisa mapurisa kuti mutungamiri webato ravo,Va Morgan Tsvangirai, vanoda kuita musangano nevatsigiri vavo, asi mapurisa akati havakwanisi kuita izvi. Va Gutu vashora mapurisa vachiti ari kushandiswa ne Zanu PF vachirega kuita basa ravo vasina divi ravakarerekera. Vaenderera mberi vachiti vatora danho sebato rekuti Va Tsvangirai vaenderere mberi nemusangano zvisinei nemhinduro yemapurisa vachiti mapurisa haana kodzero yekuvarambidza kuita musangano uyu pasi pemutemo we Public Order and Security Act. Mutauriri wemapurisa, Amai Charity Charamba, vati havakwanise kutaura nezvenyaya iyi vachiti havasati vakwanisa kutaura nemukuru wemapurisa mudunhu re Mashonaland East kuti vanzwe kuti nyaya iyi yakamira sei. Mutauriri wemapurisa mudunhu reMashonaland East, Inspector Clemence Mabweazara, vanga vasiri kudaira nharembozha yavo. Asi nyanzvi munyaya dzezvematongerwo enyika uye vachigarowanzotaura vachitsigira Zanu PF, Va Goodson Nguni, vanoti MDC-T yakashanda kwazvo kuti pave nebumbiro idzva remitemo yenyika saka nokudaro vati Va Tsvangirai nebato ravo vanofanirwa kuwanikwa vachitevedzera mutemo. Izvi zvatsinhirwawo neimwe nyanzvi munyaya dzezvematongerwo uye vari mudzidzisi pa University of Zimbabwe, Muzvinafundo Charity Manyeruke, avo vashora danho ratorwa ne MDC-T iri vachiti uku kuzvidza vanochengetedza mutemo nerunyararo munyika. Asi pasi pemitemo yenyika, mapurisa haana mvumo yekurambidza mapato kuita misangano yayo, kunze kwekuti mapurisa anogona kuti anenge akawandirwa nebasa musi uyu, kana kuti nzvimbo inenge ichida kushandiswa, inenge ichishandiswawo nemamwe masangano.	https://www.voashona.com/a/tsvangirai-mdc-zanu-pf-gutu-chilomba/2819706.html
politics	Crisis in Zimbabwe Yonetseka neKutyorwa kweKodzero dzeVanhu muNyika	Sangano reCrisis in Zimbabwe Coalition nemusi weMuvhuro rakaita musangano kuJohannesburg, South Africa vachizeya mamiriro akaita zvinhu muZimbabwe zvikuru nyaya yekutyorwa kwekodzero dzevanhu. Masangano akapinda mumusangano uyu anosanganisa Tajamuka, National Vendors Union Zimbabwe, ZCTU, Platform for Youth Development nemamwe. Mukuru weCrisis in Zimbabwe Coalition Amai Pamela Kadau vakaudza Studio 7 kuti vari kunetsekana zvikuru nenyaya yekurohwa kwevanhu munyika nevanofungidzirwa kuti vasori uye mapurisa. Amai Kadau vati zvizvarwa zveZimbabwe zviri kuSouth Africa zvinotiwo zviri kuda kupihwa mukana wekuvhota. Asi mukuru weZimbabwe Electotal Commission Amai Rita Makarau vakaudza vatori venhau mazuva mashoka apfura kuti mutemo uripo parizvino haupe vanhu vari kunze kwenyika mukana wekuvhota. Vakati izvi zvinokwanisika chete kana bumbiro remutemo ravandudzwa. No media source currently available   	https://www.voashona.com/a/zimbabwe-matongerwo-enyika/3607336.html
politics	VaMugabe Vodaidzira Misangano yeKuyedza Kugadzirisa Zvinhu Zvaita Manyama Amire neRongo	Mutungamiri wenyika VaRobert Mugabe avo vatarisana nematambudziko makukutu zvichikonzerwa nekurwisana mubato ravo uye hupfumi hwenyika hwaenda kumawere vari kutarisirwa kuita misangano mitatu yakakosha svondo rino kutanga neChitatu kuyedza kugadzirisa zvinhu. VaMugabe vari kuita misangano yePolitburo, Central Committee uye mumwe neveZimbabwe National Liberation War Veterans Association. Nyaya yekuti VaMugabe vave nemakore makumi mapfumbamwe nemaviri pasina kujeka kuti ndiyani achatora chigaro chavo yakonzera kuti mubato ravo nemunyika muiite kunetsana kwakanyanya. Pane vamwe vari kutsigira mutevedzeri wemutungamiri wenyika VaEmmerson Mnangagwa vamwe vachitsigira Amai Grace Mugabe vari kuchikwata chinonzi Generation 40. Vaviri ava vanoramba kuti vane zvikwata zvavanotungamira. Vakarwa hondo vari kutsika madziro vachiti VaMugabe vanofanira kudzinga mubato vamwe vechikwata cheG40 vanosanganisa makurukota matatu anoti VaJonathan Moyo, muzukuru wavo VaPatrick Zhuwao uye VaSaviour Kasukuwere. Asi vachitaura mushure mekudzoka kuJapan mushure mekupfuura nekuSingapore nemusi weSvondo, VaMugabe vakati vakarwa hondo havafanire kuudza bato zvekuita asi kuti vanofanira kungotevera gwara rebato. Mutauriri wesangano reZimbabwe National Liberation War Veterans Association VaDouglas Mahiya vanoti vari kuda kuti zvichemo zvavo zvigadziriswe. Izvi zvinosanganisa nyaya dzehutano, kuendeserwa vana kuzvikoro nezvimwe. No media source currently available 	https://www.voashona.com/a/zimbabwe-matongerwo-enyika/3270441.html
politics	Vakawanda muHarare Votaura nezveSarudzo dzekuAmerica	Apo America inoita sarudzo dzemutungamiriri wenyika nemusi weChipiri, vanoongorora zvematongerwo enyika pamwe neveruzhinji vanoti hurumende yeZimbabwe, vakuru vemapato ezvematongerwo enyika pamwe nekomisheni yesarudzo yeZimbabwe Electoral Commission vanofanira kudzidza zvakawanda musarudzo idzi. Vakawanda vanoti vanotsigira Amai Hillary Clinton kuti vave mutungamiriri mutsva weAmerica vachiti kana izvi zvikaitika zvichasimudzira vanhukadzi kwete muAmerica asi pasi rese. Amai Clinton vari kukwikwidzana neshoroma VaDonald Trump. Sarudzo dzemutungamiriri wenyika yeAmerica idzi dzinoitwa musi wa8 Mbudzi mushure memakore mana oga oga uye dzinotarisirwa zvikuru nenyika dzepasi rose. Vanoongorora nyaya dzezvematongerwo enyika, VaVivid Gwede, vanoti sarudzo idzi dziri kuitwa zvakajeka uye vese vano kwikwidza vachipihwa mukana wekuita misangano pamwe nekusangana nevatsigiri vavo izvo vanoti hazviitike muZimbabwe. Vanoti ichi ndicho chikuru chinofanira kudzidzwa nemapato ezvematongerwo enyika, mapurisa pamwe neveZimbabwe Electoral Commission. Vanoongorora nyaya dzezvematongerwo enyika, VaDonald Chibika, vanotiwo kunyange hazvo paine matambudziko pano neapo, sarudzo dzekuAmerica dzakajecha zvikuru kana zvikaenzaniswa nemuZimbabwe. Vanotiwo America inopa mukana kuzvizvarwa zvayo zvese zviri kunze kwenyika kuti zvivhote kwete muZimbabwe mekuti hurumende inoda mari dzevanhu vanogara kunze asi isingavape mukana wekuvhota. Sachigaro weZimrights, zvakare vari gweta, VaPassmore Nyakureba, vanoti Zimbabwe inofanirawo kuti idzidze kubva kuAmerica iyo inopa mukana akaenzana kune vanenge vachikwikwidza. Mukuru weDemocractic Party, Vurayayi Zembe, vaudza Studio 7 kuti America inyika yakabudirira chose nekuti inota sarudzo dzakachena uye Zimbabwe inofanira kuita zvimwezvo kuti kana ichida kuti zvinhu zvayo zvifamba zvakanaka munyaya dzehupfumi kana dzematongerwo enyika. Vanoti hupfumi hweZimbabwe hwaparara nenyaya yekuti munyika muoitwa sarudzo dzinemutauro nguva nenguva. Mutauriri weMDC inotungamirirwa namuzvinafundo Welshman Ncube, VaKurauone Chihwayi vanoti chidzidzo chikuru chabuda musarudzo dzekuAmerica ndechekuti nguva yesarudzo haisa nguva yekupondana asi yekusarudza vatungamiriri. Zvichakadai vakawanda vataura neStudio 7 vanoti vanotsigira Amai Hillary Clinton kuti vave mutungamiriri weAmerica anotevera. Munyori wevechidiki muPeoples Democratic Party, Tatenda Chigwada vaudza Studio 7 kuti vanotsigira Amai Clinton nekuti vanoona sekuti vane moyo munyoro uye vanoda kuti madzimai asimukire munyaya dzematongerwo enyika. Amai Esther Shumba vanotiwo VaDonald Trump munhu asingaremekedze madzimai nekudaro haazviite kuti vavatsigire. VaGwede vanobvumirana nevaviri ava vachiti kana Amai Clinton vakakunda zvichapa manyukunyuku kuvanhukdzai pasi rese kuti vapinde munyaya dzematomgerwo enyika. Kana Dr Zembe vanoti madzimai ange akadzvinyirwa kwenguva yakareba muAmerica uye chingave chinhu chakanaka chose kana Amai Clinton vakakunda. Vanotiwo Amai Clinton mukadzi akashinga uyewo vakambove gurukota reAmerica rinoona nezvidzimwe nyika, vakavazve mudzimai wemutungamiriri wenyika zvekuti hapana changave tadzise kutungamira nyika yeAmerica. Ongororo dzir ikuitwa muAmerica dzinotaridza kuti makwikwi pakati paAmai Clinton naVaTrump akaoma kunyange hazvo Amai Clinton vari pamberi nezvikamu zvishomanana. Kana Amai Clinton vakakunda, kanenge kari kekutanga kuti nyika yeAmerica itungamirwe nemunhukadzi.	https://www.voashona.com/a/zimbabwe-matongerwo-enyika/3585150.html
politics	VaMnangagwa Vanonyorerana Zvibvumirano neMutungamiri weChina	Mutungamiri wenyika, VaEmmerson Mnangagwa, vasangana muBeijing nemutungamiri weChina, Va Xi Jinping.  Vatungamiri vaviri ava vanonzi vaita musangano wavo muGreat Hall of The People of Beijing, vakanyorerana zvibvumirano munyaya dzehupfumi, pamwe nekuumba hukama hwakasimba pakati penyika mbiri.  Zvibvumirano zvitanhatu zvanyoreranwa zvinosanganisira zveupfumi, zvebudiriro, pamwe nerubatsiro rwechikafu munguva dzenjodzi.  Chimwe chibvumirano chinonzi chakanangana nenyaya dzekurima. VaMnangagwa vari muChina kekutanga semutungamiri wenyika, kunyange hazvo vaimboperekedza vaimbove mutungamiri wenyika, VaRobert Mugabe.  Rwendo rwemutungamiri wenyika urwu rwuri kutarisirwawo kuti rwuchapa mukana zvizvarwa zveChina zvinoda kuzotanga mabhizimusi munyika.  Mutevedzeri wegurukota rezvemari nehupfumi, VaTerence Mukupe, vati China iri kuda kunzwawo kubva kuZimbabwe kuti zvii zvairi kuda kuita senyika mukuvandudza hupfumi hwayo.  VaMukupe vati chikuru chiri kuda kuitwa neChina kuvhura mukana wekuti vanamuzvinabhizimusi veikoko vashande neZimbabwe, ivo vachiwanawo zvakapfumbatwa neZimbabwe.  Vatiwo hukama hweZimbabwe neChina hwakabva kure uye inyika inotarisawo Zimbabwe neziso rakanaka.  VaMnangagwa, avo vari kuperekedzwa nemudzimai wavo, Amai Auxilia Mnangagwa, pamwe nemakurukota ane chitsama, vari kushanya kwemazuva mashanu.  China yava nenguva ichisima mari yayo muZimbabwe zvikuru munyaya dzemhando dzemoto, nhandare dzendege, migodhi nezvimwe.  Nyanzvi mune zveupfumi vachishanda vakazvimira uye vakambotungamirawo sangano reZimbabwe National Chamber of Commerce (ZNCC), VaLuxon Zembe, vanoti zvinofadza zvikuru kuti VaMnangagwa vakwanisa kunyorerana zvibvumirano muzuva ravo rekutanga kushanya kunyika iyi.  Asi VaZembe vanokurudzira kuti dai VaMnangagwa vakwanisa kuwaniswa rubatsiro rwemari kuitira kurerutsa dambudziko rekushaikwa kwemari munyika.  No media source currently available 	https://www.voashona.com/a/zimbabwe-economy-china-mnangagwa/4330326.html
politics	VaTsvangirai Vanoti VaMugabe Varemerwa neMutoro weKutonga	Mutungamiri webato guru rinopikisa reMovement for Democratic Change VaMorgan Tsvangirai vanoti mutungamiri wenyika VaRobert Mugabe vakundikana kutonga nekudaro vave kufanira kuchienda pamudyandigere. Vachitaura neStudio 7, VaTsvangirai vati tsika yaVaMugabe yekuti hupfumi hwaenda kumawere nenyaya yezvirango uye vanhu vekuChina vave kunzi vari kuita kuti nyika ishomekerwe nemari kutsvaga kweashaya kutsvaga uta mugate. VaTsvangirai vanotiwo hupfumi hwenyika hunokwanisa kugadziriswa nechimbi chimbi kana hurumende yakazvipira kugadzirisa zvinhu uye kumira nyaya dzekuita zvehuwori. Vanoti muhurumende yemubatanidzwa vakakwanisa kugadzira zvinhu nechimbi chimbi kunyangwe hazvo hupfumi hwainge hwave kumaziva ndadzoka. Bato reMDC riri kuratidzirawo mumaguta ose enyika richiti harisi kufara nenyaya yehuori uye mabond notes ari kuda kuparurwa nebhanga guru renyika reRBZ. Kumwe kuratidzira kuri kwaMutare nemusi wa 25 Chikumi. No media source currently available 	https://www.voashona.com/a/zimbabwe-matongerwo-enyika/3379705.html
politics	Amai Mugabe Vanoti Vakazvipira Kushanda Vari Pasi paVaMnangagwa	Mudzimai wemutungamiri wenyika, Amai Grace Mugabe, vaenderera mberi nemisangano yavo kuMataga Business Center, Mberengwa kuMidlands. Amai Mugabe vati havana chido chekutora chigaro chemutevedzeri wemutungamiri wenyika, VaEmmerson Mnangagwa, sezviri kutaurwa nevamwe mubato. Izvi zvinotevera mashoko ekuti vamwe muZanu-PF, vachitungamirwa nedunhu reMashonland West, vari kuda kuti Amai Mugabe vatore chigaro chekuva mutevedzeri wemutungamiri wenyika. No media source currently available Pari zvino Amai Mugabe ndivo mukuru webazi remadzimai reWomens League. Amai Mugabe vatiwo VaMugabe munhu agara achinetsekera nyika uye achirarama hupenyu hwakaoma kubva munguva yechimurenga. Mudzimai wemutungamiri wenyika ashorawo bato reMDC achiti rakaumbwa navanasapurazi vaisafara nekutorerwa minda. Vatiwo mutungamiri weMDC, VaMorgan Tsvangirai,ndivo vakaunza zvirango zvakatemerwa nyika. Asi mutauriri weMDC-T, VaObert Gutu, vanoti Amai Mugabe havana zvavanoziva pane zvavari kutaura. VaGutu vatiwo bato ravo riri kuenda kumatare kuti amise Amai Mugabe kupa vanhu matarakita ehurumende, sezvo asiri ehurumende. No media source currently available Amai Mugabe vashorawo VaRugare Gumbo vePeople First vachiti mutengesi uye vari kufamba vachipa vanhu mari kuti vavatsigire.Asi VaGumbo vati zviri kutaurwa nemudzimai wemutungamiri wenyika hazvina nemusoro wese. No media source currently available Vatevedzeri vose vemutungamiri wenyika, VaMnangagwa naVaPhelekezela Mphoko vange varipowo pamusangano uyu. VaMpoko varatidza kusafara apo vadaidzwa kunzi VaMboko nevakafanobata chigaro chasachigaro weMidlands, VaKizito Chivamba. Vati uku kushora uye kunyomba. 	https://www.voashona.com/a/mugabe-grace-mnangagwa/3066921.html
politics	Vatsigiri vaVaTrump Vanoratidzira muWashington DC	Vanhu vari kutsigira mutungamiri we America, VaDonald Trump, mumashoko avo asina huchapupu ekuti sarudzo dzemuAmerica dzakabiridzirwa, vaswera vaine hurongwa hwekuratidzira munzvimbo dzakasiyana siyana muguta guru reWashington mudunhu re District of Columbia. Makungano ekuratidzira aya anga akarongwa muguta rose reWashington, vamwe vachiratidzira pasi pehurongwa hwemasangano anoti; Million MAGA March, Women for Trump, uye ne Stop the Steal. Vari kutungamirwa hurongwa hwakasiyana siyana uhu, vari kuburitsa mashoko asina humbowo mukati pamwe nechokwadi chizere achiti sarudzo yemutungamiri wenyika, yakabiridzirwa zvemhando yepamusoro soro, nokudaro inofanirwa kudzivirirwa zvakasimba. VaTrump vari kuramba kutambira kuti vakakundwa nevaimbove mutungamiri weAmerica, VaJoe Biden, avo vakanzi nemasangano enhau, kusanganisira Fox News yagara ichitsigira VaTrump, ndivo vakakunda musarudzo iyi. VaTrump vari kuti pane zvakaitwa mumamwe matunhu zvinotyora mitemo yesarudzo, kunyange hazvo pasina vakuru vakuru vematanhu vati vazivisa kutyorwa kwekadzama kwemitemo yesarudzo, kunze kwedunhu reGeorgia riri kuverenga zvakare mavhoti sezvo mitemo yedunhu iri, ichisungira kuti kuverengwa kwemavhoti kudzokororwe kana paita mutsauko wemavhoti ari pasi pe 0.05% pavanhu vari kukwikwidzana. Georgia inonzi ine vanhu mamiriyoni mashanu vakavhota uye mutsvauko uripo une vanhu zviuru gumi nezvina, 14,000 votes vakavhotera VaBiden pamusoro pevanhu vakavhotera VaTrump. Izvi zvinosiya pane mutsauko we 0.03%, uyo uri pasi pe 0.05%. Maawa maviri kuratidzira kwekutsigira VaTrump kusati kwatanga, VaTrump vaonekwa vari mumotokari dzavo dzakaita mudungwe dzichipfuura nemumugwagwa, Pennsylvania Avenue, vachinyemwerera pamwe nekusimudzira vanhu maoko avo sechiratidzo chekufarira zviri kuitwa nevanhu ava. VaTrump vapfuura nemu Freedom Plaza vachienda kunotamba gorufu mudunhu rine muganhu ne District of Columbia, reVirginia. Vatsigiri vaVaBiden, avo vari kutarisirwa kugadzwa semutungamiri weAmerica wechimakumi mana nematanhatu, vanga vari muWashington DC zvakare vachiratidzirawo kutsigira kwavo VaBiden. Vatsigiri ava vanga vakaungana paBlack Lives Matter vaine zvinyorwa zvakanzi Biden Won. Kunyange hazvo hurumemende isati yatambira kukunda kwaVaBiden, mugari wekuDelaware uyu ari kutoronga hurumende yake itsva, uye akadoma vanhu mazana mashanu vachange vachifambisa basa rekutambidzana masimba. Asi bazi rehurumende rakakosha, reGeneral Services Administration, harisati ratambira kukunda kwaVaBiden, izvo zviri kuripa kuti risape chikwata chaVaBiden svumbunuro dzekushandisa mahofisi ehurumende pamwe nemari inoita $9,9 million inofanirwa kupihwa VaBiden kuti vashandise mukugadzirira hurumende yavo. Chikwata chaVaBiden chine mutoro mukuru wekuona kuti chabuda nemazita evanhu vanosvika zviuru zvinomwe vachange vachitungamira mapazi akasiyana siyana ehurumende pamwe nekuva vakuru vatsva muzvinzvimbo zvakawnda muhurumende. Pavanhu ava, vanhu chiuru chimwe chete nemazana maviri nemakumi mashanu vanofanirwa kutambirwa nedare reSenate mushure mekunge vaongororwa kuti vanokodzera here kuva vashandi vakuru muhurumende. Kuongororwa kwenhoroondo dzavo kunoda mari yakawanda zvikuru. Kunyange hazvo vasati vapihwa rubatsiro nehurumende, VaBiden vanokwanisa kushandisa imwe yemari yavakapihwa yekuti vashandise muhurongwa hwavo hwekuti vasarudzwe semutungamiri wenyika. Mari iyi inopihwa vose vanenge vachikwikwidza musarudzo yemutungamiri wenyika, kunyange hazvo mapato avo achizvitsavagirawo ega mari idzi. Kunonoka kutambidzwana kwemasimba muAmerica kwakaitikawo muna 2000 zvichitevera danho rakatorwa nevaimbove mutevedzeri wemutungamiri weAmerica, VaAl Gore, rekupikisa zvakabuda musarudzo dzemu Florida. Asi dare repamusoro soro rakabuda nemutongo wekatambira kuti VaBush ndivo vakanga vakunga musarudzo yemutungamiri wenyika.	https://www.voashona.com/a/trump-supporters-demonstrators-in-dc/5661913.html
politics	ZimRights Yodzidzisa Vanhu Pamusoro peKukosha kweRunyararo neKugarisana	Sangano reZimbabwe Human Rights Associationa, ZimRights, neChina rakapeta chirongwa chemazuva matatu chekudzidzisa vanorwira kodzero dzevanhu zvidzidzo zviri pamusoro pekukosha kwerunyararo pamwe nekugadzirisa makakava, zvikuru nyika yatarisana nesarudzo dza 2018. Chirongwa ichi chakatangwa nemusi weChipiri muguta reBulawayo chichipindwa nevanhu vaibva muBulawayo makare, muMidlands, Matabeleland South neMatabeleland North. Mukuru weZimRights, VaOkay Machisa, vanoti havasi kungotora vanorwira kodzero chete, asi kuti vanoremekedzwa mumatunhu avagere, sezvo vari vanhu vane mazwi anogona kuteererwa kana nevezvematongerwo enyika. Vanoti chinangwa chechirongwa chavo ichi ndechekuumba musha une runyararo munguva yesarudzo. VaMachisa vanoti chirongwa ichi vachapindawo nacho mune mamwe matunhu ose emunyika, uye vanotarisira kuti vari kudzidziswa ava vachakwanisawo kupakurira vavagere navo kukosha kwerunyararo munguva dzesarudzo. No media source currently available  	https://www.voashona.com/a/zimbabwe-politics-zimrights-peace-machisa/3903254.html
politics	RDZ Inoti Misha yeNhengo Dzaro kuMakoni North Yakapiswa neZanu PF	Bato rinopikisa reRenewal Democrats of Zimbabwe, RDZ, rinoti misha yenhengo dzaro mubhuku reMukuwamombe kuMakoni North mudunhu reManicaland yakapiswa usiku hweChipiri nevanofungidzirwa kuti vatsigiri vebato reZanu PF. Bato rinopikisa reRenewal Democrats of Zimbabwe, RDZ, rinoti misha yenhengo dzaro mubhuku reMukuwamombe kuMakoni North mudunhu reManicaland yakapiswa usiku hweChipiri nevanofungidzirwa kuti vatsigiri vebato reZanu PF. Mutauriri weRDZ, VaPishai Muchauraya, vanoti midziyo yakawanda ino sanganisira chikafu, mbatya nemagumbeze zvakaparadzwa mumoto uyu, uyo vanoti wakasiya vanhu vakawanda vasisina pekugara. VaMuchauraya vanoti vane chokwadi chekuti izvi zvakaitwa nenhengo dzeZanu PF nekuti zvakaitika mushure mekunge Zanu PF raita musangano waro mudunhu iri apo vanoti pakanzi vese vanopikisana neZanu PF vanofanirwa kutama kubva mudunhu iri kana kuti vaizotorerwa matanho asina kutsanangurwa. Vanoti chiitiko ichi chakamhan’arwa kumapurisa epa Mayo Police Station asi kusvika pari nhasi hapana matanho ati atorwa ekusunga vanhu vavanoti ndivo vakaita izvi. Studio7 haina kukwanisa kunzwa divi reZanu PF panyaya iyi. Mutauriri wemapurisa Senoir Assistant Commissioner, Charity Charamba, vaudza Studio7 kuti vanga vasati vanzwa nezvekupiswa kwemisha iyi kunyange hazvo vachiita misangano yekurovana misoro mangwanani oga-oga. No media source currently available 	https://www.voashona.com/a/zimbabwe-politics-rdz-zanu-pf-violence-makoni/3307294.html
politics	Vakarwa Hondo yeRusununguko Voronga Nhaurirano neBritain	Vanotungamirira sangano revakarwa hondo yerusununguko reZimbabwe National Liberation War Veterans Association vanoti vari kuronga musangano neBritain nedzimwer nyika dzakabudirira kuti vagadzirise nyaya yemagariro avo sezvo vari kuti hurumende yavarasa. Vesangano re ZLHR ava vakataura mashoko aya apo vakaita musangano nevatori venhau muHarare nemusi weChina. Munyori mukuru musangano re ZNLWA VaVictor Matemadanda vati kunyangwe hazvo vakazoshorwa kuti vave kuita misangano nevekumawirira havana hany'a nazvo sezvo chinangwa chavo chiri chekuti varwi vehondo yerusununguko vabatsirikane. Vati vane chivimbo chekuti hurukuro dzavachaita idzi dzichabatsira kusimudzira hupenyu hwevarwi verusununguko. VaMatemadanda vashoropodzawo Brigadier General Retired Asher Walter Tapfumaneyi munyori mubazi revakarwa hondo vachiti vanofanira kuregedza kuda kutonga sangano revarwi vehondo yerusununguko. VaTapfumaneyi vanoti hurumende yave kuda vatungamiri vatsva sezvo isingakwanise kushanda nevatungamiri varipo nekuti vakati mutungamiri wenyika VaRobert Mugabe ngavaende pamudyandigere vachitiwo havachavatsvagire rutsigiro. VaMatemadanda vati bato reZanu PF harina kumboita hany'a nevarwi vehondo yerusununguko uye sangano ravo isangano rakazvimirira risinei nebato reZanu PF. Vatiwo vari kushushikana kuti kunyangwe vakarwa hondo, vana veZimbbwe havana rusununguko. Vanoona nezvemabasa musangano iri, VaFrancis Nhando vatsigira mashoko aya vachiti vakazvionera pamhuno sefodya apo vange vobvunzurudzwa nemapurisa kuti sei vange vakamira muHarare Gardens vari vana apo vaigadzirira kuita musangano wavo. Vanoona nezvekubuditswa kwemashoko musangano iri, VaDouglas Mahiya vati vanokatyamadzwa kuti hurumende inoda kupindira munyaya dzesangano revarwi verusunungukonekuyedza kuri putsa. Musangano uyu wange uine vanasachigaro vekumatunhu akasiyana-siyana avo vati kunyangwe hazvo hurumende ichida kuvanganisa, vari kuzoramba vachibatira pamwe nemukuru wavo VaChristopher Mutsvangwa. Hatina kukwanisa kubata gurukota rezvevakarwa hondo VaTshinga Dube kana VaTapfumaneyi sezo vange vasiri kudarira nharembozha dzavo. No media source currently available 	https://www.voashona.com/a/zimbabwe-matongerwo-enyika/3510766.html
politics	VaBiden Voshanyira Dunhu reOklahoma	Mutungamiri we America, VaJoe Biden, nhasi vachashanyira guta re Tulsa, mudunhu re Oklahoma, uko vanoti vanoda kunopemberera kushinga kwevanhu vechitema vakararama mukupondwa kwakaitwa vatema nemhomho yevachena mugore ra 1921. VaBiden vanoti vanhu vatema vakararama havana kuora moyo asi vakashanda nesimba vakaumba hupenyu hwavo patsva. Kupondwa kwevatema uku kwakaitika kwemazuva maviri, anoti 31 Chivabvu ne 1 Chikumi mugore ra 1921, dzimba nemabhizimisi evatema zvichitungidzwa nemoto vanhu vachipfurwa kana kusungirirwa. Izvi zvinonzi zvakaitika mushure mekunge umwe musikana wechichena aiva nemakore gumi nemanomwe akapomera mhosva mukomana wechitema aive nemakore gumi nemapfumbamwe achiti akange achida kumubhinya. Zvinonzi pakaurawa vanhu vechitema vanopfuura mazana matatu. VaBiden varikuita rwendo urwu panguva iyo vachieza kudzika mitemo inopedza rusaruraganda mu America. Nyanzvi mune zvematongerwo enyika, Muzvinafundo Stan Mukasa, vanodzidzisa paIndiana University of Pennsylvania, vanoti kupondwa kwakaitwa vanhu ava muna 1921 kwaka zivikanwa muna 1995, mushure memurume ainzi Timothy McVeigh akabhomba mahofisi ehurumende muguta reOklahoma City, mudunhu re Oklahoma. No media source currently available 	https://www.voashona.com/a/americana-biden-visits-tulsa-100-year-anniversary-of-massacre-of-black-people/5911984.html
politics	Masangano Akazvimirira Okwezva Vanhu Kunonyoresa kuVhota Kuburikidza neMimhanzi	Vanhu vane chitsama vaungana mumusha weCowdray Park muBulawayo neSvondo vachiona vaimbi vakasiyana-siyana pamwe nekunyoresa kuti vagokwanisa kuvhota pasi pechirongwa chaitwa nemamwe masangano anoshanda akazvimirira ega. Masangano aya anga achishanda nesangano reZimbabwe Electoral Commission mukuedza kukurudzira vanhu kuti vanyorese kuti vagokwanisa kuvhota musarudzo dzichaitwa gore rino. Vamwe vevanhu ava, vanosanganisira vechidiki, vange vachinyoresa kuti vagokwanisa kuvhota kekutanga muhupenyu hwavo. Mumwe wevanhu vakadaro ndiKindness Mukume uyo ati ange asati awana mukana wekunyoresa achitiwo azokwezvwa kuuya kuzonyoresa nenyaya yekuti anga auya kuzoona vamwe vevaimbi vange varipo sezvo achifarira zvemumhanzi. Mumwezve wechidiki Muzvare Shamiso Ncube, avo vane makore makumi maviri nemana ekuberekwa, ndemumwe wevanyoresawo kuti vagokwanisa kuvhota pachiitiko ichi, vachiti vange vasati vanyoresa nekuti vange vave nekanguva vari kuSouth Africa. VaTawanda Chimhini vanove mukuru wesangano reElection Resource Centre, rinove rimwe remasangano ange ari muchirongwa ichi, vati vakatanga kushandisa chirongwa chekushandisa vaimbi kuedza kukwezva vanhu kuti vanyorese kuvhota kubvira gore rapera. Vati chirongwa ichi vari kuchiita senzira yekuedza kukurudzira vanhu kuti vanyorese kuti vagokwanisa kuvhota, kunyanya munzvimbo dzine vanhu vashoma vari kuita izvi. VaChimhini vatiwo kunyange hazvo chirongwa cheMop-Up chave kupera, chirongwa chekuedza kukwezva vanhu ichi chinobatsira sezvo kunyoreswa kwevanhu kucharamba kuchienderera mberi kusvika kumazuva gumi nemaviri mushure mekunge zuva rekuvhota ratarwa zviri pamutemo. Mukuru wezvesarudzo mudunhu reBulawayo Amai Sithembiso Khupe vati chirongwa chanhasi chavabatsira zvikuru pakusimudzira huwandu hwevanhu vauya kuzonyoresa kuti vagokwanisa kuvhota. Chirongwa cheBVR Mop-Up, icho chakatanga musi wa10 Ndira, chinotarisirwa kupera nemusi weChina 8 Kukadzi. Dunhu reBulawayo ndiro rine vanhu vashoma vanyoresa pamatunhu ose ari munyika. Vanhu zvikamu makumi mashanu nezvinomwe kubva muzana ndivo vanyoresa kusvika pari zvino mudunhu iri. Vanhu vanopfuura mamiriyoni mashanu nezviuru mazana maviri ndivo vanyoresa kuti vagokwanisa kuvhota munyika mose kusvika pari zvino. ZEC inoti yakanga yakatarisira kunyoresa vanhu vanosvika mamiriyoni mashanu. No media source currently available 	https://www.voashona.com/a/zimbabwe-human-rights-bvr-politics/4238326.html
politics	VaMnangagwa Vanoti Pane Vanhu Vari Kuda Kuvauraya	Mutungamiri weZanu PF, uye vari mutungamiri wenyika, VaEmmerson Mnangangwa, vapona nepaburi retsono zvichitevera kupitika kwaitika pavanga vachiitira musangano wavo kuWhite City stadium muBulawayo. Kuputika uku kwaitika apo VaMnangagwa vanga vobva pasiteji vapedza kutaura. VaMnangagwa havana kukuvara. Asi mutevedzeri wemutungamiri wenyika, VaKembo Mohadi, pamwe nemudzimai wemutuvedzeri wemumwe mutevedzeri wemutungamiri wenyika, VaConstantino Chiwenga, Amai Mary Chiwenga, vakuvara muchiitiko icho. VaChiwenga vanonzi vakuvarawo kumeso. Vamwe vanonzi vakuvara vanosanganisira sachigaro weZanu PF, Amai Oppah Muchinguri Kashiri, murongi wemisangano muZanu PF, VaEngelbert Rugeje, nevamwe vakuru vakuru muhurumende. Vanhu vangangosvika gumi vanonzi vakuvara muchiitiko ichi. Vanhu ava vanosanganisirawo vashandi vanochengetedza mutungamiri wenyika vanosvika vana. Mutauriri wemutungamiri wenyika, VaGeorge Charamba, vati ichokwadi kuti VaMnangagwa havana kukuvara muchiitiko ichi uye vabva paWhite City vachimhanyiswa kuState House yemuBulawayo kwavanochengetedzwa. VaCharamba vati vanochengetedza nyika pamwe nemapurisa vave mubishi rekuferefeta kuti chii chakonzera kuputika kwavari kufungidzira kuti ibhambu kunyange hazvo mutauriri wemapurisa, Amai Charity Charamba, vanga vasiri kudaira nharembozha yavo. VaCharamba vati VaMnangagwa vamhanya kuchipatara cheMater Dei chiri muBulawayo uko kunonzi kwaendeswa VaMohadi pamwe naAmai Chiwenga. VaCharamba, avo vanga vava kupinda mundege, vati VaMohadi vakuvara gumbo asi hatina kunzwa kuti Amai Chiwenga vakuvara pai uye kuti murume wavo akuvarawo here kana kuti kwete. VaMnangagwa vaudza nhepfenyuro yeZBC kuti sachigaro webato ravo, Amai Kashiri, pamwe nemutevedzeri wemutauriri wedare reparemende, Amai Mabel Chinomona, ndevamwe vevakuvara. Vatiwo pane vanhu vari kuda kuvauraya vasiri vemuBulawayo vavati vanhu vanobva kunze kweBulawayo vakaronga izvi. VaMngangwa vakamboenda kuSouth Africa kunorapwa mushure mekupihwa chepfu pamusangano wakaitwa nevaimbova mutungamiri wenyika, VaRobert Mugabe, kuGwanda gore rapera. Kunyange hazvo izvi zvaitika, VaMnangagwa vati vacharamba vachienderera mberi nekutsvaga rutsigiro vachiti chiitiko chanhasi hachisi kuvatyisa uye vati kubva pakatanga vemapato kutsvaga rutsigiro, munyika manga mune runyararo. Muzinda weAmerica muHarare washoropodza zvikuru chiitiko ichi. Muzinda uyu wati mhirizhonga dzemhando yose hadzitambirwe. America yati iri kurangarira vose vakuvara muchiitiko ichi No media source currently available 	https://www.voashona.com/a/zimbabwe-president-escapes-explosition-after-campaign-rally/4451729.html
politics	VaTsvangirai Vanoti Havasi Kuzosiya Basa Sezvo Varikutarisira Kunaya	"Mutungamiri webato rinopikisa reMovement for Democratic Change VaMorgan Tsvangirai vanoti havasi kuzosiya chigaro sezviri kukukurudzirwa nevamwe vanhu. VaTsvangirai vakazivisa nyika kuti vane chirwere chegomarara rematumbu uye varikurapwa. ""Haiwa zvekuti ndisiye basa ndezvavana tinhai dzirwe. Mungangoti munhu arwara otonzi asiye basa?’’ Vatiwo vari kufara nebasa riri kubatwa nevatungamiri vebato ravo avo vari kutungamira zvirongwa zvebato parizvino ivo vachinaya. Bepanhau reHerald ndiro range riri pamberi kutaura mashoko ekuti zvinhu zvaita manyama amire nerongo. No media source currently available "	https://www.voashona.com/a/zimbabwe-matongerwo-enyika/3405142.html
politics	SADC Summit Yoshorerwa Kusakoshesa Dambudziko reMhirizhonga Iri muSouth Africa	Vatungamiri venyika dzekuchamhembe kwe Africa vari kupinda muZimbabwe kutanga neMuvhuro kuitira kuti vapinde mumusangano wechimbi chimbi weSADDC Extraordinary Summit uri kuitirwa muHarare. Kunyange hazvo musangano uyu uri wechimbi chimbi, uri kuzeya nyaya yekusimbaradzwa kwemaindasitiri enyika dzemu SADC chete, usingaise pamusoro mhirizhonga iri kuitika mu South Africa. Asi vamwe vanoongorora zvematongerwo enyika vari kushora zvikuru vatungamiri veSADC ava vachiti havasi kukoshesa matambudziko ari kukonzerwa nemhirizhonga iri kuitika muSouth Africa uko zvizvarwa zvekune dzimwe nyika zvemuAfrica zviri kurwiswa kana kuurayiwa nezvemuSouth Africa. Vanoongorora zvematongerwo enyika ava vanoda kuti kudeuka ropa kuri kuitika mu South Africa kuve imwe yenyaya huru inofanirwa kutaurwa nezvayo pamusangano uyu. Musangano wemazuva mashanu uyu wakatanga neMugovera uye kwange kuchisangana makurukota ezvekudyidzana nedzimwe nyika. Vachitaura pakuparurwa kwemusangano uyu, munyori mukuru weSADC, Dr Stergomena Lawrence Tax, vati panofanirwa kutorwa gwara rekutevedza panyaya yemaindasitiri. Mashoko aVa Tax anotevera kurudziro yemusangano wemakurukota ezvegwara rehupfumi emuSADC. Mutungamiri wenyika, VaRobert Mugabe, vanova sachigaro weSADC, vapinda munyika vachibva ku Indonesia kumusangano weAsia-Africa Summit. Munyori mubazi rezve kudyidzana nedzimwe nyika, VaJoey Bimha, vanoti zviri kuvatungamiri venyika kuti vazeye nyaya yemhirizhonga iri muSouth Africa. No media source currently available Asi nyanzvi munyaya dzezvematongerwo enyika, uye vachikokera mabasa musangano reCrisis in Zimbabwe Coalition kuchamhembe kwe Africa, VaJoy Mabenge, vanoti hakuna nyaya dzehupfumi dzinobudirira kana paine mhirizhnga seiri kuitika muSouth Africa. VaMabenge vanoti vatungamiri venyika dzemu SADC vanofanirwa kuona kuisa pamusoro nyaya yemhirizhonga kuitira kuti ipihwe chiremera painenge yokurukurwa. No media source currently available Apo vezvematongerwo enyika vakaisa maziso avo kumusangano weSADC wechimbi chimbi uyu, sangano revashandi reZimbabwe Congress of Trade Unions, ZCTU, rinoti misangano yakadai ndeyekungopedza nguva sezvo pasina chinotaurwa chinozadzikiswa nevatungamiri venyika dziri kuchamhembe kwe africa. ZCTU inoti vatungamiri veSADC dai vaida kuita zvine musoro, vangadai vakaisa nyaya yemhirizhonga iri mu South Africa senhaurwa yepamusoro soro kuitira kuti ikurukurwe pobuda zvisungo zvinotorwa nenyika idzi. Sangano iri rinoti VaMugabe vanofanira kubvunzwa nevamwe vavo kuti murwiri wekodzero dzevanhu, VaItai Dzamara, avo vakapambwa mwedzi wapera, varipi.	https://www.voashona.com/a/2736719.html
politics	Mutumbi waVaTsvangirai Unosvika kuBuhera uko Watambirwa neZviuru zveVanhu	Mutumbi wemutungamiri weMDC-T, VaMorgan VaTsvangirai wasvika kuBuhera, mudunhu reManicaland, kumadeuka zuva kweMuvhuro, uko waendeswa nechikopokopo chehurumende. Mutungamiri webato guru rinopikisa muKenya, reOrange Democratic Movement, VaRaila Odinga, vasvikawo muHarare kuti vaonekane nemumwe wavo. Mhomho yevanhu inonzi yaungana ikoko kugamuchira mutumbi waVaTsvangirai, avo vari kutarisirwa kuradzikwa neChipiri mubhuku rekwaHumanikwa kwakare kuBuhera. Mutumbi waVaTsvangirai usati waendeswa kumusha watanga wapfuudzwa nepamuzinda webato iri weHarvest House kuitira kuti veruzhinji vapiwe mukana wekuonekana nemutungamiri wavo. Motokari yanga yakatakura mutumbi uyu yambomira kwemaminitsi gumi pamuzinda webato apa, ukazoendeswa kuFreedom Square, motokari dzichifamba zvishoma nezvishoma veruzhinji vachitora mifananidzo vamwe vachiimba. uko kwanga kwakaunga vamwe vanhu vakawanda Vachitaura pamusangano weveruzhinji wekupedzisira wekuperekedza VaTsvangirai paFreedom Square, vakafanobata chigaro chemutungamiri weMDC-T, VaNelson Chamisa vaudza vatsigiri vebato kuti vachagadzirisana nevamwe vatungamiri mubato ravo kuti vaende kusarudzo dzegore rino vakabatana. VaChamisa vati VaTsvangirai vaiva munhu aida kubatanidza vanhu vose ndosaka vakaita kuti vatungamiri vemapato anopikisa vabatane pasi peMDC Alliance kuti vaite chinhu chimwe chete musarudzo. Vati vachaedza kuti vabatane nevatevedzeri vemutungamiri webato, Amai Thokozani Khupe naVaElias Mudzuri zvichitevera makakatanwa ari mubato ravo panyaya yekuti ofanobata chigaro chaVaTsvangirai ndiyani. Zvichitevera kukandirana makobvu nematete kuri kuitwa muMDC-T panyaya yekuti achatsiva VaTsvangirai ndiyani, dangwe raVaTsvangirai, VaEdwin Tsvangirai, vakurudzira vari mubato iri kuti vabatane kuitira kuti vagokunda musarudzo uye vasiye mhuri ichichema baba vavo murunyararo. Zvichakadai, VaChamisa vashora hurumende yaVaEmmerson Mnangagwa nekupa ruremekedzo rwekutakura VaTsvangirai nechikopokopo chemasoja kuenda kumusha kwavo kuBuhera asi vakatadza kuvaremekedza vachiri vapenyu. VaChamisa vatiwo vanoziva zvose zvaidiwa naVaTsvangirai sezvo vakafamba vose kubva muna 1999 pakavambwa MDC kusvikira VaTsvangirai vashaika. Vati VaTsvangirai vangafara zvikuru kana Zanu PF ikabviswa muhutongi vachiti sebato, vakasiirwa gwara rekutevedzera naVaTsvangirai. Ataura akamirira mubatanidzwa weMDC Alliance uye vari mutungamiri weZimbabwe People First, VaAgrippa Mutambara, vati semubatanidzwa vacharamba vakabatana sezvakasiya zvarongwa naVaTsvangirai. VaTsvangirai vanotarisirwa kuradzikwa neChipiri masikati nenguva dza 2. No media source currently available  	https://www.voashona.com/a/zimbabwe-politics-tsvangirai-raila-odinga/4261031.html
politics	VaSikhala Voda Kuripwa Mamiriyoni Matatu eMadhora neKusungwa Kwavakaitwa	Mutewedzeri wasachigaro vebato reMDC, VaJob Sikhala, vanoti vakakwanisa kusvitsa masamanisi kudare repamusoro ekuti varipwe mari inosvika mamiriyoni matatu emadhora ekuAmerica mushure mekusungwa kwavo gore rapera vachipomerwa mhosva yekuda kubvisa mutungamiri wenyika VaEmmerson Mnangagwa pachigaro. VaSikhala, avo vakazowanikwa nedare repamusoro kuMasvingo vasina mhosva, vanoti vakwirira kumatare gurukota rezvemukati menyika, Vakazembe Kazembe, mukuru wemapurisa Commissioner-General Godwin Matanga, pamwe nemupurisa wekudivi reLaw and Order muHarare avanoti akavashungurudza zvikuru pavaive muhusungwa, Superintendent Daniel Joseph. VaSikhala, vanove zvakare mumiriri weZengeza West muparamende, vakatanga danho rekukwira kumatare iri gore rapera muna Nyamavhuvhu vachikwirira mapurisa pamwe naVaCain Mathema vaive gurukota rezvemukati menyika panguva iyi. Studio 7 haina kukwanisa kunzwa kubva kuvatatu ava kana vati vatambira masamanisi aya. No media source currently available 	https://www.voashona.com/a/zimbabwe-sikhala-sues-home-affairs-minister-kazembe/5300243.html
politics	Makereke Opokana neMashoko aVaGeorge Charamba	Paita kukandirana makobvu nematete pakati pemutauriri wemutungamiri\nwenyika, VaGeorge Charamba, nevamwe vakuru vedzisvondo dziri pasi\npemubatanidzwa weZimbabwe Heads of Christian Denominations, CHOCD,\npamusoro pekuti makereke avhurwe asi achibvumidza chete vanhu vakabayiwa nhomba yekudzivirira cherwere cheCovid-19. Mubatanidzwa weZHOCD, wakazivisa kuti danho rehurumende iri rakanaka asi rinonetsa kutevedzera sezvo kereke isingagone kudzinga vanhu vanenge vauya kuchechi ichivati havana kubayiwa nhomba. VaCharamba nezuro vakabva vatuka makereke aya padandemutande ravo\nreTwitter vachidoma munyori weZHOCD, VaKenneth Mtata, nezita kuti\nkuramba kwavo uku kune chekuita nezvematongerwo enyika. Asi VaMtata vaudza Studio 7 nhasi kuti mashoko aVaCharamba anoratidza\nkuti havazive kuti zvinyorwa zveZHOCD zvinonyorwa sei. VaMtata vati ivo munyori chete asi pfungwa ndedzehutungamiri nemakereke awo.\n\nVaMtata vati havatyi kuti vakadomwa nezita naVaCharamba vachiti semugari wemunyika vakasununguka kutaura zvavanoda\nzvinosanganisira zvematongerwo enyika.\n\nSachigaro wekereke yeEvalengical Fellowship of Zimbabwe, imwe\nyemakereke anoumba ZHOCD, Bishop Never Muparutsa, vati mashoko aVaCharamba haana kunaka sezvo VaMtata vanongove munyori.\n\nBishop Muparutsa vati vachanotaura negurukota rezvehutano uye vari mutevedzeri wemutungamiri wenyika, VaConstantino Chiwenga, gurukota\nrezvekudzivirirwa kwenyika, Amai Oppah Muchinguri-Kashiri, pamwe nemukuru weNational Covid-19 Taskfore, Dr Agnes Mahomva, pamusoro pedanho rehurumende rekuti vasina kubayiwa nhomba vasabvumidzwe kupinda muchechi. Studio7 haina kukwanisa kunzwa divi raVaCharamba pataenda kumhepo sezvo vanga vasiri kudaira nharembozha yavo. Asi mumwe mugari wemuChinhoyi anopinda chechi yeRoman Catholic,\nVaClifford Rusere, vati mutemo unofanirwa kubata munhu wese zvisinei\nkuti makereke here kana kuti makambani. VaRusere vati kana makambani ave kumanikidzirwa kuti vanenge vasina\nkubayiwa vasaende kubasa makereke anofanirwa kutevedzerawo izvozvo.\n\nHurumende inoti ine hurongwa hwekubaya vanhu nhomba mamiriyoni gumi kana kuti zvikamu makumi matanhatu kubva muzana senzira yekuderedza\nkutapuriranwa kwechirwere cheCovid-19. No media source currently available 	https://www.voashona.com/a/zimbabwe-churches-hit-back-to-charamba-/6002756.html
politics	United Nations Population Fund Yokurudzira Kumiswa kweMhirizhonga Mazuva Ose ePagore	United Nations Population Fund nemusi weChina svondo rapfuura yakaparura muzinda wekupotera kana vasangana nemhirizhonga yemudzimba kana kumbunyikidzwakana kuti One Stop Centre. Chirongwa ichi chiri pasi pechirongwa che GV 365 chinova mubatanidzwa pakati pebazi reUnited Nations iri, hurumende dzeBritain, Sweden nemubatanidzwa weEuropean Union. Mumiriri webazi reUnited Nations Population Fund munyika Dr. Esther Muia vachiparura chirongwa ichi vakati vanhu vanofanirwa kucherechedza mazuva gumi nematanhatu ekurangangarira kumiswa kwemhirizhonga yemudzimba mazuva ose pagore kwete mumazuva akatarwa. Vachitaura pakupemberera kuvhurwa kwemusha wekupotera weavo vanenge vashungurudzwa mudzimba mukuru muChinhoyi, Dr Muia vanoti nyika inofanirwa kurangarira kumiswa wemhirizhonga yemudzimba mazuva ose kuti huwandu hwemhirizhonga dzemudzimba huderere. Vachitaurawo pachiitiko mukuru wemapurisa mudunhu reMashonaland West, Amai Priscila Makotose, vakataura vakamirira mukuru wemapurisa VaGodwin Matanga vakati mhosva dzemhirizhonga dziri kuwanda gore negore. Vakeenderera mberi vakati gore rino kwaparwa mhosva dzine chekuita nemhirizhonga dzemudzimba dzinosvika zviuru makumi maviri nemazana mashanu nemakumi matatu nemana zvichienzaniswa negore rakapera apo pakaparwa mhosva dzinosvika zviuru makumi maviri nezana rine makumi manomwe nemaviri. Amai Makotose vanoti havasi kuzopeta maoko vanhu vachipara mhosva dzekushungurudza vamwe mudzimba dzinosanganisira kubatwa chibharo kunonzi kuri kuparwa dzimwe nguva nevehukama. Bazi remagweta anomiririra madzimai anenge ashungurudzwa mudzimba reZimbabwe Women Lawyers Association rinoti madzimai akawanda zvichienzaniswa nakare vari kuuya kuzoyamurwa nemagweta ebazi ravo. Mumiriri wesangano iri Muzvare Mulela Nyatsuro vakatiwo vamwe varume vari kurohwa mudzimba vave kubuda pachena. Zimbabwe iri kubatana nedzimwe nyika kucherechedza mazuva gumi nematanhatu ekukurudzira kumiswa kwemhirizhonga dzemudzimba kubva musiwa 25 Mbudzi kusvika musiwa 10 Zvita. Gore rino mazuva aya ari kurangarirwa pasi pedingindira rakanangana nekudzivirira kubatwa chibharo kana kuti “Prevention, Protection, Participation and Services: End Gender Based Violence” No media source currently available   	https://www.voashona.com/a/zimbabwe-unpf-gender-based-voilence-16-days-chinhoyi/5187643.html
politics	Vari kuSouth Africa Vorwadziwa neKutadza Kuenda Kumusha Kunovhota	Vanhu vakawanda vanobva kuZimbabwe vanogara nekushanda muSouth Africa, vanoti vanonzwa kurwadzikana zvikuru nekutadza kuenda kumusha kunovhota nepamusana pezvikonzero zvakasiyana siyana. Mumwe akange anyoresa kuitira kuti azovhota, Amai Pennylope Kacheche, vanoti vakatadza kuenda kunovhota kumusha nezuro nepamusana pekuti vakange vasina mari. Muzvare Melody Chivhunze vanobva kuChipinge, asi vachishanda nekugara muSouth Africa. Muzvare Chivhunze vanoti vakatya kuenda kunovhota sezvo vaifunga kuti sarudzo idzi dzichaita mhirizhonga. VaSamson Matimba, avo vanobva kuChiweshe, vanotiwo vakange vakatarisira kuti bato reMDC T inotungamirirwa naVa Nelson Chamisa, richavabatsira nemari yekufambisa sekuvimbisa kwarakange ramboita. VaMatimba vanoti mari yavanowana ishoma zvikuru. Studio7 haina kukwanisa kunzwa kuMDC-T kuti seyi isina kuzadzisa zvayakanga yavimbisa nhengo dzayo. Mumwe mugari wekuSouth Africa, VaRomeo Manunure, vanotiwo vakange vanyoresa kundovhota sezvo vaida zvikuru kusarudza mutungamiriri wavanoda, asi vanoti vakakundikana nekuda kwekuti havana kunge vapiwa mukana wekundovhota, kubva kubasa kwavo. Vamwe vanoti vakakundikana kunovhota nepamusana pekuti havana magwaro ekufambisa. VaShepard Madhuna vanoti havana kuda kupedza nguva yavo mukunyoresa kuvhota nekuda kwekuti hapana zvazvinosandura sezvo hurumende iripo yakagara yakakunda kare. Mudzidzisi pachikoro chepamusoro che Tswane University of Technology, Va Rick Mukonza, vanoti vanhu vakawanda havana chivimbo nehurumende yeZanu PF chekuti ingaremekedze zvido zvevanhu. Zvichabuda musarudzo yemutungamiri wenyika zvinofanirwa kuziviswa mukati memazuva mashanu kubva musi waitwa sarudzo. No media source currently available    	https://www.voashona.com/a/zimbabweans-in-south-africa-disappointed-by-failure-to-go-to-zimbabwe-to-vote/4506949.html
politics	VaMnangagwa Vanoita Hurukuro neMutungamiri weAngola	Mutungamiri wenyika, VaEmmerson Mnangagwa, vaita musangano nemutungamiri weAngola vanovazve sachigaro weSADC Troika, VaJoao Lourenco kuLuanda. Munyori mubazi rezvekuburitswa kwemashoko, VaGeorge Charamba, vaudza bepanhau reHerald kuti VaMnangagwa vari kuita hurukuro nevatungamiri venyika dzekuchamhembe kweAfrica uye vakatoita musangano nemutungamiri weSouth Africa, VaJacob Zuma. Mashoko ari kubva kuAngola anoti vaviri ava vari kutaura nezvemamiriro ezvinhu munyaya dzezvematongerwo enyika muZimbabwe uye nyaya yesarudzo dzichaitwa muZimbabwe mukupera kwegore. VaMnangagwa vari kutarisirwa kuenda kuNamibia neMuvhuro vozoenda kuZambia, Botswana nedzimwe nyika uko vachaita zvakare misangano nevatungamiri venyika idzi. VaMnangagwa vanonzi vari kuita misangano iyi kuti vatsanangure zvakaita kuti vaive mutungamiri wenyika, VaRobert Mugabe, vasiye basa uye kutaurawo nyaya dzekudyidzana munyaya dzezvehupfumi. VaMnangagwa vaperekedzwa negurukota rinoona nezvekudyidzana nedzimwe nyika, Retired Major General Sibusiso Moyo, VaCharamba, munyori mubazi rezvemhando dzemoto, VaPatson Mbiriri, uye munyori mubazi rezvekurima, VaRingson Chitsiko. VaKembo Mohadi ndivo vakafanobata chigaro chemutungamiri wenyika. Sachigaro weZanu-PF kuBritain, VaNick Mangwana, vanoti zviri kuitwa naVaMnangagwa zvinhu zvakanakira nyika. No media source currently available Nyanzvi munyaya dzezvematongerwo enyika, uye vachishanda nesangano reCrisis in Zimbabwe kuchamhembe kweAfrica, VaJoy Mabenge, vanoti VaMangagwa vanofanirwa kugadzirisa mhirizhonga iri kumboitika pano neapo munyika vasati vaenda kunze kwenyika. Asi VaMabenge vatiwo nematorerwo akaitwa chigaro naVaMnangagwa hazvishamise kuti vanoda kuti SADC ivatambire. No media source currently available 	https://www.voashona.com/a/mnangagwa-pays-visit-to-angolan-president/4205537.html
politics	Muzvare Nyagomo Vokurudzira Vari Kunze Kunonyoresa Kuvhota	"Mutungamiri werimwe remapato anopikisa, reProgressive Democrats of Zimbabwe, Muzvare Barbara Nyagomo, vanoti bato ravo riri kushanda zvakasimba kukurudzira vana veZimbabwe vari munyika dzakapoteredza nyika vadzokere kumusha kunonyoresa kuti vazokwanisa kuvhota musarudzo dzegore rinouya. Muzvare Nyagomo vanoti vari kuita izvi munyika dzakaita seSouth Africa, Mozambique, Botswana neZambia. ""Isusu tiri kunyanya kuisa simba rakawanda muSouth Africa, mune vana veZimbabwe vazhinji vatinoziva kuti vanokwanisa kuenda kumba vachino register kuti vavhote. Saka tiri kuita voters education ne awareness kuti vazive kuti sei vachifanira kuti vano register izvozvi, chero vakanga vaka register kubva muna 1980,"" Muzvare Nyagomo vanodaro. Muzvare Nyagomo, avo vari kuManchester kuBritain, vanoti hapana imwe nzira yekuti vari kunze kwenyika vakwanise kupinda musarudzo kunze kwekutoenda kumusha kunonyoresa, sezvo Zimbwbwe Electoral Commission, ZEC, yakatozivisa kare kuti haina mari yekuti ikwanise kunyoresa vese vari kunze kwenyika vari munyika dzavari kugara. Bato reProgressive Democrats of Zimbabwe riri mumubatanidzwa wemapato ari kurwira kuti mitemo ine chekuita nesarudzo ivandudzwe, weNational Electoral Reform Agenda, NERA. Mapato ari mumibatanidzwa yeNERA neCODE ari muSouth Africa pari zvino munhaurirano dzinonzi dzakanangana nekuedza kuumba mubatanidzwa pakati pemapoka maviri aya. No media source currently available  "	https://www.voashona.com/a/zimbabwe-diaspora-nyagomo-pdz-vote/3846139.html
politics	Magweta eVeritas Anoti ZEC Inofanira Kuudza Mapato Anopikisa Ari Kudhinda Magwaro ekuVhotesa	Magweta anoshanda nesangano reVeritas iro rinoongorora mitemo inenge iri mudare reparamende anoti bumbiro remutemo rinosungira sangano rinoona nezvesarudzo reZimbabwe electoral commission kuti risume mapato anopikisa kuti magwaro ekuvhotesa kana kuti maballot papers ari kudhindwa kupi kuti nyaya dzesarudzo munyika dzisaite mutauro. ZEC inoti sezvo nguva yekuita sarudzo yave pedyo, yave kutsvaga vanodhinda mapepa aya nechimbi chimbi. Asi vanopikisa vange vachiti vanoda kuti zviitwe pajekerere pachikokwa makambani akawanda kuti sarudzo dzisabirirwe. Mutemo unosungirawo ZEC kuti isume mapato ari kukwikwidza huwandu hwemapepa anenge adhindwa uye anenge aendeswa kunzvimbo yose yekuvhotera. Veritas inoti hapana chinokanganisa ZEC kuti izivise vanopikisa kuti kambani yavakasarudza kudhidha mapepa ndeipi uye kukoka a nhumwa kunoona kunenge kudindwa mapepa acho. Mutungamiri wenyika vaemmerson mnangagwa vave kutarisirwa chero nguva kudoma zuva resarudzo sezvo senate iri kutarisirwa svondo rino kutambira bhiri rekuvandudza mitemo yesarudzo. Nyanzvi munyaya dzehumhizha mumichina yekuvhotesa kana kuti BVR Doctor Samuel Chindaro vanoti kubirira sarudzo dzeBVR kunogona kuti netsei asi mitemo inodzikwa nemapato inogona kukanganisa jekerere musarudzo. No media source currently available 	https://www.voashona.com/a/magweta-everitas-anoti-zec-inofanira-kuudza-mapato-anopikisa-ari-kudhinda-magwaro-ekuvhotesa/4392643.html
politics	VaBiti Voshanyira Dr Patson Dzamara neVamwe Vari muHusungwa	Mutungamiri webato rinopikisa rePeople’s Democratic Party VaTendai Biti nhasi vaenda kuHarare Central Prison nekuChikurubi uko kune nhengo gumi neimwe dzakasungwa dzichiratidzira muAfrica Unity Square. Vakasungwa ava vanosanganisa Muzvare Linda Masarira, Tatenda Mombeyarara, Dr Patson Dzamara, Pride Mukono, Muzvare Pamela Mawire, Makomborero Haruzivishe, Muzvare Irene Takavada, Shadreck Dhliwayo naBrian Kansunzuma. Vechidiki ava vaida kuratidzira kwemazuva gumi nematanhatu vachiti havasi kufara nenyaya yekuti mutungamiri wenyika VaRobert Mugabe vari kutonga nedemo. Kudare ramajastiriti vakanzi vabhadhare mari yechibatiso inosvika chiuru chemadhora inonzi nemagweta yakawandisa. No media source currently available VaBiti vati vanhu vari muhusungwa ava vari kunetseka zvikuru nekuti hapana vari kukwanisa kuunganidza mari inosvika zviuru zvisere zvemadhora zvemari yechibatiso. Madzimai ari kuChikurubi anonzi ari kunetsekawo nekushaya zvokudya uye mvura yakachena. Mumwe mudzimai ane mwana ane mwedzi mitatu anonzi akatomurumura nekuda kwekusungwa uku.	https://www.voashona.com/a/zimbabwe-matongerwo-enyika/3375529.html
politics	ZEC Yotanga Chirongwa Kunyoresa Vanhu Vachavhota Pachishandiswa BVR	Mutungamiri wenyika, VaRobert Mugabe, vatara kuti kutanga svondo rinouya nemusi wa14 Gunyana kusvika musi wa15 Ndira 2018, Zimbabwe Elections Commission, ZEC, inofanira kutanga kuumba gwaro idzva revavhoti kana kuti biometric voters roll. VaMugabe vaita izvi kuburikidza negwaro rezvisiviso zvehurumende kana kuti “government gazette”. Izvi ndizvo zvinofanira kuitwa pasi pemutemo wesarudzo kana kuti Electoral Act, gwaro idzva risati raparurwa. Asi vachitaura neStudio7, sachigaro weZEC, Amai Rita Makarau, vati hazvireve kuti vanobva vatanga kunyoresa vanhu musi wa14 Gunyana sezvo vachiri vakamirira mimwe michina yekunyoresa vanhu. No media source currently available Mukuru wesangano reElection Resource Centre, VaTawanda Chimhini, vati vari kufara nezvaitwa nemutungamiri wenyika sezvo vakagara vayambira ZEC kuti kuda kutanga kunyoresa vanhu pasina kuteverwa mutemo kwaizokonzera mutauro. No media source currently available 	https://www.voashona.com/a/zimbabwe-biometric-voters-roll-starts/4021101.html
politics	ZEC Yokurudzirwa Kufambisa Basa reKunyoresa Vavhoti	Sangano reZimbabwe Election Support Network (ZESN) rinoti komisheni yezvesarudzo, yeZimbabwe Electoral Commission, ZEC, rinofanira kudoma kambani ichanyoresa vanhu kuvhota nemhando yeBiometric Voter Registration(BVR). Asi nyanzvi dzinoti ZEC inogona kushandisa nzira yaishandiswa kare nekuda kwechinono chairi kuita. Sangano iri rinoti ZEC inofanira kudoma nechimbi chimbi kambani ichapihwa basa yekunyoresa vavhoti pachishandiswa BVR kuti itange basa sezvo sarudzo dza2018 dzave pedyo. Vachitaura pamusoro peBVR pachirongwa cheQuill Speak muHarare, mukuru weZESN, Amai Rindai Chipfunge –Vava, vakati ZEC inofanirawo kujekesa mitemo yekuti chirongwa ichi chichashandiswa sei, sezvo pasina ruzivo kumapato ezvematongerwo enyika pamwe neveruzhinji pamusoro pechirongwa ichi. Vati ongororo yavakaita yemichina yeBVR, yakaitwa nemakambani ari kuda kupihwa neZEC, yakaratidza kuti michina iyi inononaka. Vakatiwo zvakakosha kuti Zec ishandiswe vadzidzi vemuzvikoro zvepamusoro kuti vashande sevanhu vachange vachinyoresa vanhu pachirongwa cheBVR sezvakaitwa kuKenya. Amai Chipfunde- Vava vanoti zviri pachena kuti hurongwa hweBVR huri kufarirwa neveruzhinji uye huchapedza mamwe matambudziko ange achiwanikwa pagwaro revavhoti rekare. Mukuru weElections Resources Centre, VaTawanda Chimhini, vaudza Studio7 kuti zviri pachena kuti chirongwa cheBVR chinenge chiri nani kudarika nzira dzaishandiswa kare. ZEC yatove kumashure pahurongwa hwayo hwekunyoresa vavhoti hwayakatura kuparamende. Pahurongwa uhwu ZEC yaifanira kunge yakatanga kunyoresa vavhoti muna Kubvumbikusvika munaMbudzi. Asi kusvika nhasi haisati yatombodoma kana kambani yaichashanda nayo pabasa iri. Nyanzvi munyaya dzemutemo uye vachidzisa paKent University kuBritain,VaAlex Magaisa, vaudza Studio7 kuti zvese zviri kuitika izvi zvinofanira kusuwisa veruzhinji. Vati mutemo hauna kunyatsojeka, uye pane mukana mukuru wekuti vanhu vanogona kunyoreswa pachishandiswa nzira dzakare. VaMagaisa vanotiwo zviri pachena kuti ZEC haikwanisi kuzvimirira uye inotoita zvinodiwa nehurumende. Amai Chipfunde-Vava vanoti zvakakosha kuti chirongwa chekunyoresa vavhoti chitange pachine nguva nekuti hapana ruzivo pamusoro pechirongwa ichi. VaChimhini vati sezvo BVR ichishandisa mitezo yemuviri yakaita sezvigunwe maziso nezvimwe pane vanhu vari kuudzwa manyepo nekutyityidzirwa uye izvi zvinogona kukanganisa zvichabuda musarudzo. Hatina kukwanisa kunzwa divi reZEC panyaya iyi. Asi zvichitevera kuongorora kwavakaita michina yeBVR kubva kukambani yekuGermany neChina, veZEC vakatoendesa magwaro ekuti vanoda kushanda nekamabani ipi kune veState Procurement Board avo vane mvumo yekutora danho rekupedzesera panyaya iyi. No media source currently available 	https://www.voashona.com/a/zimbabwe-bvr-issue-discussed/3839840.html
politics	Botswana Yomakidza Vapoteri Kudzokera Kumusha Kwavo	Hurumende yeBotswana inoti ichaita musenga bere kune zvizvarwa zveZimbabwe izvo zviri muhupoteri munyika iyi kana zvikasasarudza kunyoresa kuti zvidzoserwe kumusha musi wa31 Zvita usati wapera. Asi hurongwa hweBotswana uhwu hwuri kushoropodzwa nenyanzvi munyaya dzekodzero dzevanhu pamwe nevapoteri avo vanoti vakatiza mhirizhonga nekumbunyikidzwa munyika nenhengo dzebato rinotonga reZANU PF. Mudzidzisi wemitemo paGaborone University College of Law and Professional Studies, VaCharles Kungwengwe, vanoti danho iri rinoratidza kuti hurumende yeBotswana hairemedzi zvisungo zvakaitwa nesangano remubatanidzwa wenyika dzepasi rose, reUnited Nations. Sangano rinochengetedza kodzero dzevapoteri pasi rose reUnited Nations High Commissioner of Refugees rakasunga kuti hakuna nyika inofanirwa kumanikidza kudzosera vapoteri kwavakatiza kana paine kuratidza kuti hupenyu hwavo huri munjodzi nokuda kwezvematongerwo enyika kana chii zvacho. Chisungo ichi chakaitwa musi wa23 Nyamavhuvhu 1977 chichitsigira chimwe chisungo che United Nations Convention chakaitwa muna 1951. Imwewo nyanzvi munyaya dzekodzero dzevapoteri uye vachidzidzisa mitemo paUniversity of Botswana, VaTakudzwa Matambo, vashoropodza danho reBotswana vachiti vapoteri ava vanogona kukwidza nyaya yavo kumatare edzimhosva vachipikisa zviri kuitwa neBotswana. Mukokeri wesangano remubatanidzwa wemapato anorwira kodzero dzevashandi muBotswana, reBotswana Federation of Trade Unions, VaGadzani Mhotsa, vanoti hurumende yeBotswana yatora danho iri isana kutsanangurira veruzhinji kuti yakaongorora here mamiriro ezvinhu muZimbabwe kana kuti kwete. Mutauriri wevari muhupoteri muBotswana, VaBhekimpilo Weza, vaudza Studio7 kuti hurumende yeBotswana haisi kuda kuteerera nhunha dzeavo vakatiza mhirizhonga yakaitika munyika mushure mesarudzo yemutungamiri wenyika yakadzokororwa muna 2008. Vapoteri vari muBotswana vazhinji vakatiza kuZimbabwe muna 2008, vazhinji vavo vachiti vatsigiri veMDC vakatiza misha yavo mushure mekurayirwa hama dzavo mumhirizhonga yakaitika mugore iri. Mukuru anoona nezvekuchengetedzwa kwevapoteri muhurumende yeBotswana, Amai Gloria Letlhage, vanoti Botswana iri kuita hurongwa uhu zviri pamutemo asi varamba kutsanangura kuti sei vachidaro. Asi Botswana inoti mupoteri anenge asina kuzvipira kudzokera ega kumusha kwake panopera gore rino, anozoita zvekumakidzwa kudzoserwa kuZimbabwe. No media source currently available 	https://www.voashona.com/a/botswana-to-force-refugees-to-return-to-their-home-country/5215217.html
politics	Hurumende Yozadza Mapurisa Mumigwagwa neKuda Kumisa Kuratidzira	Gurukota rinoona nezvemukati menyika, VaIgnatius Chombo vanoti mapurisa achange akadirwa munyika yose neChitatu apo pakatarisirwa kuti veruzhinji vacharamwa mabasa zvakare sezviri kukurudzirwa nemamwe mapoka. Zvichakadaro, mapurisa neChipiri akasunga Mufundisi Evan Mawarire, avo vanove mumwe wevari kukurudzira veruzhinji kuti vasaende kumabasa nemusi weChitatu. Vachitaura nevatori venhau muHarare nemusi weChipiri, VaChombo vati mapurisa achange akagadzirira zvakakwana kuchengetedza runyararo munyika pahurongwa hwemazuva maviri hwekusaenda kumabasa huri kurongwa nemamwe masangano. VaChombo vati kunyange hazvo zvizvarwa zveZimbabwe zvine nhuna dzazvo nehurumende, pane nzira dziri pamutemo dzazvinofanira kutevedzera vachiti mapurisa achasunga vese vachakonzera mhirizhonga pakuramwa mabasa uku. VaChombo, avo vanga vakatsigirwa negurukota rinowona nezvekudzivirirwa kwenyika, VaSydney Sekeramayi pamwe negurukota rinowona nezvevasori, VaKembo Mohadi, vati hurumende haisi kuzopinza mauto mumigwagwa vachiti mapurisa ari munyika akakwana kuti achengetedze runyararo. Vachipindura mubvunzo wekuti sei mutungamiri wenyika VaRobert Mugabe nehurumende yavo vasiri kutevedzera zviri kutaurwa neveruzhinji zvekuti vabve pachigaro, VaChombo vati VaMugabe havana kwavari kuenda sezvo vachiti vakapihwa masimba ekutungamira nyika neveruzhinji musarudzo dzemuna 2013. VaChombo vanoti kuramwa mabasa kuri kuda kuitwa kubva musi weChitatu kuri kurongwa nehurumende dzekunze idzo dziri kuda kuti hurumende yaVaMugabe ibve pachigaro kunyange hazvo hurumende dzekunze idzi dzichiti hadzineyi nehurongwa uhwu. Zvichakadai, gweta riri kumirira Mufundisi Mawarire, VaHarrison Nkomo vaudza Studio 7 parunhare manheru ano vari kukamba yemapurisa yeHarare Central Police Station kuti VaMawarire vari kupomerwa mhosva yekukurudzira kuti munyika musagadzikanane. Tichiri panyaya iyi, sangano remagweta anorwira kodzero dzevanhu re Zimbabwe Lawyers for Human Rights raburista mashoko ekuti riri kushushikana zvikuru nekusungwa kuri kuitwa vanhu vari kuronga nyaya yekuramwa mabasa mangwana. Mumwe mushandi wehurumende uyo aramba kudomwa nezita anoti vatowirirana nevamwe vavo kuti havasi kuzoenda kumabasa kwemazuva maviri ari kutevera zvisinei nekurudziro yaVaChombo yekuti vanhu vasateerere kurudziro yekurambwa mabasa iyi. Svondo rapera vashandi vazhinji munyika vakateerera kurudziro yekusaenda kumabasa iyi, danho rinonzi nevamwe ndiro riri kutyiwa zvakare nehurumende kuti vanhu vachatora pamazuva maviri ari kukurudzirwa kuti vanhu vasaenda kumabasa aya. No media source currently available  	https://www.voashona.com/a/zimbabwe-matongerwo-enyika/3415430.html
politics	Dare Rinorasa Mhosva Yanga Ichipomerwa Chin'ono	Dare repamusoro nhasi rarasa mhosva yanga ichipomerwa mutori wenhau, Hopewell Chin’ono, yekuburitsa mashoko emanyepo richiti mutemo wakashandiswa kusunga Chin’ono wakabviswa kare mumabhuku emitemo yenyika. Mutongi wedare repamusoro, Justice Jester Charewa, varasa mutongo wakaitwa nedare repasi wekuti Chin’ono ane nyaya uye anofanira kutongwa. Gweta raChin’ono, VaHarrison Nkomo, vaudza Studio 7 kuti Justice Charewa varasa mutongo wedare ramajisitiriti panyaya iyi vachiti mutemo wakashandiswa pana Chin’ono hausisiri mutemo munyika ino. Hatina kukwanisa kutaura naChin’ono kuti tinzwe kuti ari kunzwa sei nemutongo wapihwa nedare. Asi VaNkomo vati Chin’ono afara chose nemutongo uyu ati zvese zvakaitika zvingadai zvisina kuitika dai mapurisa nevachuchusi vakange vamuterera paaitaura kuti mutemo wavaishandisa wainge waraswa nedare repamusorosoro kare. VaNkomo vati vachagara pasi naChin’ono kuti otora matanho apo zvichitevera mutongo waJustice Charewa. Vatiwo vari kuda kuti Chin’ono atange apihwa mari yechibatiso yaakabvisa panyaya iyi sezvo yaraswa nedare. Chin’ono akasungwa musi wa 8 Ndira achipomerwa mhosva yekutyora chikamu chemutemo weCriminal Law (Codification and Reform) Act mushure mekunyora padandemutande rake reTwitter kuti pane mwana mudiki ainge afa mushure mekurohwa nemapurisa. Akagara jeri reChikurubi mushure mekunyimwa mukana wekubvisa mari yechibatiso nedare ramajisitiriti uye akozipihwa mukana webhabhadhara mari yechibatiso musi wa 27 Ndira. Chin’ono akabvisa zviuru makumi maviri zvemadhora emaRTGS semari yechibatiso zvihitevera kusungwa kwaakaitwa muna Ndira. Asi achinyora paTwitter yake, Chin’ono ati ari kuda kusungisa hurumende nekumusunga kwayakaita, pamwe nekumuchengetedza uye nehutsinye hwayakaratidza paive muhusungwa iye asina mhosva yaakapara. Mutauriri weMDC Alliance, Fadzayi Mahere pamwe nemuriri weZengesa West, VaJob Sikhala, vari kupomerwawo mhosva yakafanana neyanga ichipomerwa Chino’ono. Mune imwewo nyaya, mukuru wevechidiki muMDC Alliance, Obey Sithole, avo vakasungwa nemusi Muvhuro vachipomerwa mhosva yekuita zvinhu zvinonyangadza kana kuti Criminal Nuisance amiswa pamberi pedare nhasi. Gweta rake, VaObey Shava, vakumbira dare kuti musungwa atongwe achibva kumba asi mutongi wedare, VaRichard Mangosi, vati vaudza VaShava kuti vachapa mutongo wavo pachikumbiro ichi mangwana. Mune imwewo nyaya mumiriri weHarare West muNational Assembly, Muzvare Joana Mamombe, nemumwe wavo Muzvare Cecilia Chimbiri, vasvitsawo chikumbiro chekuti vapihwe mukana wekutongwa vachibva kudzimba dzavo mushure mekubhadhariswa mari yechibatiso. Aka ndekechina vaviri ava vachikumbira kuti vabviswe kuChikurubi Maximum Prison kwavakachengetedzwa. Mutongi wedare, VaTawanda Chitapi, vaudza gweta revaviri ava, VaAlec Muchadehama, kuti vachapa mutongo wavo pachikumbiro chaMuzvare Mamombe naMuzvare Chimbiri nemusi weChishanu. No media source currently available 	https://www.voashona.com/a/zimbabwe-court-throws-away-charges-against-journalist-chinono/5870287.html
politics	VaTrump Votungamira Musarudzo dzeAmerica	Zviri kubuda musarudzo parizvino mukutanga kuverengwa kuri kuitwa mavhoti kune mamwe matunhu. Pane vari kukwikwidzana, Amai Hillary Clinton naVaDonald Trump anenge akunda anofanira kutanga kusvika mavhoti mazana maviri nemakumi manomwe kana kuti 270 electorao votes. Mavhoti aya anoverengwa pachitariswa huwandu hwevanhu vari munzvimbo. Semuenzaniso California ine macollege vote 55, ukuwo Washington DC ine vanhu vashoma iine macollege vote matatu. Pari zvino VaTrump vakunda ku Indiana, Kentucky, Oklahoma, Tennessee, South Carolina, Alabama, Kansas, Louisiana, Wyoming, Arkansas, Texas, North Dakota, Montana, Missouri, Ohio, South Dakota neWest Virginia (167 electoral votes) Amai Clinton vakunda kuVermont, New Mexico, New Jersey, Rhode Island, Illinois, Massachussetts, Maryland, Virginia, Connecicut, Washington DC, New York neDelaware (122 college votes)	https://www.voashona.com/a/zimbabwe-matongerwo-enyika/3587453.html
politics	VaBiden Voshora Vari Kuti Havatambire Zvinenge Zvabuda Musarudzo muAmerica	Kwasara mazuva mashanu kuti America iite sarudzo dzepakati nepakati kana kuti mideterm dzedare reHouse of Representatites, Senate, magavhuna nemamwe mahofisi, mutungamiri wenyika VaJoe Biden vari kuyambira kuti vanhu vari kuti sarudzo dziri kubirirwa pasina humowo vave kukanganisa hutongo hwejekerere. VaBiden vakataura izvi nezuro pachiteshi chezvitima paUnion Station muWashington DC. Vakati pane vamwe vanhu vari kukukwidza musarudzo dzedare reHouse of Representatives, senate uye magavhuna vari kuti vakakundwa havatambire zvinenge zvabuda musarudzo. VaBiden vakashora vaimbova mutungamiri wenyika VaDonald Trump nekuramba kwavo kuti vakakukundwa musarudzo dza2020 zvavanoti zviri kupesvedzera vamwe kuti vashaye vimbo nesarudzo. Asi vebato remaRepublican vanoti VaBiden vari kungotaura zvisina humbowo vachiziva kuti bato ravo ratarisana nekukundwa musarudzo	https://www.voashona.com/a/6818131.html
sports	Malawi yapinda mu’Round of 16′	  APO maWarriors ari kudzoka kumusha mushure mekuburitswa mumutambo weAFCON, zvimwe zvikwata zvainge zviri muboka rimwe chete nechikwata chenyika ichi reGroup B zvinoti Malawi, Guinea neSenegal zvose zvabudirira kuenda muRound of 16 yemakwikwi aya.   Malawi yabudirira kuenda muRound of 16 zvichitevera kukunda kwayakaita Zimbabwe apo yakahwina 2-1 nemusi weChishanu svondo radarika uye nekuita mangange 0-0 neSenegal mumutambo uyo yakapotsa nepadiki yahwina apo yakazonyimwa pena mushure mekupindira kweVideo Assistant Referee (VAR).   CAF yazivisa nezvekubudirira kweMalawi kuenda kuRound of 16 apo yanyora padandemutande rayo reTwitter ichiti, “Nhoroondo. Chikwata cheMalawi chabudirira kuenda ku#TotalEnergiesAFCON knockout stages kekutanga munhoroondo yacho. Izuva rakakosha zvikuru kunyika yose.”   MaWarriors – ayo akapedza ari pasi muboka rawo – ane zvibodzwa zvitatu uye ari kutarisirwa kusvika munyika achibva kuCameroon.	https://www.kwayedza.co.zw/malawi-yapinda-muround-of-16/
sports	‘Tagadzirira’ . . . bhora ngaritambwe.	  KUCHANGE kusingadanwe anonzwa svondo rino kunhandare dzinosanganisira National Sports Stadium muHarare, Mandava Stadium (Zvishavane) neBabourfields (Bulawayo) uko zvikwata zvemuPremier Soccer League zvichatatsurana mumutambo weChibuku Super Cup.   Iyi ichave mitambo yekutanga yezvikwata izvi kubva pakamiswa mitambo yose munaKurume gore rapera nechinangwa chekudzivirira kupararira kwechirwere cheCovid-19.   Svondo rino, Kwayedza yakaita hurukuro nevarairidzi vezvikwata zvakasiyana avo vakarakidza mufaro mukuru nekudzoka kwenhabvu.   Murairidzi weFC Platimun, shasha dzePSL, Norman Mapeza anoti nguva yanga yareba vatambi vakangogara.    Mapeza   “Isu semakore ese tinotambira kuti tihwine uye iye zvino tiri kushanda nesimba kuti tigohwina. Asi tiri kutanga patsva nekuti takashandura zvakawanda kuchikwata chedu, vamwe vatambi vakaenda kukauya vamwe. Saka tichafamba nebhora nekuti tinoziva kuti zvimwe zvikwata zvinoda kusvika patiri,” anodaro Mapedza. FC Platinum kana kuti Pure Platinum Play iri muboka reGroup 4 rine zvikwata zvinoti Ngezi Platinum, Triangle neWhahwa. Murairidzi weDynamos FC – Tonderai “Stanza” Ndiraya – anoti nhabvu yadzoka panguva yakanaka chose. Anoti DeMbare yagara inozivikanwa sechikwata chikuru saka mwaka uno vanoda kurakidza nyika yose kuburikidza nekuhwina mikombe yakawanda.   “Zita rekungoti Dynamos chete ihombe uye zvakawanda zvinotarisirwa kubva kwatiri. Saka isu sechikwata tinovimbisa kuti tichashanda nesimba kuti mwaka uno vatsigiri vedu vagofara tahwina mikombe yakasiyana.   “Asi sezvo tange tave nenguva ndefu takangogara, tinokumbira kuvatsigiri vedu kuti ngavatipe nguva kana tikakundikana tinenge takundikana sezvo vakomana vachiri nengura. Asi ndinofara hangu nekuti tiri kutangirana zvikwata zvose sezvo tose tange takagara nguva ndefu,” anodaro Ndiraya.   DeMbare yakaiswa muboka rine zvikwata zvinoti CAPS United, Henrentals, Harare City neZPC Kariba. Iri ndiro rega boka rine zvikwata zvitanhatu sezvo mamwe ese ane zvikwata zvina.   Kuchiti kuBulawayo, murairidzi weChicken Inn — Joey “Mafero” Antipas — anoti chikwata chake hachisati chambohwina Chibuku Super Cup saka vacharwa semvumba gore rino kuti vatore mukombe uyu. Mafero akatungamira maGamecocks mugore ra2015 kuhwina mukombe wePSL.   “Kudzoka kwenhabvu kunofadza uye tiri kutanga nemukombe weChibuku uyo tisati tambohwina sechikwata saka mwaka uno ticharwa semvumba kuti tiuhwine,” anodaro MaGamecocks ari muboka reGroup 2 rine zvikwata zvinoti Bulawayo City, Bulawayo Chiefs neHighlanders.   KuManicaland, murairidzi wechikwata chichangopinda muPSL cheCranborne Bullets — Nesbert “Yabo” Saruchera — anoti ino ndiyo nguva chikwata chavo yange yakamirira.   “Nguva yatange takamirira yazosvika manje, tange takamirira kwenguva ndefu saka tiri kufara uye takagadzirira kusangana nezvimwe zvikwata tigovarakidza kuti isu tauya tichipisa.   “Mumutambo weChibuku Super Cup, vamwe vari muboka redu ngavazive kuti isu tatobudirira kufambira mberi mumutambo uyu. Hatina kupinda kuzozadzikisa mazita kwete asi tinoda kutaridza nyika kuti nhabvu iyi tinotoiziva,” anodaro Saruchera.   MATCH DAY 1 GROUP 1 Caps United FC v Yadah FC Harare City FC v ZPC Kariba FC Herentals FC v Dynamos FC GROUP 2 Bulawayo City FC v Chicken Inn FC; Bulawayo Chiefs FC v Highlanders FC GROUP 3 Tenax FC v Black Rhinos FC Manica Diamonds FC v Cranborne Bullets FC GROUP 4 Ngezi Platinum Stars FC v Triangle United FC	https://www.kwayedza.co.zw/tagadzirira-bhora-ngaritambwe/
sports	‘NETBALL IRI MUMHURI’	MUTAMBI wenetball wechikwata chenyika chemaGems, Ursula Ndlovu (25), anoti amai vake ndivo vakamumanikidza kuti atambe mutambo uyu sezvo iye aive nerudo rwemujaho wekumhanya.   Vazhinji vanoziva Ursula – uyo anotambira chikwata cheHarare City Queens zvakare, ari mumwe weshasha dzemaGems dzakanetsa kumakwikwi eVitality World Cup akaitirwa kuLiverpool, kuEngland nguva yadarika.   Mutambi uyu ange ave nemakore achinetsa mumutambo uyu izvo zvakambomuona achihwina mibairo inosanganisira Moment of the Match mune mumwe mutambo waakanotamba kuSouth Africa.   Ursula anoti achikura akadzidza kuzvikoro zvinosanganisira Nkulumane Primary neMsiteli High School, kuBulawayo uye aikwikwidza mumujaho wekumhanya.   Anoti mugore ra2013 ndipo paakatanga kutamba netball akurudzirwa namai vake – Norah Ndlovu – avo vakambotambawo mutambo uyu.   “Ini mwoyo wangu waive pamujaho wekumhanya, ndizvo ndaida nekuti ndaive ndiri pfuti pakutiza. Asi, amai vangu ndivo vakati ndisiye zvekumhanya nditange kutamba netball.   “Saka mugore ra2013 ndipo ndakatanga kutamba ndikapinda muchikwata chemupurovhinzi tikanokwikwidza kumakwishu emaYouths Games, kubva ipapo handina kuzobvira ndatarira shure.   “Netball ndiyo yave hupenyu hwangu uye yandiendesa kune dzimwe nyika dzandaisafungira kuti ndichazoenda muhupenyu hwangu,” anodaro Ursula.   Anoti amai vake vakatombonetsa vachitambawo netball muchikwata chenyika kare chisati chave kuzivikanwa semaGems uye vairaidzwa naLedwin Dondo uyo anove ave kurairidzawo Ursula zvakare.   Ursula anoti anopa kutenda kuna amai vake vakaita kuti atambe netball sezvo yave kumupa pundutso muhupenyu hwake.   “Amai vangu iGaffa chairo, vaive shasha panetball uye ndivo vakaita kuti ndive nerudo nemutambo uyu. Asi chinondifadza hangu parizvino ndechekuti amai vangu vakarairidzwa naLedwin Dondo vari kuchikwata chenyika uye nhasi Dondo ndiye ave murairidzi wangu.   “Kashoma kuzviona zvichiitika izvozvo kumitambo yakasiyana,” anodaro.   Anoenderera achiti, “Nhasi netball yandipa hupenyu hwandaisambofungira. Iye zvino ndave kukwanisa kuchengeta mhuri yekwandinobva kusanganisira ambuya vangu vakandichengeta Gogo Matshabalala, handidi navo. Amai pavaienda kunotamba netball, gogo ndivo vaisara neni vachindichengeta saka nhasi yave nguva yanguwo yekuvachengeta.   “Izvezvi pandinoenda kunze kwenyika kunotamba netball mwanasikana wanguwo ndinomuendesa kwagogo vangu kumusha vanosara naye vachimuchengeta sekundichengeta kwavaiita ini,” anodaro Ursula.   Mutambi uyu akwanisa kutambira zvikwata zvakasiyana zvinosanganisira Beta Queens, Connemara neHarare Queens uye akatanga kutambira maGems mugore ra2017.   Ursula anoti shuviro yake anoda kuzonotambira zvikwata zvekunze kwenyika dzakaita seAustralia, England neNew Zealand uko kunotambwa netball yepamusoro.	https://www.kwayedza.co.zw/netball-iri-mumhuri/
sports	Eboue odzoka munhabvu	weArsenal, Emaanuel Eboue (35), anogona kudzoka munhabvu achitambira LA Galaxy, makore maviri apedzisira kutamba nhabvu.   Chizvarwa chekuIvory Coast ichi anoshuvira zvikuru kudzoka munhabvu zvichitevera kutemerwa zvirango kwaakaitwa neFIFA kuti asatambire Sunderland mugore ra2019 apo akanzi asatambe kwegore atadza kubhadhara mumiriri wake.   Nyaya dzehutano hwake dzakamutadzisa kuti atengwe nechikwata chekuCyprus, Ocagi Limasol gore radarika.   Mutambi uyu akasiiwa asina kana kobiri zvichitevera kurambana kwaakaita nemudzimai wake izvo zvakamudya chaizvo mupfungwa zvekusvika pakuda kuzviuraya.   Asi chikwata chekuMLS – LA Galaxy – chiri kuedza kuda kumudzora munhabvu, sekutaura kwenhau dziri kubva kuThe Sun.   Chikwata ichi chinoziva kuti ruzivo rwaanarwo rwenhabvu rwakakosha zvikuru.   Eboue ange asiri munhabvu kwemakore maviri, asi nguva yadarika akambotambira chikwata chemaArsenal Legends munaChikumi.   Achitaura neCanal gore rino, akati, “Chandinongoda chete kudzoka munhabvu nekuti ndichiri kukwanisa kutamba.   “Ndinogona kuenda kunzvimbo dzakaita seBaghdad kana Pakistan kuti ndingotamba chete. Handina basa nazvo kuti ndekupi.   “Ndinogara nemabhegi angu akarongedzwa nekuti pane mukana wekuti ndinogona kudzingwa mumba mangu.   “Handina munhu parutivi rwangu ari kundimirira mazuva ano. Ndingori ndega. Ndaimbofara chaizvo nevana vangu nemhuri yangu asi iye zvino ndave ndega.” – SportsMail Football	https://www.kwayedza.co.zw/eboue-odzoka-munhabvu/
sports	ZVIBHAKERA ZVANDIRERA: MONALISA	SHASHA yetsiva yechidzimai, Monalisa “Queen of the Jungle” Sibanda, anoti hakuna chisingapere, naizvozvo vanhu ngavasanyanye kutya sezvo chirwere cheCovid-19 chichapera neimwe nguva.   Sibanda anotiwo mutambo wetsiva wakanaka uye kana ari iye, zvinhu zvabhadhara nekuti ari kurarama kubva mukukanda zvimbokoma zvematsenganzungu.   Vanhu vari mune zvemitambo vakawanda vakakanganiswa nedenda reCovid-19 sezvo mitambo mizhinji yakambomiswa nekuda kwechirwere ichi pasi rose izvo zvakonzera matambudziko makuru uye kushushikana kune vari mune zvemitambo.   Asi muhurukuro naQueen of the Jungle, anoti zvinhu zvose zvinoitika pasi pano zvine chirevo uye Mwari vachagadzirisa zvose zvigonaka.   “Zvinhu zvose zvinoitika pasi pano zvine chirevo, hazvingoitike. Matambudziko aya achapera uye Mwari vachatitungamirira kusvika zvanaka.   “Zvinonzi chisingapere chinoshura, saka iyo coronavirus (Covid-19) yatishungurudza iyi ichasvikawo pakupera,” anodaro.   Sibanda anozivikanwa ari iye mumwe wemadzimai kubva muZimbabwe vakaita mukurumbira achitamba tsiva izvo zvakamuona achitamba mitambo 25 muboka reamatuer akaihwina yose. Akazokwirira ndokutanga kukwikwidza muboka reprofessional achirwa muJunior weight akatamba mitambo 17 umo akahwina misere uye nemabhande anosanganisira reWorld International Boxing Association (WIBA), World Intercontinental Champion iro akahwina gore radarika kuNairobi, Kenya.   Shasha iyi haina kuenda kure nechikoro asi inoti ine mufaro mukuru muupenyu hwayo nekuti mutambo wetsiva wakaichengeta zvikuru uye nanhasi uchiri kungoira- ramisa.   “Tsiva ndiwo upenyu hwangu, kubva kare uye kusvika nanhasi mutambo uyu wandichengeta zvikuru. Ndinongotenda Mwari vakandipa chipo ichi nekuti handitombokwanise kuverenga ndikazvipedza zvose zvandakawana kuburikidza netsiva,” anodaro Sibanda.   Queen of the Jungle akakomborerwa nevanakomana vatatu uye vose vari kutevera mumatsimba ake ekutamba tsiva uye mukuru wacho ane makore 16 ekuberekwa ave kutokwikwidza muboka reamatuer.	https://www.kwayedza.co.zw/zvibhakera-zvandirera-monalisa/
sports	MaPlatinum obandana	  KUCHANGE kusingadanwe anonzwa nemusi weSvondo kunhandare yeMandava Stadium, kuZvishavane uko FC Platinum neNgezi Platinum Stars zvichabandana mumutambo weChibuku Super Cup final.   Rwendo rwekusvika pafainari iyi rwange ruri rurefu sezvo pakatanga mutambo uyu munaChivabvu, wakambomiswa mitambo iri pakati pekutambwa munaChikumi senzira yekudzivirira kupararira kwechirwere cheCovid-19.   Mutambo uyu mukuru sezvo uchiuya netikiti rekuzokwikwidza mumitambo yemuAfrica yaCAF Confederations Cup.   Zvikwata zviviri izvi zvose zvakambohwina mukombe weChibuku Super Cup final kare saka zvichange zvichirwira kuti zvigousimudza kechipiri.   FC Platinum yakahwina mukombe uyu muna2014 apo yakakunda Harare City mufainari 3-1 kumapena mushure mekunge mutambo uyu wapera uri mangange 1-1.   Kuchiti mugore ra2016, Ngezi yakazvambaradza FC Platinum 3-1 ndokuhwina mukombe uyu mumutambo wakatambirwa kuBaobab Stadium.   Zvikwata zviviri izvi zvaive muboka rimwe chete reGroup 4 umo maive nezvimwe zvinoti Triangle United neWhawha FC. Mubati wepagedhi weFC Platinum arizve kaputeni, Petros Mhari, anoti zvinofadza zvikuru kutamba mumutambo mukuru wefainari.   Mhari, uyo aive muchikwata cheFC Platinum chakahwina mukombe uyu mugore ra2014 necha2016 icho chakazvamburwa neNgezi, anoti mitambo yefainari haisi nyore sezvo zvikwata zvese zvinenge zvichida kuhwina.   “Mitambo yefainari yose yakaoma zvikuru nekuti zvikwata zvinopindamo zvinenge zvabva kure uye zvese zvinoda kuhwina. “Asi isu sechikwata kusvika patave kurakidza kuti takabva kure naizvozvo zvinofadza zvikuru uye tichashanda nesimba kuti tigohwina mutambo uyu uyo tinoziva kuti unenge wakaoma.   “Hatifanire kutarisira pasi Ngezi nekuti chikwata chikuru chatinoziva chinogona uye takambosangana nacho kare mufainari chikambotikunda. Saka mutambo uyu uchange wakaomarara zvikuru. Chikuru isu sechikwata chatiri kutarisira kuhwina mutambo wemusi weSvondo, zvimwe zvese tinozotarisa zvichazotevera,” anodaro Mhari.   Kuchitiwo nekune rimwe divi, murairidzi weMadamburo – sezita remadunhurirwa reNgezi Platinum Stars – Rodwell Dhlakama, ari kunyunyuta zvikuru nekufamba kwakanyanya kwakaita chikwata chake apo chakatarisana nemutambo.   Chikwata ichi chakaenda kuBulawayo chichida kunosangana neHighlanders mumutambo usina kuzoenderera mberi nekuda kwevaridzi vepembe vakamboramwa basa, ndokuzouya kuHarare kuzotamba semi-final yemutambo uyu neHighlanders uyo chakahwina.   Vachipedza, vakabva vadzokera kuBulawayo zvakare kumutambo wePremier Soccer League neHighlanders uyo wakapera uri mangange 0-0. Dhlakama anoti mutambo wavo wekupedzisira wakaona vatambi vazhinji vakaita saWellington Taderera, Keith Murera, Ariel Makopa naNelson Chadya vachikuvara izvo zviri kudzosera gadziriro dzavo kumashure.   “Rwendo rwedu kusvika pamutambo uyu rwange ruri rurefu kunyangwe zvazvo tiri kugadzirira hedu. Asi, gadziriro dzedu dzakadzorerwa kumashure nekuda kwekukuvara kwakaita vatambi vedu vazhinji. Tiri kuvatarisa kusvika musi weSvondo kuti vanenge vave papi sezvo vakatikoshera.   “Asi hatitye hedu kupinda mumutambo uyu nekuti nhandare yacho tave kuiziva sezvo tatambira mitambo yedu mizhinji ikoko saka tichanorwa semvumba.   “Mutambo uyu uchange wakakosha nekuti unenge uine vatsigiri sezvo pataitamba mitambo yemuboka redu vatsigiri vange vasingatenderwi kupinda munhandare nekuda kwemitemo ine chekuita nekudzivirira kupararira kwedenda reCovid-19,” anodaro Dhlakama.   Chikwata chichahwina mukombe uyu gore rino chinopihwa mari inosvika US$75 000 uye chinenge chakundwa chichiwana US$50 000.	https://www.kwayedza.co.zw/maplatinum-obandana/
sports	Muchatiguta muPSL: Balakasi	   MUTAMBI weSimba Bhora – Tinashe Balakasi – oyambira zvikwata zvemuPremier Soccer League kuti zvichavaguta mwaka unotevera zvichitevera kupinda kwavakaita muPSL.   Balakasi, mwaka uchangopera weRuyamuro Northern Region Division One, akanwisa ka29 ndokunyora nhoroondo yekunwisa kanodarika ka20 mumwaka mumwe chete.   MuCastle Premiership, pave nemwaka yakawanda pachishaya mutambi anokwanisa kunwisa kanodarika ka20 mwaka mumwe chete izvo zvakapedzisira kuitwa naNorman Maroto mugore ra2010 apo aitambira Gunners FC.   Muhurukuro neKwayedza, Balakasi anotsidza kuti mwaka wa2023, uyo uchange uri wekutanga weSimba Bhora muPSL, zvikwata zvizhinji zvichamuguta sezvo achange achipisa sezvaaiita muNorthern Region.   “Gore rinotevera, ndichange ndichitokwikwidza nevamwe vatambi ndichivarakidza kuti ndinotonwisa sezvavanotoita uye ndinogona kutovadarika.   “Ndinoda kuvarakidza kuti ndiri mutambi wepamusoro saivo,” anodaro.   Mutambi uyu asati aenda kuSimba Bhora, akambotambira muPSL kuzvikwata zvinoti Harare City neCAPS United.   Panguva iyi, akangokwanisa kunwisa kana chete paaitambira zvikwata izvi.   Anoti haana kutamba zvinonwisa mvura apo akambotambira muPSL nekuti aisanyatsowana mikana yekutamba kuzvikwata izvi.   “Pandakambotambira muPSL ndaisanyatsowana mikana yakakwana saka handina kunyatsotamba zvinonwisa mvura. Asi, iye zvino ndadzoka nechikwata chinovimba neni nekudaro ndicharakidza zvikwata zvese chipo changu uye ndinoda kunyora imwe nhoroondo,” anodaro.   Balakasi anoti mumakore maviri anotevera, anoshuvira kunge ave kutambira nhabvu yake kunze kwenyika. Anoti mwaka unotevera achashanda nesimba kuitira kuti azoshevedzwa kuzotambira chikwata chenyika asi hunge kana zvirango zvakatemerwa Zimbabwe neFIFA zvabviswa.   “Mutambi wese wenhabvu shuviro yake kutambira kunze kwenyika uye kutambira nyika yake. Saka iniwo ndinotarisira kuti mumakore maviri anotevera, ndinge ndave kutambirawo kunze kwenyika. Ndinoda kutanga kutambira kuSouth Africa uye ndinovimba ndikashanda nesimba zvinoitawo kuti ndigoshevedzwa kuzotambira nyika yangu.   “Izvezvi nekuda kwezvirango zviripo ndinoziva kuti nyika yedu haisi kutamba nhabvu nezvikwata zvekunze. Asi kushanda nesimba kwakanaka nekuti kunoita kuti ndigare ndichitariswa nevarairidzi venyika kuitira panozobviswa zvirango ndinogona kuwanawo mukana,” anodaro Balakasi.   Zvakadaro, Simba Bhora iri mushishi kuita gadziriro yekusangana neGolden Eagles mufainari yeAxis Solutions Super 8 Tournament ichatambwa musi wa22 Gumiguru kuRufaro Stadium.   Vaimbi vanoti Sulumani Chimbetu naBaba Harare vanotarisirwa kuzoridza pamutambo uyu vachivaraidza vatsigiri venhabvu.	https://www.kwayedza.co.zw/muchatiguta-mupsl-balakasi/
sports	Mbappe oshuvira Kante	Saint-Germain, Kylian Mbappe, anoti akaedza kukurudzira N’Golo Kante weChelsea kuti auye kuzotambira chikwata chekuLigue 1 apo vaviri ava vaive kumutambo weWorld Cup.   Mbappe, uyo ane makore 19 okuberekwa, akaudza muridzi wePSG Nasser Al-Khelaifi kuti atenge mutambi uyu kubva kuchikwata ichi chekuPremier League.   Kante, uyo akahwina mukombe wePremier League kaviri, ange achinzi ari kudiwa kuParc des Princes mwaka uno uye Mbappe ari kutsigira kutengwa kwemutambi uyu.   “Ndakaudza (Al-Khelaifi) zvakare kuti Kante anenge akatinakira mukamutenga auye kuchikwata chedu,” akaudza France Football.   “Ndakataura naN’Golo pataive kuWorld Cup asi ndisingamumanikidze nekuti ndinoziva zvinoitika kana zvikapinda mumusoro wako zvekuda kutengwa nezvimwe zvikwata.   “Pakupedzisira ndakangoisa mashoko mashoma muhomwe dzake zvandakanyora pakapepa, izvo zvandinoziva akazozviona adzokera kumba kwake.”   Mbappe naKante havasati vadzokera kuzvikwata zvavo zvichitevera kuhwina kwavakaita kumutambo weWorld Cup neFrance nguva pfupi ichangodarika. Vaviri ava vakabatsira Les Blues kuhwina mukombe weWorld Cup kechipiri munhorondo yechikwata ichi mushure memakore 20 zvichitevera kukunda kwavakaita Croatia 4-2 mufainari yemutambo uyu. —SportsMail Football	https://www.kwayedza.co.zw/mbappe-oshuvira-kante/
sports	PANE NYAYA: MAFERO . . .uku ndiri kumaWarriors, Chicken Inn	  MURAIRIDZI weChicken Inn nechikwata chenyika chemaWarriors Joey “Mafero” Antipas anoti mabasa maviri aya ari kumupedza simba, asi acharamba achishingirira kuti agobudirira maari ose.   Mafero anoti anoda kutora mukombe weCastle Premiership kechipiri munhorowondo yeGamecocks – sezita remadunhurirwa reChicken Inn.   Muchinda uyu akambofanogadzwa kuve murairidzi wemaWarriors nesangano reZifa apo kondirakiti yake ichapera musi wa31 Zvita.   “Zvinhu zvakaoma kuita mabasa maviri, kurairidza Chicken Inn muligi kozoti maWarriors chikwata chenyika. Zvakaoma asi unofanirwa kushanduka nekuchimbidza paunenge wave kuenda kune rimwe basa.   “Zviri kundipedza simba rakawanda asi ndinoramba ndichishanda nesimba nekuti ndiri kuda chaizvo kubudirira mumabasa maviri ese aya,” anodaro Mafero.   Parizvino Chicken Inn iri pechipiri palog ichitevera CAPS United.   Nerimwewo divi, Mafero mumasvondo anotevera achange achitungamira maWarriors apo achatanga kurwira tikiti rekuenda kumakwishu e2021 Africa Cup of Nations (Afcon) ayo achazoitirwa kuCameroon.   Sezvo kondirakiti yake ichapera musi wa31 Zvita, Mafero anoti haasati aziva kuti acharamba ari panyanga here.   “Parizvino ndichiri kumboshanda, tichagara pasi tozokurukura toona kuti zvichafambiswa sei,” anodaro Mafero	https://www.kwayedza.co.zw/pane-nyaya-mafero-uku-ndiri-kumawarriors-chicken-inn/
sports	NHABVU YORWISA COVID-19	ZVIKWATA zvenhabvu izvo zvinokwikwidza muCastle Lager Premiership zvakatora matanho ekubatana nemamwe masangano mukurwisa chirwere cheCovid-19 kuburikidza nezvirongwa zvinosanganisira kupa chenjedzo yedenda iri.   Kwayedza yakaita hurukuro nezvimwe zvezvikwata izvi kusanganisira Dynamos, Highlanders neFC Platinum izvo zvinotaura pamusoro pezvirongwa zvazviri kuita munharaunda yazvinobva.   Mukushi wemashoko kuDynamos FC, Tinashe Farawo anoti sechikwata, vari kushanda nevanhu vakasiyana mukupa chenjedzo kuvanhu pamusoro peCovid-19 achiti vatambi veDeMbare vari kuvashandisa kugadzira mavhidhiyo ayo vanotumira vanhu vachivayambira kuti vagare vakachengetedzeka.   “Isu sechikwata, tiri kupa chenjedzo kuvatsigiri vedu kuti ngavagare vakachengetedzeka panguva ino, nekuti chirwere ichi chiri kupararira. Mukudaro, tine mavhidhiyo evatambi vedu vachitaura nezvechirwere ichi ayo tiri kugadzira tichitumira kuvanhu tichivapa yambiro.   “Tiri kushanda zvekare nemasangano akasiyana uye vamwe vanhu vakuru kuti tirwise denda iri uye tibatsire vatsigiri vedu panguva ino,” akadaro Farawo.   Mutevedzeri wasachigaro weHighlanders, Modern Ngwenya anoti Bosso yakabatsira chimwe chipatara chekuBulawayo nemari sedanho rekurwisa coronavirus uye vatambi vavo vari kubika mavhidhiyo ayo ane mashoko ari pamusoro pedenda rabata nekuuraya vanhu vakawandisa pasi rose iri.   “Isu takabatsira chimwe chipatara nemari yekushandisa kutenga zvinodiwa mukurwisa coronavirus. Vatambi veduzve vari kubika mavhidhiyo ayo ane shoko rechenjedzo ayo tiri kutumira kune veruzhinji,” anodaro Ngwenya.   Muhurukuro nemutauriri weFC Platinum, Chido Chizondo anoti sechikwata, vari kuita basa guru munharaunda yeZvishavane nedunhu rose reMidlands kusanganisira kupa chenjedzo uye kupa masanitizers kuti veruzhinji vashandise kubvisa kana kuuraya hutachiona.   “Tine rudo nenharaunda yatinobva saka tiri kuita mabasa akasiyana ekubatsira anosanganisira kupa masanitizers uye kupakura chenjedzo pamusoro pechirwere ichi. “Chokwadi chirwere ichi chiriko uye chiri kuuraya vanhu saka isu sechikwata chevanhu chine vanhu pamoyo, tiri kuita zvose zvatinokwanisa kuti tibatsire vatsigiri vedu panguva ino,” akadaro Chizondo.	https://www.kwayedza.co.zw/nhabvu-yorwisa-covid-19/
sports	Voshandisa mitambo kurwisa mhirizhonga	   SANGANO reZimbabwe Powerlifting Federation (ZPF) rodzidzisa veruzhinji kuipa kwemhirizhonga yemudzimba pamwe nekupa chenjedzo pamusoro pedenda reHIV/AIDS kuburikidza nekuita mitambo yakasiyana.   Svondo radarika, ZPF yakaita mutambo wekusimbisa muviri kuHighfields, muHarare apo vaisendeka mamitsi 15 parutivi pachikamu chega-chega voita hukurukuro neveruzhinji pamusoro pemhirizhonga yemudzimba, kuipa kwekutora zvinodhaka nekupa chenjedzo yedenda reHIV/AIDS.   Sachigaro we ZPF mupurovhinzi yeHarare – Moses ‘Black Moses’ Nyamhotsi – anoti zvakakosha kuti pose panoitwa mitambo yakasiyana pombotorwa nguva yekukurukura neveruzhinji vachipihwa chenjedzo pamusoro penyaya dzemhizhonga, zvinodhaka zvinokanganisa muviri nezvirwere zvakasiyana.   Black Moses anoti nyaya dzemhirizhonga yemudzimba dziri kuwanda mazuva ano nekudaro vakatora danho rekuronga mitambo iyi.   “Mitambo ine simba uye inounganidza vanhu vanobva kunzvimbo dzakasiyana. Saka isu takaona kuti panoungana vanhu tichiita zvemitambo, ngatibve tatora mukana wekukurukura navo nyaya todzidzisana kuti mhirizhonga yakashata zvachose. Tiri kubva tabata dzimwe nyaya dziri kunetsa dzakaita sedzekutorwa kwezvinodhaka uye topa chenjedzo pamusoro pedenda reHIV.   “HIV iriko hama, vanhu ngavangwarire uye vagare vachizvichengetedza nguva dzose,” anodaro.   Black Moses anoenderera achiti: “Danho iri takaritora nechinangwa chekuti vanhu pavanoita mitambo yekusimbisa miviri dzimwe nguva vanenge vakaneta, saka pfungwa dzekutora zvinodhaka hadzimbovabate. Chikuru chavanenge vave kufunga nezvacho kusimbisa muviri chete.”   Zvakadaro, svondo radarika ZPF yakaita mitambo yeNational Powerlifting nePara-Powerlifting Championships.	https://www.kwayedza.co.zw/voshandisa-mitambo-kurwisa-mhirizhonga/
sports	Japan chidzidzo — Makusha	  SHANGWITI yemujaho wekumhanya — Ngoni Makusha —inoti yakadzidza zvakawanda kumakwikwi emaOlympics ayo pari zvino ari kuitirwa kuJapan uye yave kushanda nesimba kuti igokwanisa kudzokera zvekare kumitambo iyi mumakore mana anotevera.   Makusha mumwe wevatambi vashanu vange vachimirira nyika kumitambo iyi.   Nemusi weMugovera akakwikwidza mumijaho miviri apo wekutanga wakaita kuti azopinda mumujaho mukuru umo akazopedza ari pechinomwe ndokubva aburitswa mumutambo uyu.   Achitaura ari kuJapan achigadzirira kudzoka kumusha, Makusha anoti zvinhu zvinofadza zvikuru kumirira nyika kumutambo mukuru wakaita semaOlympics uye ave kutotanga kugadzirira kuzoenda kunokwikwidza zvakare kune mimwe inotevera.   “Ndiri kunzwa kufara kuti ndakazadzikisa chishuwo changu chekukwikwidza kumaOlympics. Ndakadzidza zvakawanda zvandichagara nazvo uye iye zvino ndave kutotanga gadziriro dzangu dzekuti ndizodzokera kune mamwe maOlympics anotevera. Gore rinotevera, ndinoda kunokwikwidza kumaWorld Championships,” anodaro Makusha.   Kunyangwe hake ari kudzoka kumusha asina menduru yaakabata, Makusha anoti haasi kutarisira izvozvo nekuti chikuru kwaari kwaive kuenda kunokwikwidza kumutambo uyu achidzingirirana nedzimwe shasha dzepasi rese.   Anoti rutsigiro rwaange achiwana rwuri kumusimudzira zvekuti acharamba achishanda nesimba. “Rutsigiro rwandange ndichipihwa kubva kuvanhu vakawanda rwunosimudzira naizvozvo ini ndicharamba ndichishanda nesimba kuitira kuti mune remangwana ndigounza menduru. “Chikuru chandaitarisira pandakaenda kumutambo uyu kusvika ndokwikwidzawo zita rangu rozivikanwa izvo ndakakwanisa kuita.   Kukwikwidza kumutambo uyu kwakanakisa chose nekuti unoramba uchidzokera, iye zvino ndave kushanda nesimba kuitira kuti ndigoramba ndichidzokera kunokwikwidza kumutambo uyu.”	https://www.kwayedza.co.zw/japan-chidzidzo-makusha/
sports	Zimbabwe Yoiswa Mugungano Rakaoma kuNetball World Cup	Chikwata cheZimbabwe chemaGems chaiswa mugungano rakaoma kumakundano e 2019 Netball World Cup. MaGems eZimbabwe aiswa mugungano rimwechete nechikwata chine mukombe uyu Australia, Northern Ireland pamwe ne Sri Lanka mumakwikwi achaitwa kubva musi wa 12 kusvika 21 Chikunguru muLiverpool kuEngland gore rinouya. Asi Zimbabwe haifanire kunyanya kutemwa nemusoro nekuti zvikwata zvitatu kubva mugungano iri ndizvo zvinoenderera mberi nemakwikwi aya ayo ari kuunganidza zvikwata gumi nezvitanhatu. Zimbabwe iri kutanga kurwira mukombe uyu musi wa 13 Chikunguru apo irikusangana neSri Lanka, zuva rimwechete Australia ichangobva kubandana neNorthern Ireland. Sri Lanka ndiyo iri pasi pasi mugungano iri muhurongwa hwenetball pasi rese zvekuti mukuru weZimbabwe Netball Association Muzvare Leticia Chipandu vanofunga kuti vakarova Sri Lanka chete, zvavo zvinenge zvaita. Mumwe mutsigiri wemutambo uyu Muzvare Charity Muzanenhano vanotiwo Zimbabwe inofanira kukunda mumutambo wavo neSri Lanka kuti nzira yavo ichene. Asi mumwe muteveri wemutambo uyu VaTichafa Kathumba vanoti Australia chete ndiyo inotyisa mugungano iri. Aka ndiko kekutanga Zimbabwe ichikwanisa kubudirira kuenda kumakundano aya kubvira muna 1963 apo makwikwi aya akavambwa. Zimbabwe yakasvika padanho iri mushure mekupedza iri pachinhanho chechipiri pasi peUganda kuma Africa Netball Championships. Zvimwe zvikwata zviri kumiririra Africa kumakwikwi aya iSouth Africa, Malawi ne Uganda. No media source currently available  	https://www.voashona.com/a/zimbabwe-yoiswa-mugungano-rakaoma-kunetball-world-cup/4575130.html
sports	Zim Cricket yotarisira kuna Houghton	  ZIMBABWE Cricket inoti iri kutarisira zvikuru kubva kumurairidzi mutsva wemaChevrons – Dave Houghton – uyo akagadzwa pachigaro chinopisa ichi svondo radarika.   Houghton akatsiva Lalchand Rajput zvichitevera kupihwa kwaakaitwa chigaro chitsva chatechnical director.   Givemore Makoni anove managing director weZC anoti Houghton inyanzvi yecricket muZimbabwe nekudaro chikwata chemaChevrons chichange chiri mumaoko akanaka.   Aka kachange kari kechipiri Houghton achiraidza maChevrons uye akambochitambira chikwata ichi ari kaputeni asati atanga kurairidza mutambo uyu.   “Dave Houghton igamba recricket munyika yedu uye anoziva zvinodiwa kuti mutambo uyu usimukire zvikuru. Saka takamupa basa iri nechinangwa chekuti asimudzire mutambo uyu sezvo tange tadzikira.   “Munhu akatambira maChevrons ari mutungamiri wevatambi ndokuzorairidza chikwata ichi zvekare makore ayo chaitamba mhando yecricket yepamusoro-soro. Saka tinotarisira zvikuru kwaari uye tinovimba kuti achasimudzira zvekare matambiro echikwata chedu,” anodaro Makoni.    Givemore Makoni   Zvichitevera kugadzwa kwake, Houghton ari kutarisirwa kutungamira maChevrons mumutambo we2022 ICC Men’s T20 World Cup Global Qualifier B wekurwira kuenda kuICC 2022 T20 World Cup uyo uchatambirwa kuAustralia munaGumiguru gore rino.   Mutambo wekurwira kuenda kumakwishu aya uchatambirwa muno mwedzi unotevera uye uchange uine zvikwata zvisere. MaChevrons ari muboka rekutanga rine zvimwe zvikwata zvinoti Jersey, Indonesia neUnited States of America kuchiti rimwe boka rine zvikwata zvinoti Hong Kong, Netherlands, Papua New Guinea neUganda.   Muboka rega-rega muchabuda zvikwata zviviri izvo zvichaenda kumasemi-final.   Zvikwata zvinohwina musemi-final ndizvo zvichabudirira kuenda kuAustralia.	https://www.kwayedza.co.zw/zim-cricket-yotarisira-kuna-houghton/
sports	Young Igwe osimudzira maboozer	ZVIKWATA zvitanhatu zvenhabvu yemaboozer zvichasangana svondo rino nemusi weMugovera paPrince Edward School, muHarare apo zvichatatsurana pamutambo wePeter Moyo at 29 Tournament.   Mutambo uyu uri kurongwa nemuimbi wemusambo weSungura – Peter ‘Dhewa’ Moyo – uyo anove nerudo nenhabvu zvikuru sezvo akambotambira zvikwata zvakadai seLancashire Steel Juniors nevatambi vanosanganisira Dennis Dauda.   Mutambo uyu uchange uri wekupemberera kusvitsa makore 29 okuberekwa kwaYoung Igwe sezita remadunhurirwa raMoyo pamwe nekusimudzira nhabvu yemaboozer.   “Nhabvu yechiboozer vazhinji vanoiona seyezvidhakwa chete, asi yakakosha zvikuru sezvo ichitibatsira kuvaka nekuchengetedza miviri yedu.   “Kana vanhu vakura, kazhinji nguva yekuvaka muviri tinenge tisina saka ndiri kuda kusimudzira mitambo yemaboozer iyi iite mukurumbira itambwe nezvikwata zvakawanda.   “Hongu, ndinoziva kuti zvikwata zvakawanda zviriko zvinotamba nhabvu yemaboozer zvichikwikwidza asi ini ndiri kuda kuisimudzira iite mukurumbira,” anodaro.   Moyo achatambawo mumutambo uyu sezvo chikwata chake chaanotambira cheLimpopo FC chichange chiri chimwe chezvichakwikwidza.   “Ini ndiri kutambawo musi wacho sezvo chikwata changu Limpopo FC chiri kuzokwikwidzawo. Ndichange ndichirakidzawo tarenda rangu,” anodaro Moyo.   Zvikwata zvichahwina pamutambo uyu zvichawaniswa mibairo yakasiyana-siyana inosanganisira mikombe nemenduru.	https://www.kwayedza.co.zw/young-igwe-osimudzira-maboozer/
sports	Hatikwate: Chegutu Pirates	  CHIKWATA chenhabvu cheChegutu Pirates chinoti hachina chimwe chachinovhunduka apo chatarisana nekusangana neSimba Bhora FC mumutambo weAxis Solutions Super 8 Tournament svondo rino.   Mitambo iyi ichaona zvikwata zvange zviri muTop 8 zvichibandana apo ligi reNorthen Region Soccer League (NRSL) rakamboenda pazororo. Mumitambo iyi, kunze kweChegutu Pirates ichisangana neSimba Bhora FC, Herentals U20 FC ichatamba neBlack Mambas FC, Golden Eagles ichitatsurana neNgezi U19 FC uye Commando Bullets ichibandana neTrojan Stars FC.   Munyori mukuru weChegutu Pirates, Jeffrey Wachiseka, anoti vagadzirira mutambo uyu uye hapana chikwata chavanotya.   “Zvikwata zvose zvikuru, kusanganisira iyo Simba Bhora, tiri kusangana nayo svondo rino mumutambo weAxis Solutions Super 8 Tournament, takatombosangana nayo tikasvitsana kumiganhu.   “Haina kutikunda uye hatisati tambokundwa nezvikwata zvikuru, taitozvikunda. Saka tiri kuzvitemba kuti tine mukana mukuru wekufambira mberi mumutambo uyu,” anodaro Wachiseka.   Murairidzi weNgezi Under-19 FC, Klifton Kadurira, anoti chikwata chavo chiri kutamba nhabvu inonwisa mvura uye vanoda kubika vatambi vechidiki avo vanozotumira kuchikwata chevakuru.    Klifton Kadurira   “Isu tinofara kuve pakati pezvikwata zvisere zvakabudirira kuti zvigokwikwidza mumutambo weAxis Solutions Super 8 Tournament. Zvinorakidza kuti basa ratiri kuita rekubika vechidiki riri kufamba negwara chairo.   “Kutaura kuno, tine vatambi vatatu avo vave kutotambira muchikwata chevakuru. Saka ticharamba tichisevenza nevechidiki tichivabika.   “Mutambo weAxis Solutions Super 8 Cup tiri kuona kuti uri kusimudzira vatambi vedu vazhinji,” anodaro Kadurira.   Zvakadaro, neMugovera svondo rino apo Simba Bhora FC iri kutamba neChegutu Pirates, nemusi weSvondo kuchasangana Herantals U20 neBlack Mambas.	https://www.kwayedza.co.zw/hatikwate-chegutu-pirates/
sports	MaWarriors 9 vane Covid-19	SANGANO reZimbabwe Football Association (Zifa) razivisa kuti rambomisa gadziriro dzechikwata chenhabvu chenyika chemaWarriors dzekuenda kumakwikwi eAfrican Nations Championship (CHAN) zvichitevera kubatwa kwakaita vatambi vacho vapfumbamwe nechirwere cheCovid-19.   Muchinyorwa chakatumirwa neZifa, competitions manager ari zvekare mukushi wemashoko wesangano iri – Xolisani Gwesela – anoti vatambi vose vemaWarriors vainge vakasarudzwa kupinda muchikwata chaZdravko Logarusic nemusi weMuvhuro vakaongororwa pavakadzoka kubva kuzororo reKirisimasi zvikaonekwa kuti vapfumbamwe vavo vane chirwere ichi.   “Tichitevedzera mitemo, vatambi vose nevaraidzi vacho vakavhenekwa nemusi weMuvhuro (28 Zvita) vachibva kuzororo reKirisimasi ndokuonekwa kuti vapfumbamwe vavo vane Covid-19,” anodaro. Gwesela anoenderera mberi achiti vose vaonekwa kuti vane denda iri vaziviswa uye vave kutevedzera mitemo yeWorld Health Organisation (WHO) vachimbogara kwavo voga.   Kunyangwe zvazvo vatambi vane chirwere ichi vasina kudomwa nemazita, Gwesela anoti chikwata chemaWarriors chicharamba chiri mukembi asi chisingaite gadziriro.   Mitambo yeCHAN, iyo iri kutambirwa kuCameroon, ichatanga musi wa16 Ndira 2021 uye maWarriors ari muboka reGroup A rine zvikwata zvinoti Burkina Faso, Cameroon neMalawi.   Zvichakadai, kuMalawi, chikwata cheNyasa Bullets icho chinorairidzwa naKalisto Pasuwa kusvika pari zvino vatambi vacho 11 vabatwa vaine Covid-19.	https://www.kwayedza.co.zw/mawarriors-9-vane-covid-19/
sports	Nadal akabuda muCincinnati Masters	wetenesi pasi rese, Rafael Nadal (32), akabuda mumutambo weCincinnati Masters sezvo ari kuedza kutanga gadziriro dzake dzekuchengetedza mukombe weUS Open. Nadal – uyo anove chizvarwa chekuSpain – akaumburudza Stefano Tsitsipas wekuGreece achibva ahwina mukombe wake wechi80 ndokubva atora zvakare Rodgers Cup kuToronto musi weSvondo. “Ndine hurombo kukuzivisai kuti handisi kuzotamba kuCincinnati gore rino,” Nadal akanyora padandemutande rake reTwitter musi weSvondo. “Hapana chimwe chikonzero kunze kwekuchengetedza hupenyu hwangu uye nekuedza kuramba ndiri mutano sezvandiri kunzwa iye zvino. “Ndine kutenda kukuru kune shamwari yangu Andre Silva, tournament director weCinciannati Tournament, uyo wandakataura naye panharembozha akanzwisisa zvikuru nyaya iripo yandakamutsanangurira.” Kubuda kwaNadal mumutambo uyu kwave kusiya Roger Federer, uyo aive asiko kuToronto, ariye mutambi ari kutarisirwa kuhwina makwishu aya eCincinnati. Makwikwi eUS Open achatanga musi wa27 Nyamavhuvhu, kuFlushing Meadows. — Sportsmail Tennis	https://www.kwayedza.co.zw/nadal-akabuda-mucincinnati-masters/
sports	Highlanders neFC Platinum dzotarisirwa Kupinda muMafinals eChibuku Super Cup	Makundano eChibuku Super Cup ar ikupinda musemi fainari apo Highlanders yadongorera mufainari. Chikwata chinotora mukombe weChibuku Super Cup chinobudirira kumiririra nyika mumakwikwi emuAfrica eCaf Confederation Cup Highlanders haisi kuvanza kuti chinangwa chavo ndechekutora mikombe yese mikuru weleaague newe Chibuku Super Cup. Chikwata ichi svondo rino chiri kuswedera pedyo nekuzadzikisa chinangwa chavo apo vari kusangana neNgezi Platinum Stars musemi fainari yeChibuku Super Cup muBabourfields Stadium. Pakambosangana zvikwata zviviri izvi munhandare imwe cheteyo, Ngezi Platinum Stars yakabuda ichizhamba ichiti yaive yabirirwa mushure mekunge Highlanders yapihwa penareti mutambo wave kupera ndokukunda 2-1. Asi ikozvino kuzhamba uku kungangotadza kuitika sezvo Highladers yacho iri kubvira moto. Bosso yakunda mumitambo gumi yavo yakateverana zvekuti pane vakawanda varikuti Ngezi Platinum Stars haisi kumira. Mutori wedu wenhau dzemitambo Michael Kariati anotipa nyaya iyi. VaRichard Musengezi mutsigiri wenhabvu vanoti mutambo uyu uchange wakaoma asi vari kuona Highlanders ichienderera mberi nekukunda kwayo. Asi Highlnders isafunge kuti yakatokunda kare nekuti Ngezi Platinum Stars inozivikanwa nenyaya yekuita zvishamiso. Imwe semi fainari iri kuMandava Stadium mangwana uko FC Platinum irikubandana neHarare City iyo inorairidzwa naMoses Chunga. Pakapedzisira kusangana zvikwata zviviri izvi Kugona Kunenge Kudada yakarohwa 2-1 ndokubviswa pamusoro pegungano reCastle Lager Premier Soccer League zvekuti vane shungu dzekudzorera. Murairidzi wavo Norman Mapeza anoti haasi kutarisa kuti uyu mutambo weligi kana wemukombe. Anoti iye vari kugadzirira mutambo uyu sezvavaingoita imwe yese yavakatamba. Murairidzi wemaSunshine City Boys Moses Chunga anoti mutambo wese wavanotamba vanotarisira kukunda achiti iye zvemutambo we Platinum arikuzvigadzirisa. Vakawanda vasineyi nezvikwata zvirikutamba izvi varikuona kunge fainari ichave pakati peFC Platinum neHighlanders. Fainari yemukombe uyu iriko musi wa 5 Mbudzi.	https://www.voashona.com/a/zimbabwe-mitambo/3561421.html
sports	Morocco Yosimudza Mureza weAfrica kuWorld Cup	Morocco yakashamisa vakawanda nezuro kumakwikwi eWorld Cup ari kuitirwa kuQatar mushure mekurova Belgium 2-0 zvange zvisingatarisirwe nevakawanda. Aka ndekekutanga Morocco ichikunda mumutambo weWorld Cup kekutanga kubva muna 1998. Morocco yave nyika yechipiri yemuAfrica kukundawo kumakwikwi aya zvichitevera kukunda kwakaita Senegal Qatar 3-1. Morocco iri muGroup F pamwe chete neCroatia iyo yakatungamira gungano iri nezvibodzwa zvakawanda mushure mekurova Canada- 4-1. Croatia ine mapoinzi mana, Morocco ine manawo ichiteverwa neBelgium ine poindi imwe chete sezvakangoitawo Canada iyo yabva yabuda mumakwikwi aya. Zvikwata zvise zvasarirwa nemutambo mumwe chete wekupedzisira. Morocco ichatamba neCanada musi wa 1 Zvita ukuwo Belgium ichitamba neCroatia musi wakarewo.	https://www.voashona.com/a/6852745.html
sports	Dynamos Inotenga Vatambi Vatsva	Dynamos yatenga vatambi vatsva senzira yekuti chikwata ichi chisimbe kudarika zvachiri. Dembare iri kudzoka munhandare neSvondo iine vatambi vatsva apo ichatamba neZPC Kariba sekutaura kwaita gwaro rabva kune vanoronga mitambo muPremier Soccer League, VaElisha Mandireva. Mutungamiri weDembare, VaSolomon Sanyamandwe, vanoti vateveri veDynamos vanofanira kugadziririra kuona Dynamos yakasimba uyezve yakasiyana zvikuru neyaivepo munharaunda yekutanga iyo yaitatarika zvinotyisa. VaSanyamandwe vanoti Dembare yakatenga vatambi vatsva vakati wandei kusanganisira Kingstone Nkhata kubva kuSupersport yekuSouth Africa uyo vanotarisira kuti achapedza dambudziko ravanaro rezvibodzwa. VaSanyamandwe vanoti Nkhata akanyorerana chibvumirano chemwedzi mitanhatu neDembare vachizoona kuti vanokwanisa here kuwedzera nguva yacho. Nkhata ane nhoroondo yakasimba mumutambo wenhabvu mushure mekutambira Kaiser Chiefs, Free State Stars, Black Leopards neSupersport United muSouth Africa pamwe neBuymore neCaps United mu Zimbabwe. Nkhata akatambira Zimbabwe kanokwana kagumi akanwisa zvibodzwa zvitatu. Pamusoro paNkhata, VaSanyamandwe vanoti Dynamos yakatenga zvekare Brett Amidu kubva kuFC Platinum vachiwedzera ivo kuti zviri mumaoko emurairidzi wavo, Lloyd Mutasa, kushandisa kana kuregedza Denver Mukamba uyo akadzoka kubva kuCaps United. Mukamba ane nhoroondo yemisikanzwa. Asi Mutasa anoti hapana mutambi ane nzvimbo muchikwata ichi. Dynamos yaifanira kuve yakadzoka munhandare svondo rapera ichisangana neHighlanders asi mutambo uyu wakamiswa nePSL.. Pari zvino, Dembare iri pachinhanho chegumi nenhatu, mapoinzi mashanu kubva pachikwata chakatarisana nekubuda muPSL cheNichrut icho chine mapoinzi gumi nemanomwe. Mutasa anoseka avo vari kuti chikwata chake chingangobuda mumakwikwi aya. Pari zvino, chikwata cheFC Platinum ndicho chiri kutungamira makundano ePSL nemapoinzi makumi mana nemapfumbamwe, mapoinzi maviri pamusoro peNgezi Platinum Stars. No media source currently available 	https://www.voashona.com/a/dynamos-buys-new-players/4528544.html
sports	Mbare Junior League yosimudzira vechidiki	   VECHIDIKI vokurudzirwa kuti vapinde mune zvemitambo nechinangwa chekugadzirira remangwana ravo pane kuswera vachitora zvinodhaka zvisingatenderwe mumuviri.   Kurudziro iyi yakapihwa nasachigaro weMbare Junior Football League – Stanley Kavayi – achiti mitambo yakakosha muhupenyu hwevechidiki.   Kavayi, uyo anove murairidzi wenhabvu zvekare, anoti vechidiki vakawanda vane matarenda emitambo yakaita senhabvu, cricket nebasketball asi hupenyu hwavo huri kuenda mudondo nekuda kwezvinodhaka.   Anoti vari kuronga mitambo yakasiyana yekuti vechidiki vatambe.   “Mitambo yakakosha nekuti inobatsira kubika vechidiki nekuvarakidza gwara chairo. SeMbare Junior Football League, tiri kuronga mitambo yenhabvu yekuti vechidiki vatambe nekuti donzvo redu kuvabvisa pedyo nezvinodhaka.   “Kune vechidiki vakawanda vekuti unotoona kuti uyu ane chipo mumitambo asi anozomedzwa nezvinodhaka. Saka isu tiri kuda kuvabata toshanda navo kusvika vakura tovabatsira kuti vagotengwa nezvikwata zvakasiyana,” anodaro.   Anoti vari kupota vachishevedza varairidzi vezvikwata zvakasiyana avo vanouya vachiongorora mitambo yavo votsvaga vatambi vekutenga.   “Patinotamba mitambo yedu kazhinji panenge pane varairidzi vezvikwata zvemuPremier Soccer League (PSL) kana Division One avo vatinoshevedza kuti vauye kuzoona vatambi vakasiyana.   “Kana pakauya varairidzi vakasiyana, ndinoziva kuti zvinopa vatambi manyuku-nyuku ekutamba nhabvu yepamusoro sezvo vanenge vachiziva kuti vane mukana wekutengwa nezvikwata zvikuru,” anodaro Kavayi.   Anoti pachavharwa zvikoro, Mbare Junior Football League icharonga mitambo yakasiyana senzira yekuti vechidiki vawane zvinovavaraidza sezvo vamwe vanogona kufuririka kutora zvinodhaka apo vanenge vakazorora.	https://www.kwayedza.co.zw/mbare-junior-league-yosimudzira-vechidiki/
sports	Celtic musha wangu: Rodgers	Brendan Rodgers, anoti anoshuvira kuzoshanda muEnglish Premier League rimwe zuva asi kwete iye zvino.   Rodgers – uyo ari kunzi anodiwa neArsenal kuti azorairidze chikwata ichi uye achitsiva Arsene Wenger zvichitevera kubuda pachena kwaakaita kuti ari kubva kuchikwata ichi pachapera mwaka uno – anoti anoda kubhadhara rutsigiro rwaakapihwa nebhodhi reCeltic nekuramba achitungamira chikwata ichi kuenda kumberi.   Shasha iyi yasarirwa nemutambo mumwe chete kuti chikwata chake chihwine mukombe wechitatu wegore rino zvichitevera kukunda kwachakaita Rangers 5-0 ndokuhwina mukombe weLadbrokes Premiership Title.   Rodgers asarirwa nemakore matatu pakondirakiti yake uye akabuda pachena kuti haadi kushanda kumwe kunze kwekuCeltic.   Aimbove murairidzi weLiverpool uyu anoti, “Ndakamuka nemusi weMuvhuro kuno mangwanani ndiri maneja weCeltic, zvizivei kuti kuGlasgow kuno kunonakidza.   “Ndiri kurairidza chikwata chandinoda chikuru pasi rose. Ndinoda basa randiri kuita kuno.” – SportsMail Football	https://www.kwayedza.co.zw/celtic-musha-wangu-rodgers/
sports	Vakawanda Votadza Kuona World Cup neKudzimwa kweMagetsi	Vanhu vakawanda muZimbabwe vari kutadza kuona makundano avanofanira efifa World Cup nenya yekudzimwa kwemagetsi neZESA Saudi Arabia nhasi yashamisa pasi rose nekurova Argentina 2-1 pamutambo weWorld Cup kuQatar muGroup C. Vakawanda vange vachitarisira kuti Argentina ichasimudza mukombe uyu. Asi muZimbabwe vamwe havana kuona mutambo uyu sezvo kwange kusina magetsi. Nzvimbo zakawanda munyika dzatarisana nedambudziko guru remagetsi ari kuenda mangwanani odzoka pakati pehusiku panguva iyo mitambo ye2022 World Cup inenge yapera. Vanoitawo zvekubheja vatarisana nedambudziko guru sezvo nzvimbo dzavanotambira dziri kuswera dzakavharwa nekushaya magetsi. Muzvinabhizimisi VaInnocent Mutenha avo vane mabhawa muWarren Park nekuKuwadzana vanoti magetsi avakanganisira basa panguva ino yeWorld Cup. Nemhaka yekushaikwa kwemagetsi uku, vakawanda nezuro vakatadza kuona mutambo weWorld Cup wavaishuwira pakati peSenegal neNetherlands uyo Senegal yakarohwa 2-0. Mutambo weSenegal unotevera uriko neChishanu apo iri kusangana neQatar.MMuongorori wemutambo wenhabvu VaTinashe Museti vanoti Qatar inofanira kukunda kana kuti huhwandu hwevanhu vemuQatar mudzinhandare kumakundano aya hunodzikira. Zvimwe zvikwata zviri mugungano rine Qatar neSenegal iEcuador pamwe neNetherlands. Brazil iyo veruzhinji varikutarisira kuti ichatora mukombe uyu iri kupinda munhandare neChina apo iri kusangana neSerbia. Vakawanda kusanganisira mukuru weZimbabwe National Soccer Supporters Association VaJoseph Mutawu vanoti mukombe uri kuenda nemaSamba Boys aya. Asi vaongorori vemutambo uyu vanoti hapana chikwata chiri pamberi vachiti chimwe cheArgentina, Belgium, France, Germany neNetherlands chinokwanisa kutorawo mukombe uyu. Munyori wezvemutambo wenhabvu anogara kuEngland Admire Muhimeke anoti Argentina kana Germany ndidzo dzinogona kutora mukombe uyu. Panyaya yemagetsi, mutauriri weZesa VaGeorge Manyaya vanoti Zesa haikwanise kubuditsa hurongwa hwenguva dzinodzimwa magetsi nekuti dzimwe nguva kudzima uku kunosangana nekufa kwezvinotakurisa moto wacho. Vanoti veruzhinji vanofanira kujairira kudzimwa kwemagetsi kwenguva refu kuri kuitika uku. Izvi zvinoreva kuti vakawanda munyika vachatadza kuona mitambo yakawanda. Makundano eWorld Cup aya ayo akatanga nezuro achapera musi wa 18 Zvita. No media source currently available	https://www.voashona.com/a/6846378.html
sports	Mitambo yePSL yamiswa	  SANGANO rePremier Soccer League razivisa kuti mitambo yose yePSL ye”match day two” iyo yange ichitambwa svondo rino yambomiswa zvichitevera kusauya kwaita varidzi vepembe kuzoridza mune mimwe mitambo yange ichifanirwa kutambwa nhasi.   Pachinyorwa chabva kuPSL, chamangwiza wePSL, Kennedy Ndebele, anoti kusabatika kwaita varidzi vepembe mumitambo yanhasi kwavatuma kumisa mitambo yose ye”match day two” nechinangwa chekuedza kuita tsvakurudzo kuti zvafamba sei.   “Tinoziva kumiswa kwemitambo yose yematch day two izvo zvakonzerwa nekusauya kubasa kwaita varidzi vepembe kumitambo yakasiyana.   “Asi kune vamwe vaenda kunhandare vachida kunoridza asi havana kuzokwanisa kuenderera mberi sezvo vamwe vazongoregedza mitambo yave kuda kutanga.   “Tamboedza kuita hurukuro neZIFA Referees Committee kuti tinzwisise kuti zviri kufamba sei, asi hapana chabuda.   “Tinovimba kuti zvichagadzirika nekukasika,” anodaro Ndebele.   Kusabatika kwevaridzi vepembe kumitambo yanhasi vamwe vanoti zvakonzerwa nekumbomiswa kwaita basa bhodhi reZIFA nhasi neSports and Recreation Commission (SRC).	https://www.kwayedza.co.zw/mitambo-yepsl-yamiswa/
sports	Zim shasha yeIKF Africa Champions	   CHIKWATA cheZimbabwe Korfball chakasimudza mureza wenyika kuZambia uko chakahwina mukombe weInternational Korfball Federation (IKF) Africa Champions ndokuwana tikiti rekunokwikwidza kuWorld Cup iyo ichatambirwa kuChinese Taipei gore rinotevera.   Achitaura vachangodzoka kubva kuZambia, mutungamiri weZimbabwe Korfball Association arizve mutungamiri weIKF Africa – Tarirai Chadebah – anoti chikwata chavo chine mufaro mukuru nekukunda kwachakaita.   Kuhwina kwavakaita kuZambia kunoreva kuti Zimbabwe pari zvino ndiyo iri pamusoro muAfrica yese mumutambo wekorfball. Africa ichange ichamirirwa neZimbabwe neMorocco iyo yakahwina mutambo werimwe boka reNorthern Region.   “Senyika, tiri kufara kuti takakunda kuZambia ndokuhwina tikiti rekuenda kuWorld Cup ichatambwa gore rinotevera kuChinese Taipei.   “Kuhwina tikiti iri pamwe chete neMorocco kunoreva kuti senyika tiri kufamba mugwara chairo uye tiri kuziva zvatiri kuita. Saka tinofanirwa kuramba tichishanda nesimba kuti tirambe tichisimukira mumutambo uyu,” anodaro Chadebah.   Anoti chikwata chavo hachisi kumbozvipa nguva yekuzorora nekuti vanoda kubva vatotanga gadziriro dzeWorld Cup izvozvi.   “Tinoziva kuti patinoenda kuWorld Cup tinotarisirwa pasi asi isu tinoda kunorwa semvumba kumutambo uyu tigovarakidza kuti tiri shashawo.   “Saka hatina nguva yekuzorora, takangobva kuZambia ndokusvika takutotanga kuronga rwendo rwedu rwekuenda kuChinese Taipei kumutambo uyu,” anodaro Chadebah.	https://www.kwayedza.co.zw/zim-shasha-yeikf-africa-champions/
sports	ZOC yoyambira vatambi	  SANGANO reZimbabwe Olympic Committee (ZOC) riri kukurudzira vatambi vakabudirira kuenda kunokwikwidza kumitambo yeTokyo 2020 Olympic Games, kuJapan kuti vatevedzere mitemo yose yeWorld Health Organization (WHO) yekudzivirira kupararira kwechirwere cheCovid-19. Mitambo iyi iri kutanga munaChikunguru.   Sangano reInternational Olympic Committee rakaparura “Play Book” iro rine matanho anofanirwa kutevedzerwa nevatambi vose vachakwikwidza kumaOlympics senzira yekudzivirira denda iri.   Matanho ari muPlay Book iri anosanganisira kuvhenekwa Covid-19 vatambi vasati vaenda kuJapan, kukurudzira kuti vabaiwe majekiseni ekudzivirira Covid-19, kugara vakapfeka mamasiki, kugeza maoko nemvura ine sipo nguva nenguva kana kushandisa sanitizer uye kuti vasaungane. Chamangwiza weZOC – Stephen Mudawarima – anoti sangano ravo riri kukurudzira chikwata cheTeam Zimbabwe chichaenda kuTokyo kuti chigare chakachengetedzeka uye kuti vabaiwe majekiseni ekudzivirira Covid-19.   “Kwakauya Playbook remaOlympics iro takatumira kune vose vachaenda kumitambo iyi zvakabva kuInternational Olympic Committee maringe nekuzvichengetedza kubva kuCovid-19. “Tiri kukurudzira vatambi vose kuti ngavatevedzere zviri muPlaybook iri nekuti ndizvo zvichatibatsira patichaenda kuJapan kuti tinge takachengetedzeka kubva kuCovid-19. Matanho arimo anosanganisira kuvhenekwa Covid-19, kubaiwa nhomba yeCovid-19, kugara takapfeka mamasiki, kugeza maoko nguva dzose uye kusaungana.   “Tiri panyaya yekubaiwa nhomba, hazvimanikidzwe munhu, asi isu tiri kuita hurukuro nevatambi vemunyika yedu tichivazivisa zvakanakira kubaiwa nhomba iyi,” anodaro Mudawarima.   Pari zvino muZimbabwe, vatambi vatatu kubva mumitambo inoti rowing nevaviri vanotuhwina ndivo vabudirira kuenda kunokwikwidza kumitambo iyi. Mudawarima anoti pane mumwe mutambi wegorofu achiri pakati pekukwikwidza nekurwira kuenda kumitambo iyi saka vakangobatira hana mumaoko kuti agobudirira.   “Tine mutambi wedu wegorofu iye zvino akagara pa51 kubva pavatambi 60, saka tikasvika musi wa21 Chikumi ari mutop 60 anenge ahwina tikiti rekuendawo kuTokyo,” anodaro.   Zvakadaro, sangano reNational Athletics Association of Zimbabwe (NAAZ) rinoti riri kutarisira kuti shangwiti dzemujaho wekumhanya dzichabudirirawo kuenda kumaOlympics.   Director wecoaching and development kuNAAZ – Phakamile Lisimati – anoti sangano ravo rakaisa tariro pashasha dzemujaho dzinosanganisira Tinotenda Matienda, Ngoni Makusha, Kundai Maguranyanga naChengetai Mapaya avo vachiri pakati pekurwira tikiti rekuenda kumitambo iyi. “Vatambi vedu vekumhanya vamwe vari kuAmerica koita vari kuSouth Africa uko vari kurwira tikiti rekuenda kumitambo iyi. Vanomhanya vanofanira kubata nguva dzinotarisirwa kuti vakwikwidze musi wa29 Chikumi saka vari kukwikwidza vari kunyika dzakasiyana.   “Isu kuno tinenge tichikurukura navo tichivaudza zvekuita kuti vagobudirira kuenda kumitambo iyi,” anodaro Lisimati.   Mitambo yemaOlympics yaifanira kuitwa gore radarika asi yakamiswa nekuda kwechirwere cheCovid-19 uye ichatanga musi wa23 Chikunguru ichipera musi wa8 Nyamavhuvhu.	https://www.kwayedza.co.zw/zoc-yoyambira-vatambi/
sports	Mitambo yeCastle Premier Soccer League Yopfungaira Hutsi Zvekare	Makundano eCastle Lager Premier Soccer League adzoka zvine mutsindo mushure mesvondo rimwe chete rezororo. Nemusu weMugovera masikati nhandare yeRufaro Stadium ichange isingadanwe anonzwa apo pachatambwa mitambo miviri apo Yadah neBlack Rhinos dziri kushandisa nhandare imwechete, zuva rimwe chete, mumitambo yavo yeCastle Lager Premier Soccer League yevhiki remakumi maviri nemaviri. Yadah iyo iri kuti nhasi yabaka moto, mangwana wodzima, ndiyo iri kutanga kupinda munhandare yeRufaro Stadium iyi kusangana neChapungu iyo iri kukwikwira zvishoma nezvishoma muhurongwa hwemakundano aya. Yadah, iyo yaimbotungamira makundano aya yave pazvikwata zvina zvakatarisana nekubuda mumakwikwi aya zvekuti inofanira kukunda kuitira kuti isaverengwe pazvikwata zvaingopinda muPremier Soccer League nekubuda gore rimwe chetero. Mutambo uyu ukapera, uri kuteverwa nemutambo mukuru pakati peBlack Rhinos neChicken Inn iyo iri pachidanho chechipiri mumakundano ezvikwata gumi nezvisere aya. Chipembere chadonha zvinotyisa mumakundano aya zvekuti chikwata cheZimbabwe National Army ichi chave pachidanho chechisere mushure mekumbotungamira makundano aya, kwemasvondo akati wandei. Kunyange hazvo varohwa mitambo mina yakataverana murairidzi weChipembere Stanford Stix Mtizwa anoti iyi yave nhoroondo achiti iye varikuda mapoinzi ese matatu vakatarisana nechinangwa chavo chekuramba vari muPremier Soccer League mwaka unotevera. Asi machikichori muRufaro Stadium haasi kutanga nekugumira pamitambo miviri iyi, sezvo nesvondo maGreen Machine eCaps United achange achiedza kupunzira pasi Ngezi Platinum Stars iyo iri pamusoro petafura yeligi. Mushure mekutora poindi imwechete kubva mumitambo mina vabuda mumakundano eCaf Champions League, Makepekepe irikubhebha moto mushure mekutora mapoinzi manomwe kubva mumitambo yavo mitatu ichangopera kusanganisira wemusi weChitatu uyo yakarova FC Platinum 2-1. Mapoinzi manomwe aya asiya Makepekepe ave pachinhanho chegumi neina mumakundano aya asi vaine mitambo mishanu yavasati vatamba nemhaka yekukwikwidza kwavo muCaf Champions League. Kunyange hazvo vakawanda varikuti maGreen Machine haasisimo mukurwira kutora mukombe weligi uyu, mumwe mutsigiri wechikwata ichi VaTakunda Mupereki vanoti Makepekepe anokwanisa kudzivirira mukombe uyu, uyo vakatora mwaka wapera. Asi sachigaro weNgezi Platinum Stars VaJeremiah Getiseni vanoti vanonokerwa nemutambo neCaps United uyu vachiti ivo maGreen Machine haasi kumira. Mimwe mitambo iriko yakamira seizvi…  Bulawayo City v Harare City Hwange v Bantu Highlanders v Tsholotsho Pirates Shabanie Mine v ZPC Kariba Triangle v Platinum Dynamos neHighlanders hadzina mitambo svondo rino, sezvo zvikwata zviviri izvi zvaifanira kuve zviri kuBotswana kumakundano ezvikwata zvina aifanira kusanganisirawo Taffic Stars neMochudi Centre Chiefs. Makwikwi eSupa Power Cup aya haasi kuzoenderera mberi mushure mekunge vange vakaronga makundano aya vakundikana kuzadzikisa zvange zvichidiwa nezvikwata izvi. Asi zvikwata izvi hazvichaenda kuFrancistown asi vePremier Soccer League vazivisa kuti hapana nguva yekuti mitambo yavo yeCastle Lager Premier Soccer League ienderere mberi. Dynamos yanga ichifanira kusangana neHow Mine, Highlanders ichibandana neTsholotsho Pirates. Zvakamira zvakadai, makundano eEnglish Premier League arikupinda mumitambo yechipiri apo chikwata chirikutungamira makwikwi aya cheManchester United chiri munzira kuenda kuWales kunosangana neSwansea. Vanoziva zvemutambo wenhabvu vanoti Swansea haisi kumira zvekuti varikutarisira zvekare kunaya kwezvibodzwa sezvakaitika svondo rapera apo maRed Devills akabvarura West Ham 4-0. Asi zvinhu hazvina kumira zvakanaka mukamba yeChelsea iyo yatarisana nemutambo mukukutu apo varimuguta ravo reLondon as kuWembley uko varikunobandana neTottenham Hotspur iyo isingaroveke roveke pamusha.  Mimwe mitambo mugungano iri ndeiyi… Liverpool v Crystal Palace Southampton v West Ham Burnemouth v Watford Stoke v Arsenal Burnley v West Brom Huddersfield v Newcastle Manchester City v Everton KuSpain, makundano emwaka uno ari kutanga svondo rino apo chikwata chine mukombe weLa Liga che Real Madrid chir ikutanga chiri kunze kwemusha kuDeportivo La Coruna panguva iyo Barcelona iri Nou Camp neReal Betis. Madrid neBarcelona, zvakasangana pakati pesvondo pamutambo wemukomba apo Barceloma yakadamburwa 2-0.	https://www.voashona.com/a/zimbabwe-nhabvu-mitambo/3991809.html
sports	Warriors muna 2021 . . . • Pamitambo 15 vakakunda 1 • Vasimuka kuenda kuAFCON	  GORE ra2021 rakaona chikwata chenhabvu chenyika chemaWarriors chichitamba mitambo 15 uye zvakarakidza kuti chadzikira zvikuru sezvo chakangokwanisa kuhwina mutambo mumwe chete.   Gore richitanga, maWarriors airairidzwa naZdravko “Loga” Logarusic uyo akarairidza mitambo 14 kubva paakagadzwa pachigaro chinopisa ichi kusvika azodzingwa basa munaGunyana.   Loga paaitungamira maWarriors, akangokwanisa kuhwina mutambo mumwe chete uye akaita mangange mishanu ndokukundwa misere.   Asi tichitarisa mitambo yakatambwa nemaWarriors gore ra2021, akatamba 15 yemakwikwi anosanganisira African Nations Championship (CHAN), Africa Cup of Nations (AFCON) Qualifiers, Cosafa Cup neyekurwira kuenda kuWorld Cup kuQatar.   Pamitambo iyi, maWarriors akangohwina kamwe chete apo akakunda Botswana 1-0 kunhandare yeFrancistown Stadium kunyika iyi mumutambo weAFCON wekurwira kuenda kuCameroon, ndokuita mangange mitambo mina uye ndokukundwa ka10. Tichitarisa mitambo yakatambwa nemaWarriors, tichitanga neyeCHAN iyo yakatambwa munaNdira, akatamba mitambo mitatu ndokukundwa yese – 1-0 neCameroon, 3-1 neBurkina Faso uye 1-0 neMali.   Mitambo yaitevevera yakatambwa munaKurume yaive miviri yekurwira kuenda kuAFCON iyo yakaona maWarriors achikunda Botswana 1-0 panove ndipo akabva ahwina tikiti rekuenda kumutambo uyu. Mutambo wekupedzisira muboka ravo chikwata chenyika ichi chakakundwa 2-0 neZambia.   MunaChikunguru, maWarriors akaenda kumutambo weCosafa Cup kuSouth Africa uko akanotamba mitambo mina akakwanisa kuita mangange miviri 0-0 neMozambique, 2-2 neMalawi asi ndokukundwa miviri 2-0 neNamibia uye 2-1 neSenegal. Achibva kuCosafa, maWarriors akatamba mitambo mitanhatu yekurwira kuenda ku2022 Qatar World cup apo angokwanisa kuita mangange miviri ndokukundwa mina.   Panguva iyi, ndipo pakadzingwa Loga basa ndokutsiviwa naNorman Mapeza uyo ari kutungamira maWarriors kuAFCON pari zvino.   Pamitamo iyi, maWarriors akaita mangange 0-0 neSouth Africa muno kunhandare yeNational Sports Stadium uye 1-1 zvekare munyika muno neEthiopia, ndokuzokundwa mimwe mina inoti 3-1 neGhana kuGhana, 1-0 neGhana muno, 1-0 neEthiopia kuBahir Dar kuEthiopia ne1-0 neBafana Bafana kuFNB Stadium.   Achibvunzwa neKwayedza maonero ake pamusoro pematambiro emaWarriors aya, maneja wechikwata ichi — Wellington Mpandare — anoti haakwanise kutaura zvakawanda pamusoro penyaya iyi uye varairidzi ndivo vanofanirwa kunge vachitaura nezvazvo.   “Ndiro basa revarairidzi iroro, mofanira kuvabvunza kuti vakazvifambisa sei. Asi, tinoziva kuti mitambo mizhinji yakatambwa 2021 akairairidza wacho haasisipo,” anodaro Mpandare.   Chikwata chemaWarriors chakasimuka nemusi weChitatu chakananga kuCameroon uko chiri kunoita gadziriro dzekutanga kwemutambo we2021 Africa Cup of Nations nemusi wa9 Ndira.	https://www.kwayedza.co.zw/warriors-muna-2021-%e2%80%a2-pamitambo-15-vakakunda-1-%e2%80%a2-vasimuka-kuenda-kuafcon/
sports	Xhaka angangodzokera Borussia	Granit Xhaka, anoti anogona kudzokera kuBorussia Monchengladbach kana kondirakiti yake yapera.   Chizvarwa chekuSwitzerland ichi chakambotamba mwaka mina kuBundesliga asati ayenda kuArsenal mugore ra2019 uko akatengwa nemari inosvika £35m.   Xhaka iye zvino ane kondirakiti nemaGunners ichapera mugore ra2024 uye anoti angade kudzokera kuMonchengladbach kana chikwata chekuGerman ichi chichimuda.   Achitaura neMit Geredet Podcast anoti, “Handina kubva kuBorussia ndichiuya kuArsenal nekuda kwemari kwete. Chaive chishuvo changu kutamba muEngland.   “Ndichangobva kuwedzera kondirakiti yangu, iyo yasara nemakore maviri kuti ipere. “Ndichabva ndasvitsa makore 32 saka kana Max Eberl (Monchengladbach’s director of sport) achida kundidzosa ndine makore 32, saka ini musuwo wangu wakazarurwa ndinoenda.”   Xhaka achangobva kusaina kondirakiti imwe kuArsenal yegore mwaka uno, zvichitevera kudiwa kwaaiitwa naJose Mourinho murairidzi weRoma. Mutambi uyu (29) pari zvino haasati ave kutamba nhabvu zvichitevera kukuvara kwaakaita gumbo rake mumutambo weNorth Londona Derby apo Arsenal yakakunda Tottenham 3-1. Akakuvara paibvi rake izvo zvichamuona asingatambe nhabvu kwemwedzi mitatu. — SportsMail.	https://www.kwayedza.co.zw/xhaka-angangodzokera-borussia/
sports	Haisi nguva yekufunga nhabvu, asi upenyu: PSL	  PREMIER Soccer League (PSL) inoti ichamirira kuudzwa pamwe nekupihwa mvumo neSport and Recreation Commission (SRC) kuti nhabvu izotanga kutambwa zvekare zvichitevera kumiswa kwayakaitwa pamwe chete nemimwe mitambo apo mukombe weChibuku Super Cup wange uri pakati pekutambwa.   Nguva pfupi yadarika apo huwandu hwevanhu vari kubatwa nechirwere cheCovid-19 hwakatanga kukwira zvekare, SRC yakamisa mitambo yose kunze kweyezvikwata zvichamirira nyika zvinosanganisira maWarriors ayo ari kuSouth Africa uko ari mumitambo yeCosafa Cup kozoita chikwata chenyika checricket chemaChevrons chiri kubandana necheBangladesh mumitambo yeTest match, one day international netwenty20 series. Achitaura neKwayedza svondo rino, chamangwiza wePSL – Kennedy “Kenny” Ndebele – anoti sePSL, vari kukoshesa mitemo yose yeHurumende yekurwisa denda reCovid-19 uye havasi kufunga nezvekudzoka kwenhabvu pari zvino sezvo chinhu chikuru chavari kukoshesa utano neupenyu hweveruzhinji.   “Utano neupenyu hweruzhinji ndizvo zvakakosha panguva ino, saka ngatimbomire zvekufunga kuti nhabvu inodzoka rinhi kana kuti tichatanga kuitamba rinhi apo vamwe vanhu vari kufa.   “SePSL tiri kutevedzera zvose zvatinenge taudzwa kuti tiite neSRC neHurumende nekuti denda iri riri kuuraya vanhu uye nguva ino yatiri haina kumira zvakanaka zvachose. Kana nguva yekuti nhabvu ichidzoka ikakwana ndine chivimbo kuti SRC ichatizivisa ipapo tobva tasimudzira mutambo weChibuku Super Cup uyo watakambosendeka parutivi kwazvino.   “Ino inguva yekuti tichengetedze upenyu hweveruzhinji,” anodaro Ndebele. Ndebele anoenderera mberi achiti kudzoka kwenhabvu yePSL kuri mumaoko eSRC saka naizvozvo ivo vachangotevedzera gwara ravanenge vaziviswa kuti vagofamba naro.   “Zvinhu zvose zviri mumaoko eSRC, isu hatikwanise kupikisa mitemo yeHurumende. Covid-19 iriko uye kana zvichinzi mitambo imbomira kuitira kuti vanhu vachengetedzeke, ndizvo zvatinotevedzera izvozvo.   “Saka gwara ratichapihwa maringe nekuzodzoka kwenhabvu zvose zviri mumaoko eSRC, ndiyo inotiudza zvekuti totevedzera saizvozvo,” anodaro. Apo zvimwe zvikwata zvange zvichiendesa vatambi vazvo kunobaiwa nhomba yeCovid-19, Kwayedza yakaedza kubvunza kuna Ndebele kuti vari kuona sei mafambiro ari kuita nyaya dzekubaiwa kwenhomba yeCovid-19 muzvikwata zvavo uye zvikwata zvose zvati zvaenda here, iye ndokupindura achiti, “Panguva ino hatisati tave kukwanisa kutaura nezvenyaya iyoyo, tichazokuzivisai pamberi apo kuti zvingani zvabaisa vatambi vazvo nhomba yeCovid-19.   “Asi semutemo wenyika wekudzivirira kupararira kweCovid-19, zvakakosha kuti munhu wese anobaiwa nhomba yeCovid-19.”	https://www.kwayedza.co.zw/haisi-nguva-yekufunga-nhabvu-asi-upenyu-psl/
sports	FC Platinum Yotatsurana neEsperance muCaf Champions League	Vatsigiri venhabvu munyika vane mukana wekuona chikwata chine mukurumbira muAfrica uye chine mukombe weCAF Champions league cheEsperance icho chiri kutamba neFC Platinum mangwana kuBarbourfields Stadium kuBulawayo. Esperance yakasimudzamukombe weCAF Champions katatu uku FC Platinum yakapinda mumini League kekutanga iri kutatarika zvakasimba ichikwanisa kungoita mapoinzi maviri chete pamitambo mishanu zvichireva kuti ndiyo iri pasi muGroup B. Esperance ndiyo iri pamusoro mugungano iine mapoinzi gumi nerimwe. FC Platinum yakatobuda mumakwikwi aya kare zvekuti changosara kungobudawo nechiremera nekukunda chikwata chine mukurumbira ichi. Pamusoro pemikombe mitatu yeCaf Champions League, Esperance yakambotora zvekare mukombe weAfrica Super Cup pamwe neweCaf Confederation Cup. Payakapedzisira kutamba mumakundano aya kuSouth Africa, FC Platinum yakaita rombo rakaipa apo yakakandwa chibodzwa, mutambo wave kupera vakatungamira 2-1, mutambo uyu ndokupera uri mangange Mumwe muteveri wechikwata ichi Muzvare Olivia Mushipe vanoti FC Platinum ikatamba sezvayakaita neOrlando Pirates kuOrlando Stadium masvondo maviri apfuura inokwanisa kudonhedza gomo guru remuAfrica iri. Imwe nhengo yeZimbabwe National Soccer Supporters Association VaObert Masvotore vanoti FC Platinum haifanire kuvhundutsirwa nemazita nekuti zvikwata zvakaita seEsperance zvinoroveka. Mumwe muteveri wechikwata ichi vaMaxwell Mufandaedza vanoti vachitarisa matambiro avakaita kuTunisia, negadziriro yavaita ikozvino, varikuona chikwata chavo chichikunda, vachitiurira zvibodzwa. Asi FC Platinum inennge isina vatambi vatatu mumutambo uyu nekuda kwemacards avakapihwa, vatatu ava vanoti Gift Bello, Elvis Moyo naKelvin Madzongwe. Pavakatambira kuTunis, FC Platinum yakarohwa 2-0 mumutambo uyo vakatambisa mikana yakawandisa. UEFA Champions Mune mamwe makwikwi ange akatarisirwa nevakawanda eUEFA Champions league, draw yemaquater finals yemutambo uyu yakamira yakadai Ajax vs Juventus Liverpool vs Porto Tottenham vs Manchester City Manchester United vs Barcelona No media source currently available 	https://www.voashona.com/a/fc-platinum-yotatsurana-neesperance-mucaf-champions-league/4830989.html
sports	‘Tagadzirira kudzoka kwePSL’	  VARAIRIDZI vezvikwata zvakasiyana zvinokwikwidza muCastle Premier Soccer League (PSL) vanoti vakagadzirira kudzoka kwemitambo iyo iri kutanga nemusi weMugovera svondo rino zvichitevera makore maviri yakambomiswa senzira yekurwisa kupararira kwechirwere cheCovid-19.   Svondo rino, kuchange kusingadanwe anonzwa kunhandare dziri kumativi mana enyika uko zvikwata zvichatatsurana mumitambo yePSL yekutanga iyo yakapedzisira kutambwa mugore ra2019 apo FC Platinum yakahwina mukombe uyu kechitatu.   Varairidzi vakaita hurukuro neKwayedza svondo rino vanoti vane mufaro mukuru nekudzoka kwemitambo iyi.   Murairidzi wevakomana vatsva muPSL veCranborne Bullets – Nesbert ‘Yabo’ Saruchera – anoti chikwata chake chagadzirira zvakasimba kusangana nezvimwe zvavakabva nazvo kuDivision One. Mumutambo wekutanga, Cranborne Bullets ichasangana neChicken Inn kuLuveve Stadium kuBulawayo.   Yabo anoti mitambo yavange vachitamba yeChibuku Super Cup yakabatsira chaizvo kuumba chikwata chake apo chatarisana nemwaka wacho wekutanga muPSL.   “Yazosvika mitambo yatange takamirira kwenguva ndefu. Takatarisira zvikuru svondo rino apo tichatamba mutambo wedu wekutanga wePSL tichisangana neChicken Inn, maGamecocks. “Zvinhu zvatange takatarisira kwenguva ndefu asi tichikundikana kuzviita nekuda kwedenda reCovid iro range richidzorera mutambo wedu uyu kumashure. Iye zvino tave kutarisira mberi, mutambo wave kutsvuka ropa. Tingave tiri vadiki pazita sezvo tichangopinda muPSL asi tinovimbisa kuti tichatamba nhabvu inonwisa mvura,” anodaro Yabo.   Kuchiti murairidzi weTriangle United – Taurai Mangwiro – anoti kudzoka kwemitambo yePSL kunofadza asi zvakakosha kuti vose vane chekuita nenhabvu varangarire kuti denda reCovid-19 richiriko uye votora matanho ose ekuridzivirira.   “Iyi ndiyo nguva yatange takamirira kubva takaenda palockdown, taingoti nhabvu yedu ichanyatsodzoka rinhi. Iye zvino tine mufaro kuti tave kuchisimudzira mitambo yedu. “Asi zvakakosha kuti tirangarire kuti Covid-19 ichiriko haisati yapera. Saka patinenge tichitamba mitambo yedu titevedzere matanho ose anodiwa ekudzivirira kupararira kwedenda iri,” anodaro.   Chikwata chaMangwiro mutambo wacho wekutanga wemwaka uno chiri kunanga kuBulawayo uko chichasangana neBulawayo Chiefs. Murairidzi weChicken – Joey ‘Mafero’ Antipas – anoti mwaka wegore rino uchanakidza zvikuru sezvo vatsigiri vange vasuwa nhabvu.   Mafero, uyo chikwata chake cheGamecocks chakaburitswa muquarter-final yeChibuku Super Cup svondo radarika, anoti vachashanda nesimba kuti vagopedza vari pakati pezvikwata zvepamusoro. “Takatarisana nekudzoka kwemitambo yePSL, mutambo wedu mukuru wenhabvu munyika. Mutambo uyu pawange usingatambwe zvange zvichitirwadza, asi zvakakosha nekuti taive pakaoma senyika nekuda kweCovid-19. Isu tiri kutarisira zvikuru kutanga kwemitambo uye tinovimbisa kuti ticharwa semvumba mumitambo yedu tiyedze kusimudza mukombe watakambohwina 2015. Ndinoziva kuti zvakaoma nekuti tinenge tichikwikwidza nezvikwata zvakasimba,” anodaro Mafero.   Zvakadaro, kune mimwe mitambo iriko svondo rino, Dynamos ‘DeMbare’ inenge iri pamusha apo ichasangana neYadah Stars kuchiti vakaomana veBlack Rhinos vachange vari pamusha zvakare vachitatsurana neHighlanders.   FC Platinum iri kutanga mwaka wayo mutsva iri pamusha apo ichasanganawo nevakomana vachangopinda muPSL veTenax.	https://www.kwayedza.co.zw/tagadzirira-kudzoka-kwepsl/
sports	ZVICHANGOITIKA . . . Cristiano adzingwa neMan United	  CHIKWATA cheManchester United chazivisa kuti vasiyana naCristiano Ronaldo mushure mekunge vabvumirana.   Pachinyorwa chabva kuManchester United, yazivisa kuti mutambi uyu abva.   “Cristiano ave kubva kuManchester United izvezvi mushure mekunge tabvumirana naye.   “Tinoda kumutenda nebasa raakaita kaviri kaatambira chikwata chino,” yadaro Manchester United.   Kudzingwa kwaRonaldo kunotevera kushuropodza kwaakaita chikwata ichi svondo radarika pamwe chete nemurairidzi wacho Erik ten Haag uyo waakati haamuremekedze.   “Handina ruremekedzo nemurairidzi wangu nekuti iye haandiremekedzewo. Ukasandiremekedza neniwo handikuremekedze.   “Manchester United iri kusarira kumashure zvikuru, pandakabva pekutanga ndikadzoka hapana chamboshanduka, zvinhu zvingori zvimwe chete.   “Pane vanhu vari muchikwata vasiri kundida kuno, hazvina kutanga nhasi kubva gore radarika chairo,” akadaro Ronaldo.	https://www.kwayedza.co.zw/zvichangoitika-cristiano-adzingwa-neman-united/
sports	Jordan Zemura anotambira mari shoma	  MUTAMBI wenhabvu weAFC Bournemouth nemaWarriors eZimbabwe – Jordan Zemura (22) – ndiye ari kutambira mari shoma kuchikwata chake mwaka uno apo chiri kukwikwidza muEnglish Premier League.   Mutsvakurudzo, zvaonekwa kuti Zemura, uyo akasaina chibvumirano chake kuBournemouth achiri kutambira chikwata chevadiki, anotambira mari inosvika £385 pasvondo.   Mari yaanotambira iyi yakaderera zvikuru kana ichienzaniswa nevamwe vatambi vemuchikwata chake vakadai saJefferson Lerma uyo anotambira mari inosvika £55 000 pasvondo.   Tichitarisa mari inotambirwa naZemura, zvinoreva kuti pamwedzi anotambira £1 432 uye mwaka wose achitambira £17 184.   Mari yaanotambira mwaka wose haisvike pane inotambirwa naLerma yepasvondo rimwe chete.   Muchikwata ichi zvekare, vamwe vatambi vakadai saDominic Solanke vanonzi vanotambira mari inosvika £50 000 pasvondo, kuchiti Phillip naLewis Cook vanotambira £40 000 pasvondo pamumwe nemumwe wavo.    Mari dzinotambirwa nevatambi veBournemouth – (spotrac.com)   Asi pane tarisiro yekuti Bournemouth ichatanga kuita hurukuro naZemura munguva inotevera kuti iwedzere kondirakiti yake iyo inotarisirwa kupera gore rinotevera. Mutambi uyu ari kutarisirwa kutamba zvikuru mwaka uno sezvo achidiwa zvakanyanya naScott Parker uyo aimushandisa mwaka wadarika apo vakahwina tikiti rekupinda muEPL.	https://www.kwayedza.co.zw/jordan-zemura-anotambira-mari-shoma/
sports	Mudzimai wekutanga kuridza pembe kuWC	wechidzimai wekuFrance — Stephanie Frappart — achanyora nhoroondo nemusi weChina apo achaita mudzimai wekutanga kuridza kumutambo weWorld Cup wevarume.   FIFA yakazivisa kuti Frappart ndiye acharidza pamutambo weCosta Rica neGermany.   Achange ari muchikwata chemadzimai vacharidza mumutambo uyu nevamwe vanosanganisira Neuza Back wekuBrazil naKaren Diaz wekuMexico avo vachange vari vatevedzeri vake. — The African Referees Platform	https://www.kwayedza.co.zw/mudzimai-wekutanga-kuridza-pembe-kuwc/
sports	Vatsigiri vava kutenderwa munhandare	  VATSIGIRI venhabvu vakabaiwa majekiseni ose ekudzivirira Covid-19 vave kutenderwa kuona mitambo yeChibuku Super Cup. Sangano reSports and Recreation Commission (SRC) rakanyorera kuZimbabwe Football Association (Zifa) richazivisa kuti chikumbiro chavo chekuti mitambo yeChibuku Super Cup inge iine vatsigiri 2 000 munhandare chatambirwa.   Mutsamba yakanyorwa neSRC, akafanobata chigaro chadirector general – Sebastain Garikai – anoti vatsigiri 2 000 vachaona mitambo iyi vanofanirwa kunge vakabaiwa nhomba dzeCovid-19 uye pose pavanoenda kumitambo iyi vagare vakapfeka mamasiki nekutevedzera matanho ose ekudzivirira kupararira kwechirwere ichi.   “Chikumbiro chenyu chekuti vatsigiri vaone nhabvu vari munhandare chatambirwa. Saka vatsigiri vose vari muZone 3 neZone 4 vanofanirwa kuuya nemakadhi anoratidza kuti vakabaiwa majekiseni ose eCovid-19 pamwe nezvitupa zvavo kunhandare pavanenge vachipinda. “Naizvozvo, tinokurudzira kuti matikiti ekupinda mumitambo iyi atengeswe mitambo isati yatanga kuitira panhandare pasazoita nyonga-nyonga uye tinotarisira kuti pave nemagedhi akasiyana anopinda nekubuda nevanhu.   “Mazita evatsigiri aya anofanirwa kunge akatonyoreswa kare zvekuti pakupinda munhandare pane vanenge vachiongorora. Kana munhu zita rake risipo, haatenderwe kupinda munhandare macho.   “Mitemo iyi nemimwe ikoshesei uye ngaitevedzerwe nekuti mukasaitedzera zvinotituma kuti timise vatsigiri vacho kuuya kuzoona mitambo iyi,” anodaro Garikai.	https://www.kwayedza.co.zw/vatsigiri-vava-kutenderwa-munhandare/
sports	Zim gymnastics yahwina bhuronzi	   CHIKWATA chenyika chegymnastics chakahwina menduru yebhuronzi kumakwikwi eAfrican Union Sports Council (AUSC) Region 5 Youth Games ayo akaitirwa kuLilongwe, kuMalawi.   Zimbabwe yakapedza iri pechitatu kumashure kweSouth Africa iyo yakahwina menduru yegoridhe neAngola yakatora nhamba yechipiri ikahwinha yesirivha.   Chikwata cheZim gymnastics chaive nevatambi vanosanganisira Alexandra Chenelle Hencil, Maitaishe Naomi Chikuni, Nontokozo Makanaka Sibanda, Shameela Naida Fazilahmed, Pride Nyagura, Tatenda Kajonde, Tanatswa Clement Mutowo naLennon Kutenda Kagona.   Murairidzi wechikwata ichi – Rodwell Ngadziore – anoti vatambi vake vakadadisa nekupedza vari pechitatu uye anoona chiedza chakanaka mune remangwana zvekuti vanogona kuzokwikwidza mumitambo mikuru yemuAfrica.   Anoti vatambi vazhinji vaive muchikwata chake aka ndiko kekutanga kavo kuenda kunokwikwidza kumutambo uyu.   “Tine mufaro mukuru nekuhwina kwatakaita bhuronzi mumutambo uyu wemagymnastics. Zvinorakidza kuti remangwana rechikwata chedu rakajeka zvikuru nekuti tichitarisa vatambi vari muchikwata chedu, vadiki vanotangira kubva pamakore 13 kusvika pa18 okuberekwa chaiwo.   “Isu sevarairidzi takasarudza kutakura vatambi vane makore mashoma ivavo kuti tiende navo kuMalawi nechinangwa chekuti vakure mumutambo uyu.   “Tinoziva kuti pavachazokera, vanogona kutorwa zvekuzvekutosvika pakuhwina menduru yegoridhe chaiyo,” anodaro Ngadziore.   Zvakadaro, mumitambo yese, chikwata cheTeam Zimbabwe chakakwanisa kuhwina menduru dzinodarika 13 kuAUSC Region 5 mumitambo yakasiyana. Mutambi weTaekwondo, Clarity Ndhlovu, akahwina menduru yesirivha kumakwikwi aya.	https://www.kwayedza.co.zw/zim-gymnastics-yahwina-bhuronzi/
sports	‘Coach wemaWarriors mutsva munaNdira’	SANGANO reZimbabwe Football Association (Zifa) rinoti richatanga kutsvaga murairidzi mutsva wemaWarriors munaNdira apo pachange papera kondirakiti yaJoey “Mafero” Antipas uyo akafanobata chigaro chekurairidza chikwata ichi.   Kondirakiti yaAntipas  — uyo anorairidza Chicken Inn zvakare — ichapera nemusi wa31 Zvita.   Antipas akagadzwa kuti afanobata chigaro chekurairidza maWarriors zvichitevera kusiya basa kwakaitwa naSunday “Mhofu” Chidzambwa apo maWarriors aive achangobva kumakwikwi eAfrica Cup of Nations.   Muhurukuro neKwayedza, mukushi wemashoko weZifa, Xolisani Gwesela — uyo anove zvakare competitions manager — anoti Antipas ndiye ari kurairidza chikwata ichi kusvika gore rino rapera uye vachazozivisa kuti ndiani achatora chigaro ichi.   “Parizvino Joey Antipas ndiye ari panyanga uye kondirakiti yake yatinayo ichapera musi wa31 Zvita gore rino, kubva ipapo ndipo tichazozivisa nyika kuti tave kufamba sei,” anodaro.   Achibvunzwa neKwayedza kuti parizvino Zifa yambokurukura nevarairidzi vangani kana kuti vangani vakauya kwavari vachitsvaga basa rekurairidza maWarriors,  Gwesela anoti, “Sekutaura kwandaita, tichakuzivisai kana musi wa31 Zvita wadarika apo kondirakiti yedu naAntipas inenge yapera.”   Mwedzi unotevera maWarriors achatanga kurwira tikiti rekuenda kumakwishu e2021 Africa Cup of Nations ayo achaitirwa kuCameroon uye Antipas ndiye ari kutarisirwa kutungamira chikwata ichi.	https://www.kwayedza.co.zw/coach-wemawarriors-mutsva-munandira/
sports	Zhoya apihwa ‘red card’ neFIFA	  AIMBOVE munyori mukuru wevaridzi vepembe kuZIFA, Obert Zhoya, akatemerwa zvirango zvekuti asave nechekuita nenhabvu kwemakore mashanu zvichitevera kubatwa kwaakaitwa nemhosva yekushungurudza zvine chekuita nebonde varidzi vepembe vechidzimai.   Akabva aripiswa US$20 400.   Zhoya akasiya chigaro chake muna Kubvumbi gore rino apo FIFA yakatanga kuferefeta nyaya yakaendeswa kwavari nevanhu vaimupomera mhosva.   Zhoya akawanikwa aine mhosva nesangano reFIFA Adjudicatory Independent Ethics Committee. Muchinyorwa, FIFA, iyo isingade kunzwa nyaya dzine chekuita nekushungurudzwa, inoti chikwata chaiferefeta nyaya iyi chakagutsikana nehumboo hwachakawana panyaya yaZhoya.   “Mushure mekunyatsoongorora humboo hwakabva kune vakashungurudzwa zvichitevera kuferefetwa kwakaitwa nyaya iyi, chikwata cheInvestigatory neAdjudicatory Chamber chakagutsikana kuti Zhoya akatyora mutemo weArticle 23 (Protection of physical and mental integrity), Art. 25 (Abuse of position) uye Article 13 (General duties) yeCode of Ethics,” chinodaro chinyorwa cheFIFA.   Zhoya akaziviswa nezvemutongo wake uyu nezuro, zuva iro pakabva patanga zvirango zvaakatemerwa. Aimbove shefu waZhoya, Bryton Malandule ari kupomerwawo mhosva yekushungurudza varidzi vepembe vachidzimai uye nyaya yake iri kuferefetwa.   Nyaya dzekushungurudzwa nenzira yepabonde munhabvu, kubva kuhutungamiri kusvika kuvatsigiri, huri kuwanda muZimbabwe zvekuti vanamazvikokota vanoti nyaya yaZhoya inofanirwa kuve mucherechedzo kune vangade kuzopara mhosva dzakadai mune remangwana.	https://www.kwayedza.co.zw/zhoya-apihwa-red-card-nefifa/
sports	Simudzirai nhabvu yevechidiki’	  ZVIKWATA zvenhabvu zvinokwikwidza muDivision One kana muPremier League zvokurudzirwa kuti zvikoshese vatambi vechidiki nechinangwa chekusimudzira matarenda avo kuti vagozove vatambi vemangwana.   Kurudziro iyi yakapihwa nasachigaro weNorthern Region Division One, Martin Kweza, achiti kuti nhabvu yemuno ibudirire zvakakosha kuti zvikwata zvipe mikana kune vechidiki.   Anoti kuNorthern Region, zvikwata zvose zvinokwikwidza vakazvitaurira kuti zvinofanirwa kuve zvine vatambi vashanu kana kudarika vane makore ari pasi pe18 ekuberekwa avo vavanoda kuona vachitamba masvondo ese.   Izvi, anodaro Kweza, zvinobatsira kuti nhabvu irambe ichikura pamwe nekuti vatambi ava vagofambira mberi mumutambo uyu.   Anoti kuwanza vatambi vechikuru muzvikwata hakubatsire sezvo zvichidzosera nhabvu kumashure uye nekushaisa vechidiki mikana yekusimukira mumutambo uyu.   “Donzvo redu isu kuvaka vatambi vechidiki kuti vasimukire vagotimirira vachienda kunotambira kunze kwenyika kune zvikwata zvakasiyana. Ndiko kusaka isu tichikurudzira zvikwata zvose zvinokwikwidza muNorthern Region kuti ngazvive nevatambi vashanu kana kudarika vane makore ari pasi pe18 ekuberekwa nekuti chatinoda kuona vechidiki vachivakwa tarenda ravo.   “Kungowanza madhara ega hakubatsire uye hakuna kwamunosvika nechikwata nekuti madhara anenge achembera. Ndiko kusaka muchiona kuti zvikwata zvinobva muNorthern Region pazvinopinda muPSL zvinosvika zvichitamba nhabvu inonwisa mvura nekuti chikwata chinenge chakaumbwa chine vechidiki vakawanda.   “Tinoona kuti madhara mazhinji kana apera anouya kuzopedzera nguva yavo muDivision One voshaisa vechidiki mukana. Asi tinoti ipai mukana kune vechidiki uye madhara musamarase zvachose nekuti vanodiwa kudzikamisa vechidiki nekubatsira kuvaumba,” anodaro Kweza.   Pari zvino pazvikwata zvinokwikwidza muPremier League, zvitatu zvinoti Ngezi Platinum Stars, Harare City neHerentals ndizvo zvine vechidiki vanokwikwidza muNorthern Region Division One.   Zvikwata zvevechidiki izvi zvnoti Ngezi Platinum Under-19, Harare City Curbs neHerentals U-20.   Kuchitiwo Highlanders ndiyo yega ine chikwata chinokwikwidza muSouthern Region Division One.   Kweza anoti kana zvikwata zvakawanda zvemuPSL zvikave nevatambi vanokwikwidza muDivision One zvinobatsirikana kuburikidza nekubika vatambi uye hazvizombonetsekane nekutenga vatambi.   “Zvikwata zvose zvemuPSL zvikaita vechidiki vanokwikwidza muDivision One, zvinobatsira kubika vatambi vakawanda uye hakuna chikwata chinozombonetsekana nekutenga vatambi nekuti vanenge varipo vakawanda.   “Saka kurudziro iri kuzvikwata zvose kuti itaiwo zvikwata zvenyu zvevechidiki zviri muDivision One uye koshesai kubika vatambi vechidiki,” anodaro Kweza.	https://www.kwayedza.co.zw/simudzirai-nhabvu-yevechidiki/
sports	Chisora orovana naTakam	(34) acharwa naCarlos Takam (37) apo vanenge vachitsigira mutambo waDillian Whyte naJoseph Parker.   Chisora (ari pamufananidzo kurudyi) – uyo anokwikwidza muboka reheavyweight – ari kumhanyidzana nenguva kuti azvirakidze kuti anogona kurwira mabhande makuru zvichitevera kukundwa kwaakaitwa katatu mumitambo yake mitanhatu yadarika.   Takam, anove wekuFrance asi ari chizvarwa chekuCameroon, akarakidza kuti anogona kuzvimirira apo akamisidzana naAnthony Joshua kusvika muround rechi10 muna Gumiguru gore radarika, asi kubva ipapo haana kuzombokwikwidza zvakare.   Akazopinzwa kuti akwikwidze mumutambo uyu pakupedzisira asi akarwa semvumba zvakashamisa vazhinji zvisinei kuti akazorikitwa hake naAJ muround rechi10.   “Kudivi raDel Boy uyu mukana wake wekupedzisira kuti arwe aende pamusoro pevamwe vatambi vetsiva uye kunaTakam mumwe mukana wake wekurwira kuti azorwire mamwe mabhande makuru etsiva zvichitevera kurwa kwaakaita naAJ zvinonwisa mvura,” anodaro puromota wetsiva, Eddie Hearn.   “Ndinonzwa manyukunyuku kuti tave kuronga mutambo uyu weheavyweight uyo ndinoona uchinakidza zvikuru kukunda ngoma kurira mwedzi unotevera, mutambo mukuru uyu.” – SportsMail boxing	https://www.kwayedza.co.zw/chisora-orovana-natakam/
sports	Hatina chekutaura: Zifa	  MUTAURIRI weZimbabwe Football Association – Xolisani Gwesela – anoti havana chekutaura zvichitevera kumbomiswa basa kwaitwa vatungamiri veZifa neSports and Recreation Commission (SRC) nhasi.   Achibvunzwa neKwayedza kuti Zifa inoti kudii nedanho ratorwa neSRC, Gwesela anoti, “Handikwanise kupindura mubvunzo iwoyo, kana muchida kuziva zvakawanda taurai neSRC mubvunze zvose vanokubatsirai.”   Nhasi mangwanani SRC yazivisa nezvekumisa kwayaita basa bhodhi reZifa nekuda kwezvikonzero zvakawanda izvo iri kupomera sangano renhabvu iro rinotungamirirwa naFelton Kamambo.   Zvimwe zvezvikonzero zvamisirwa Zifa basa zvinosanganisira kusashandisa nemazvo mari yeveruzhinji pamwe nekutadza kupa umboo hwekuti mari iyi yakashandiswei, kutumira zvikwata zvenyika kunokwikwidza kumitambo yakasiyana kunze zvisina kupihwa mvumo sezvinodiwa pasi pemutemo wekurwisa denda reCovid-19 uye mashoko ekushungurudzwa kwevaridzi vepembe vechidzimai.   Nyika yamirira kuona kuti sangano reFifa richatora matanho api kuZimbabwe sezvo isingatendere kuti hurumende dzipindire munyaya dzenhabvu.	https://www.kwayedza.co.zw/hatina-chekutaura-zifa/
sports	Germany Yoburitswa Mumakwikwi eWorld Cup	Germany iyo yakasimudza mukombe weWorld Cup kuBrazil muna 2014 nezuro yakaburitswa muchikamu chekutanga chemakwikwi aya kuRussia mushure mekurohwa 2-0 neSouth Korea muGroup F.  Mune mumwe mutambo muGroup iri, Sweden yakatova Mexico 3-0 asi nyika mbiri idzi dzakabudirira kuenda muchikamu chechipiri. Germany yapinda munhoroondo yezvikwata zvakasimudza mukombe zvozobuditswa muchikamu chekutanga. izvi ndizvo zvakaitwa France, Italy neSpain. Mitambo yenhabvu yeWorld Cup iri kutambirwa kuRussia iri kuenderera mberi nhasi. Pane mumwe mutambo wakatambwa nezuro muGroup E, Brazil 2- Serbia 0, Costa rica 2, Switerland 2. Nhasi muGroup H mitambo iriko yakamira yakadai, Senegal neColumbiA kochizoti Japan nePoland. Muzvikwata zvabudirira mukupinda muzvikwata gumi nezvitanhatu kana kuti Round of 16, France iri kutamba neArgentina musi weMugovera na 4 masikati panguva imwe Uruguay ichitamba nePortugal. Nemusi weSvondo Spain iri kutamba neRussia musi nenguva dza 4 masikati apo Croatia inenge ichitamba ne Denmark. Mumwe mutambo pakati peBrazil neMexico unenge uriko nemusi weMuvhuro.	https://www.voashona.com/a/germany-yoburitswa-mumakwikwi-eworld-cup/4458040.html
sports	MaChevrons ofara	  CHIKWATA chenyika checricket chemaChevrons chigere mudenga rechinomwe zvichitevera kukunda kwachakaita cheBangladesh mumitambo yeTwenty20 International Series (T20) pamwe chete neyeOne Day International (ODI).   MaChevrons ange aine makore anodarika mapfumbamwe asati ambokunda Bangladesh mumitambo yeODI, izvo akazoita svondo radarika apo akahwina mitambo miviri yavakatamba ndokuhwina series iyi vaine mumwe mutambo usati watambwa.   Mumitambo mitatu yeT20 yakatambwa nezvikwata zviviri izvi, maChevrons akahwina miviri, Bangladesh ndokuhwina mumwe chete kuchiti yeODI yatambwa kusvika pari zvino, maChevrons ahwina miviri (wechitatu wakatambwa bepa rino richitodhindwa).   Pamitambo iyi, mutambi wemaChevrons, Sikandar Raza ange achitamba seakasvikirwa izvo zvakamuona achitamba cricket inonwisa mvura ndokubatsira maChevrons kuhwina. Anotungamira maChevrons, Regis Chakabva anoti kuhwina kwavakaita kwakaunza mufaro mukuru kuchikwata chavo pamwe nevatsigiri sezvo nguva yange yareba vasati vambokunda Bangladesh.   Anoti kushandura kwavakaita matambiro chimwe chezvikonzero zvakabatsira kuti vahwine mutambo uyu. “Nguva yange yareba tichitatarika kukunda Bangladesh asi tadzoka, ndinoona kunge kushandura matambiro kwatakaita ndiko kumwe kwakabatsira kuti tinge tiri patiri nhasi, tichitamba mhando yecricket yepamusoro.   “Asi nguva pfupi yadarika tange tichibata mhando yecricket yepamusoro, uye Sikandar Raza semitambo yadarika, ange achitamba cricket zvinonwisa mvura. “Tinovimba kuti tikaramba takadaro tinoenda mberi tichisimukira sechikwata,” akadaro Chakabva.   Vatsigiri vecricket vamwe vange vachiti kudzorwa kwakaita Dave Houghton kuzorairidza maChevrons ndiko kumwe kwakabatsira kushandura matambiro emaChevrons ayo ange achingohwina mitambo yose yaange achitamba kunze kwemumwe weT20i uyo vakakundwa neBangladesh asi vakazohwina mutambo wose sezvo pamitambo mitatu maChevrons akakunda pamiviri.	https://www.kwayedza.co.zw/machevrons-ofara/
sports	Dynamos Yotatsurana neFC Platinum Mumutambo Wakakosha weCastle Premier Soccer League	Dyanamos iyo ine gakava mumba mayo iri kutarisirwa kutamba nechikwata chiri kutungamira gungano reCastle Premier Soccer Leagur cheFC Platinum mumutambo wakatarisirwa neveruzhinji munyika neMugovera. Nhengo yeDynamos Supporters Association Muzvare Judith Nyatsanza vanoti vateveri vechikwata ichi vanofanira kubatana vakananga kuZvishavane kuti vanokunda FC Platinum. Chikwata ichi chirikubaka moto nekudzima zvekuti vateveri vavo havasisina chivimbo nechikwata chavo mumitambo mitanhatu yasara. Muongorori wezvemitambo VaDannyboy Muneri vanoti vachitarisa matambiro anga achiita zvikwata izvi Kugona Kunenge Kudada iri kukunda. VaMuneri vanofembera zvibodzwa zvavanofunga kuti FC Platinum inokunda nazvo. Chikwata chiri pachidanho chechitatu Highlanders chiri pamusha neMutare City Rovers apo Caps United iri pamusha zvekare neTsholotsho Pirates. Mutare City Rovers irikusangana ne Ngezi Platinum Stars panguva iyo Triangle ine Chapungu. ZPC Kariba ichatamba neHarare City Chicken Inn ichivhara musangano neNgezi Platinum Stars	https://www.voashona.com/a/zimbabwe-mitambo/3522355.html
sports	Kasikana (8) shasha yemotor-cross	KASIKANA kemakore masere okuberekwa koita zvinorova mumutambo wemotor-cross izvo zviri kukaona kachitatsurana nevakomana vakuru kwakari mumujaho yakasiyana.   Kare mujaho wemotor-cross waizivikanwa uri wevarume asi kuzouya kwakaita Tanya Muzinda, uyo akwanisa kunokwikwidza kunyika dzakasiyana dzekunze achihwina mikombe yakawanda, kwabva kwavhurira mikana vamwe vasikana vakaita saMufaro Kabasa (8) uyo ave kutevera mumatsimba ake.   Muhurukuro neKwayedza svondo rino, Mufaro anoti chishuwo chake kusimudzira mureza weZimbabwe sezvinoitwa naTanya kuburikidza nekuhwina mibairo yakawanda kunze kwenyika.   “Ndakazviona kuti hapana mutambo unonzi ndewevakomana chete, isu vasikana tinogona kuzviitawo uye pasina chinotikanganisa.   “Ndakazvarwa ndichingofarira kuchovha bhasikoro uye ndichikwikwidza nevakomana kumaraini. Pandakanzwa nezvaTanya ndipo ndakati ndinokwanisa kuzviitawo uye ndokutanga kukwikwidza kuDonnybrook.   “Hapana chinombonditadzisa kusvika kure nekuti zvese zviripo zvinondibatsira kuti ndibudirire,” anodaro Mufaro. Shasha iyi parizvino iri kuita Grade 4 pachikoro cheGroombridge Primary, muHarare uye anoti dzidzo ndiwo musimboti wezvose muhupenyu hwake nekudaro anoikoshesa sezvaanoita mutambo wemotor-cross.   Anoti paanoenda kuchikoro, haasiye mukurumbira waave nawo uchimupinda mumusoro asi anongoita zvefundo yake. “Fundo yakakosha uye ndiwo musimboti wezvese muhupenyu saka ndinotanga ndaita zvechikoro changu, ndapedza ndochienda kumotor-cross kunoita gadziriro dzangu kana ndakatarisana nemujaho.   “Mazuva ano fundo inodiwa pazvose nekuti mune ramangwana kana ndave kuzoenda kunokwikwidza kunze kwenyika handizive kuti zvinofamba sei saka zvakakosha kushanda nesimba kune zvose,” anodaro Mufaro.   Baba vake, Kudakwashe Kabasa uyo anove zvakare maneja wake, anoti chipo chiri pamwana wake chakakosha zvikuru. “Tinokoshesa fundo yaMufaro nemutambo uyu saka ini ndinenge ndiripo nguva dzese ndichimuendesa kuchikoro kana apedza toenda naye kunoita gadziriro dzake. Chishuwo chedu kuona achibudirira mumutambo uyu uye fundo yake achipasa zvakare,” anodaro Kabasa.	https://www.kwayedza.co.zw/kasikana-8-shasha-yemotor-cross/
sports	Tsigirai Division 1: Mushonga	MUNYORI mukuru weZifa Northern Region Division One, Sweeney Mushonga, anoti makambani akawanda anofanirwa kutsigira nhabvu yeDivision One neTwo sezvo kuriko kunobikwa vatambi. Apo pavasisina mitambo yemikombe inoona zvikwata zvemuPremier League zvichitatsurana nezvemaDivision ari pasi, Mushonga anoti mitambo iyi inofanirwa kudzoswa sezvo ichibatsira kusimudzira nhabvu yemuno. “Mazuva ano zvikwata zviri mumaDivision pazvinowana mukana wekutamba nezvemuCastle Premiership panguva yepre-season chete, hapanazve pamwe pazvinosangana nazvo. “Izvi hazvina kunakira nhabvu yedu nekuti zvikwata zvedu zvinofanirwa kumbomhanyisana nezvemuCastle Premiership sezvatinomboona kune dzimwe nyika. “Zvakatonakira isu nhabvu yedu sezvo zvichibatsira kuti zvikwata zviwane mari uye kusimukira kwevatambi kuti vaonekwe nezvimwe zvikwata zvepamusoro,” anodaro Mushonga. Zvakadai, svondo rino kuchange kusingadanwe anonzwa apo zvikwata zvepamusoro zvemuDivision One zvichange zvichitatsurana. Mushowani Stars – iyo iri kutungamira palog mumujaho wekurwira kupinda muPSL – iri kuenda kuMorris Depot uko ichasangana neZRP iyowo yakagara pechitatu palog. Cranborne Bullets, iyo iri kufemera mugotsi meMushowani Stars, ichasangana neHarare City Cubs musi weSvondo kunhandare yeRufaro.	https://www.kwayedza.co.zw/tsigirai-division-1-mushonga/
sports	Vorwisa mhirizhonga netsiva	Ndooka   SHASHA dzetsiva dzechidzimai dzichamirira Zimbabwe mumutambo uyo vachabandana nevatambi vekune dzimwe nyika wekurwira kodzero dzevanhukadzi unozivikanwa nekunzi Kick Out Girl Child Abuse.   Mutambo uyu uri kurongwa neDeltaforce Boxing Promotions uye uchaparurwa nemusi weChishanu svondo rino apo vatambi ava vachazotatsurana munaMbudzi.   Shasha yetsiva ine mukurumbira – Patience Mastara – achirwira bhande reWBF Women’s International Super Bantamweight pamutambo uyu apo acharwa naJessica Mfinanga wekuTanzania. Murairidzi waMastara anove zvakare mutungamiri weDeltaforce Boxing – Clyde Musonda – anoti pakatanga kunyuka denda reCovid-19, nhau dzekushungurudzwa kwevanhukadzi dzakawedzera zvikuru nekudaro mutambo uyu vakauronga nechinangwa chekupa chenjedzo pamusoro pekuipa kwemhirizhonga mudzimba pamwe nekusimudzira vanhukadzi vanotamba tsiva.   “Vanhukadzi vakatikoshera uye nyaya dzekushungurudzwa kwavo dzakatanga kuwanda zvikuru munguva yelockdown. Saka chinangwa chedu kuti tisimudzire vanhukadzi vadzidze kuzvimirira kana kodzero dzavo dzave kutyorwa.   “Hatidi kunzwa nezvekushungurudzwa kwevanasikana saka mutambo uyu ndewavo wekuvarakidza kuti vakatikoshera, uchange ungori wemadzimai chete,” anodaro Musonda.   Mimwe mitambo ichatambwa munaMbudzi ichaona Cecilia Pitiseni achitatsurana nechimwe chizvarwa chemunyika muno Chiedza Homakama mumutambo weLightweight kuchitiwo nerimwe divi, Anisha Basheel wekuMalawi achasangana naBridget Mbabi wekuDemocratic Republic of Congo.   Musonda anoti mutambo uyu uchange uchitsigirwa neshasha yetsiva yechidzimai yekuCanada — Olivia Gerula — uyo ari kushanda chaizvo kurwisa nyaya dzemhirizhonga kumadzimai.	https://www.kwayedza.co.zw/vorwisa-mhirizhonga-netsiva/
sports	MUSHEKWI ANE ZVIPO . . . kunze kwebhora anotamba rugby, basketball nemujaho	MUNIN’INA waNyasha Mushekwi uyo anove mutambi wemaWarriors nechikwata cheZhejiang Greentown chekuChina – Elvis Mushekwi – anoti mukoma wake munhu ane zvipo zvemitambo yakasiyana izvo zvakamuona achitamba mitambo yakadai serugby nebasketball uye zvenhabvu akaita zvemasanga nazvo.   Mukukura kwake, Nyasha aiitawo zvemutambo wemujaho wekumhanya zvakare. Nhabvu wakange usiri mutambo waaitamba zvakanyanya asi ndiwo wakazomuona achienda kunotambira kunyika dziri kunze dzinosanganisira South Africa, Belgium, Sweden nekuChina uko ari kutambira parizvino.   Elvis anoti Nyasha munhu ane zvipo zvemitambo yakawanda zvekuti dai asina kutamba nhabvu angadai akabudirira mune mimwe mitambo inosanganisira basketball kana rugby.   “Vanhu vanoziva Nyasha achitamba nhabvu asi mukukura kwake aitamba rugby, basketball nemujaho wekumhanya. Basketball yaive shasha manje uye akahwina mibairo yawakanda. Zvenhabvu zvakazongoitikawo asingafungire, akangonozama raki rake ndokupihwa mukana kuCAPS United uye kubva ipapo haana kuzotarira shure,” anodaro Elvis.   Nyasha akatanga kutamba nhabvu mugore ra2008 apo aive kuCAPS United uye ndokuzotengwa neMamelodi Sundowns yekuSouth Africa mushure memakore mashoma ndokugadzira zita rake. Muchinda uyu akazobva achienda kunotambira kuEurope kuzvikwata zvinosanganisira KV Oostende yekuBelgium kozoti Djurgardens yekuSweden uko kwaakanopisa akanwisa ka12 mumitambo 21 yaakatambira chikwata ichi.   Matambiro aakaita kuSweden, ndiwo akamuona achitengwa neDalian Yifang yekuChina iyo yaakatambira kwemakore mana uye ndokubatsira chikwata ichi kubva muDivision One chichizopinda muSuper League umo chiri kutambira parizvino. Ari kuchikwata ichi, Nyasha akambotamba nevatambi vane mukurumbira vakaita saYannick Carrasco wekuBelgium uyo akambotambira zvikwata zvinosanganisira Monaco yekuFrance uye Atletico Madrid yekuSpain kozoti Marek Hamsik wekuSlovakia akambonetsa achitambira Napoli yekuItaly.   Muchikwata ichi maive zvakare nechizvarwa chekuArgentina Nicolas Gaitan uyo aimbotambira Benfica yekuPortugal neAtletico Madrid. Elvis anoti iye naNyasha pamwe nemumwe mukoma wake – Ishamel – nehanzvadzi yavo vakachengetwa naambuya vavo sezvo amai vavo vachigara kunyika yeEngland.   Anoti ambuya vavo vaisada kuti Nyasha atambe nhabvu asi kuti aite zvemabhuku uye nemimwe mitambo asi iye zvino vanodada naye nekubudirira kwaakazoita mumutambo uyu.   “Takakura tichichengetwa nagogo, amai vedu vaenda kuEngland uko vanogara vachishanda. Saka gogo vaida kuti tiite zvemabhuku asi Nyasha akangoshinga akaenderera mberi nenhabvu. Asi nhasi vanodada nekubudirira kwaakaita nemutambo uyu uye kwaasvika nawo nhasi.   “Kuburikidza nenhabvu, ari kutichengeta uye ari kubatsira vanhu vakawanda,” anodaro.   Mumhuri mavo, Nyasha ndiye akakwanisa kutamba nhabvu zvekusvika kure. Ishmael anonzi akambozama raki rake kuCAPS United asi akazofunga zvekusiya ndokutanga kuita zvemabhizimisi.   Elvis anoti iye ari kuenda kuchikoro chekubika sezvo achida kuzoita basa rehuchef.   “Ini ndine rudo munyaya dzekubika, ndofarira kubika zvikuru saka ndizvo zvandiri kuendera kuchikoro. Nyasha ndiye anotondikurudzira kuti ndienderere mberi nezvandinoda kuita. Nhabvu handina hangu kumboita shungu nayo zvakanyanya, asi mumwe mukoma wangu Ishmael ndiye akamboenda kuCAPS United asi haana kuzosvika kure,” anodaro.   Nyasha aive muzvikwata zviviri zvemaWarriors zvakakwikwidza kumakwishu eAfrica Cup of Nations mugore ra2017 kuGabon uye negore rino kuEgypt.	https://www.kwayedza.co.zw/mushekwi-ane-zvipo-kunze-kwebhora-anotamba-rugby-basketball-nemujaho/
sports	Mamonya onokwikwidza kuSA	  SANGANO reZimbabwe Powerlifting Federation (ZPF) riri mushishi yekuumba chikwata chenyanzvi 10 dzinosimudza masimbi ekuvaka muviri avo vachaenda kunomirira Zimbabwe kumakwikwi achaitwa kunyika yeSouth Africa munguva inotevera.   Muna Chikumi, nyanzvi dzekusimudza masimbi dzepasi rose dzichange dzichirakidzana masimba mumakwikwi eWorld Classic Open Powerlifting Championships ayo achaitirwa kuSun City, kuSouth Africa.   Sachigaro weZPF mupurovhinzi yeHarare, Moses Nyamhotsi, anoti vakatotanga kuita gadziriro dzekuenda kumutambo uyu.   Mumasvondo anotevera, anodaro Nyamhotsi, vachaita mitambo yakawanda yekusarudza chikwata chavo chevatambi 10 – varume vashanu nemadzimai mashanu.   “MunaChikumi, tinoda kutumira chikwata chedu kumutambo weWorld Classic Open Powerlifting Championship kuSouth Africa. Mutambo uyu mukuru uye vatambi vose vanoda chaizvo kuenda kunokwikwidza.   “Isu chinangwa chedu kutumira vatambi vedu 10 vanoti varume vashanu nemadzimai mashanu. Saka mumasvondo anotevera tichange tichiita mitambo yakasiyana tichisarudza vatambi vedu vatinoda kuti vapinde muchikwata chatichazotumira kuenda kuSun City kunomirira nyika kumutambo uyu.   “Tarisiro yedu ndeyekuti chikwata chedu tinge tapedza kuchisarudza munaKurume,” anodaro Nyamhotsi.   Aka kachange kari kekutanga Zimbabwe ichitumira vatambi kumutambo uyu.   Nyamhotsi anoti vanotarisira kuti chikwata chavo chiende kunobata basa sebasa kumakwikwi aya.   “Kuenda kwatichaita kuSouth Africa, tinoda kuti chikwata chedu chigonobata basa sebasa kwete kuenda kunozadzikisa chete.   Tiri kuda kutonohwina, kunyangwe tichiziva hedu kuti mutoro wacho unenge wakakura sezvo chikwata chedu chichasangana nedzimwe shasha dzepasi rose,” anodaro Nyamhotsi.	https://www.kwayedza.co.zw/mamonya-onokwikwidza-kusa/
sports	Breaking...Senegal Yopinda muChikamu Chechipiri Mumakwikwi eFIFA World Cup kuQatar	Senegal yave nyika yekutanga muAfrica kupinda muchikamu chechipiri chemakwikwi eWorld Cup kuQatar. Senegal yakunda Ecuador 2-1 muGroup A. Yabudirira kuenda kuchikamu chenyika gumi nenhatu kana kuti Group of 16 pamwe neNetherlands yakunda Qatar 2-0 muGroup A zvekare. No media source currently available 	https://www.voashona.com/a/6854872.html
sports	Argentina Yosimudza Mukombe weWorld Cup keChitatu	Argentina yasimudza mukombe weFIFA World Cup kechitatu munhoroondo yenyika iyi mushure mekurova France 4-2 mumapenalties kuQatar. Argentina yakasimudza mukombe uyu kekutanga muna 1978 pawakatambirwa munyika iyi ichi ichitungamirwa nakaputeni wayo Daniel Passarella. Yakarova Netherlands 3-1. Yakazosimudza mukombe uyu zvekare muna 1986 ichitungamirirwa naDiego Maradona. Argentina yakarova West Germany 3-2 kumakwikwi akatambirwa kuMexico. Mumutambo wanhasi wange uchinakidza zvikuru, France neArgentina dzaita mangange 3-3 dzisati dzaenda kumapenalties. Argentina ndiyo yatanga kutungamira 2-0 muchikamu chekutanga mushure mekunge Lionel Messi anwisa penalty papera mamaminitsi makumi matatu nerimwe, (31’ mins), Angel Di Maria akanwisa chechipiri mushure memaminetsi makumi matatu nematanhatu, (36’mins).  Asi muchikamu chechipiri, Kylian Mbappe anwisa mushure memaminetsi makumi masere uye makumi masere nerimwe, (80’ ne 81’). Mutambo uyu wazoenda munguva yemuwedzeredzwa kana kuti extra time. Messi anwisa mushure memaminetsi zana nemasere (108’), Mbappe achizonwisa mushure nemaminetsi zana negumi nemasere (118’) . Nezvibodzwa zvitatu izvi, Mbappe ndiye anwisa zvibodzwa zvakawanda kudarika vamwe vatambi vose kuWorld Cip aine zvibodzwa zvisere achiteverwa naMessi ane zvinomwe. Mbappe apihwa mukombe wekurova mambure kakawanda kana kuti Golden Boot. Messi ndiye apihwa mukombe wekukunda vamwe vose kumakwikwi aya kana kuti Golden Ball.  Emiliano Martinez wekuArgentina ndiye akunda vamwe vabati vepagedhi vose kana kuti Golden Glove Award. Akunda vamwe vatambi vechidiki vose kana kuti Best youngster mutambi weArgentina zvekare Enzo Fernandez. Ane makore makumi maviri nerimwe.	https://www.voashona.com/a/6881611.html
sports	Vogadzirira kupanana zvematsenganzungu	  VATAMBI vetsiva vane chitsama votarisirwa kubandana mumutambo wePound for pound Knockout Covid Boxing Series uchatambwa nemusi wa5 Chikumi kuHarare Showgrounds.   Mutambo uyu uri kurongwa neDeltaforce Boxing iyo inotungamirirwa naClyde Musonda uye uchaona vatambi 16 vachirwa mumitambo misere.   Mutambo mukuru pazuva iri uchange uri waFreeman Mabvongwe uyo acharwira bhande reZimbabwe Welteright naPeterson Machinjike.   Clyde Musonda, anove zvakare murairidzi wevatambi vetsiva vazhinji, anoti mutambo uyu uchabatsira zvakanyanya sezvo vatambi vange vave nenguva ndefu vasingakwikwidze zvichitevera kumiswa kwakaitwa mitambo yose munaKurume gora rapera senzira yekurwisa kupararira kwechirwere cheCovid-19.   Anoti chishuvo chavo kuona vatambi vari kusimukira vachiwaniswa mikana yekukwikwidza nekugadzira mazita avo kuitira kuti vagonorwira mabhande akasiyana kunze kwenyika.   “Isu chishuwo chedu kuona vatambi vetsiva vachisimukira nekuwana mikana yekugadzira mazita avo. Nekuda kweCovid-19, mitambo yange yakamiswa uye vatambi hupenyu hwavo hwakakanganiswa zvikuru. Saka isu taronga mutambo weKnockout Covid, tinoda kuirwisa kuti ngaiende Covid-19 itisiye tiite mabasa edu atange tajaira hupenyu hwedu hudzokere pahwainge huri kare,” anodaro.   Mutambo wePound for pound knockout Covid boxing series ndewechipiri wetsiva kurongwa muno kubva mitambo payakapihwa mvumo yekunzi ichiitwa munyika.   “Tiri palockdown, taienda nevamwe vatambi kunze kunyika dzakaita seTanzania vachinokwikwidza ikoko, asi vange vari vashoma. Saka iye zvino vatambi vakawanda vave nemukana wekuzoenda kunorwira kunze kwenyika asi hunge vakatamba zvinonwisa mvura mitambo yatinovarongera muno,” anodaro Musonda.	https://www.kwayedza.co.zw/vogadzirira-kupanana-zvematsenganzungu/
sports	‘Covid-19 yaondonga mutambo wenetball’	  MUTAMBI wenetball wechikwata chenyika chemaGems  Felistas Kwangwa — uyo anove kaputeni — anoti coronavirus yakamisa zvinhu zvakawanda muhupenyu hwake sezvo mutambo uyu uriwo unomuraramisa.   Kwangwa vazhinji vanomuziva ari mumwe wevatambi akatamba netball yainwisa mvura apo maGems akaenda kunokwikwidza kumakwikwi eVitality World Cup Liverpool 2019.   Achidzoka kubva kumutambo uyu, akasvika achitsiva Perpetual Siyachitema ndokugadzwa kuve kaputeni wechikwata ichi.   Kwangwa anoti kusawana mukana wekutamba mutambo uyu unomuraramisa iye pamwe nevatambi vakasiyana, kuri kurwadza uye kudzosera hupenyu hwavo kumashure.   “Zvinhu hazvina hazvo kumira zvakanaka, hatina kumbozvifungidzira kuti coronavirus ndizvo zvaichaita izvi.   Hatina kukanganiswa isu tega, asi pasi rese riri kuchema nechirwere ichi,” anodaro.   Mwedzi uno chikwata chemaGems chaifanirwa kunge chaenda kunokwikwidza kune mumwe mutambo kunyika yeRepublic of Wales asi wakamiswa nekuda kweCovid-19.   “Mwedzi uno tange tichifanirwa kunge taenda kuWales kunokwikwidza kune mumwe mutambo asi zvese zvakaenda mudondo.   Tave kungomirira pachapera coronavirus tozoona kuti tozvifambisa sei.   “Asi iye zvino tiri kuita gadziriro dzedu tiri kudzimba sezvo takangonzi tigare takagadzirira nehutungamiri hwedu nekuti tinogona kunotamba bhora kana ‘lockdown’ ikapera. Ndofunga pane zviri kurongwa,” anodaro Kwangwa.   Parizvino Kwangwa ari kugara kuZvishavane uko anoshanda.   “Ndiri kuZvishavane izvezvi, ndine vamwe vatambi vemaGems vatatu saka tinoita tichimbobatana tichiita gadziriro dzedu pamwechete.   “Vamwe vari kunzvimbo dzakasiyana munyika tinokurukura paWhatsApp tichitumirana mavhidhiyo uye tichirakidzana kugadzirira kwatinenge tichiita,” anodaro Kwangwa.	https://www.kwayedza.co.zw/covid-19-yaondonga-mutambo-wenetball/
sports	‘TAGADZIRIRA LIVERPOOL’. . . tichigara hedu kuStodart: Chipandu	MUMAZUVA makumi matanhatu nemana ari kutevera, chikwata chenyika chemutambo wenetball – icho chinozivikanwa nezita rekuti maGems – chichange chotatsurana nedzimwe shasha dzemutambo uyu kuLiverpool, kuEngland.   Nyika gumi nenhanhatu dzichakwikwidza munhandare yeEcho Arena kubva musi wa12 kusvika 21 Chikunguru uye gadziriro dzemutambo mukuru uyu dzasvika kwamvura yacheka makumbo.   Mutungamiriri wesangano reZimbabwe Netball Association, Leticia Chipandu, anoti ari kushushikana nekugunun’una kuri kuita vamwe vatsigiri vemutambo uyu.   Izvi zvinobva pakuti mazuva mashoma adarika, vamwe vatsigiri vakanyunyuta vachiti sei maGems ari kugara kuMbare munguva yegadziriro dzavo?   Gurukota revechidiki, mitambo nezvekutandara, Dr Kirsty Coventry, vakanyorawo padandemutande reTwitter vachiti, “. . . kubva zvandakagara pasi nevatungamiri venetball gore rakapera muna Mbudzi, gadziriro dziri kufamba negwara chairo.   “Takavavimbisa rutsigiro rwuzere maringe neWorld Cup uye nazvino tiri kuvatsigira uye hatisi kuzosanduka.”   Chipandu anoti Hurumende iri kuvatsigira zvizere pagadziriro dzechikwata ichi.   “Hurumende iri kutsigira zvizere chikwata chemaGems mugadziriro dzeWorld Cup yatatarisana nayo munaChikunguru.   “Pari zvino, (Hurumende) yakatobhadhara imwe yemari inodiwa kuti tikwanise kukwikwidza mumitambo iyi.   “Imwe yemari yasara, Hurumende yakavimbisa kuti ichabhadhara zvizere nenguva inodiwa,” anodaro Chipandu.   Pari zvino chikwata ichi chiri kuUganda uko kwachiri kukwikwidzana necheko cheShe Cranes segadziriro dzeWorld Cup.   Chipandu anoti kuburirira kwerwendo urwu kunoratidza kuti Hurumende iri kutsigira zvizere chikwata ichi.   Panyaya yekugara kwemaGems kuMbare, Chipandu anoti Mbare Stodart Netball Complex ine nhoroondo yakakosha kuvatambi.   “Munhandare yeStodart Netball Complex mune hudzamu hurimo kuvatambi venetball, nhoroondo yatinovimba kuti yakatikoshera patiri kugadzirira World Cup.   “Takakokwa kunzi tiuye kuzogara kuBelvedere Technical Teachers’ College nekuZESA Training Grounds asi nzvimbo idzi takati tichazodzishandisa pane dzimwe gadziriro.   “Stodart zvakare ndiyo nzvimbo inozivikanwa nevatsigiri vedu, naizvozvo takaona zvakakosha kuti tigare ikoko kuitira vatsigiri,” anodaro.   MaGems anotarisirwa kusimuka musi wa7 Chikunguru akananga kuEngland.   Mukuenda mhiri kwemwakungwa, Chipandu anoti shuviro yavo ndeyekuti vasikana vose vari makumi maviri vari kuita gadziriro vaende.   Pagadziriro idzi, ndipo pachabviswa gumi nevana vachanotamba kuWorld Cup.   “Tinoda kutakura chikwata chose pakuenda kuEngland.   “Aka ndekekutanga kuti Zimbabwe isvike kuWorld Cup naizvozvo tinoda kuti vatambi vedu vaende vaine zvakakwana zvokunotambisa zvichireva kuti isu tinofanira kutsigirana neHurumende mukutsvaga rubatsiro,” anodaro Chipandu.   Patience Kabanda wekuSports and Recreation Commission anotsinhira kuti gadziriro dzechikwata ichi dziri kufamba negwara kwaro.   Anoti ZINA yakatoendesa magwaro ehurongwa hwayo naizvozvo Hurumende iri mubishi kuti igadzirise zvose zvinodiwa.   “Zvinosuwisa chaizvo kuti vamwe vari kutaura zvakasunama maringe negadziriro idzi, asi zvinova zvisiri izvo zviri kuitika.   “Gadziriro dziri mugwara uye seSRC, tiri kuvatsigira zvizere nekuvapa zvose zvinodiwa.   “Tinovimbisa kuti vasikana vachafamba zvakanaka kunomiririra nyika,” anodaro Kabanda.   Kumutambo weWorld Cup uyu, Zimbabwe yakaiswa muchikwata cheGroup A pamwe chete nenyika dzinoti Australia, Northern Ireland neSri Lanka.   Zimbabwe yakabudirira kupinda mumakwishu aya mushure mekunge yakunda mumitambo yemaAfrican Championships akatambirwa kuZambia muna Gunyana gore rakapera.   Uganda, South Africa neMalawi dzichanokwikwidzawo kuWorld Cup.	https://www.kwayedza.co.zw/tagadzirira-liverpool-tichigara-hedu-kustodart-chipandu/
sports	Mutambi weFC Platinum, Walter Musona, Anosimudza Mukomwe weSoccer Star of The Year 2022	Mutambi wechikwata cheFC Platinum, Walter Musona, ari kunyemwerera akananga kubhanga mushure mekutora mukombe we2022 Castle Lager Soccer Star of the Year pamabiko akaitwa muHarare neChishanu manheru. Musona akatambidzwa mari inoita iyo zviuru zvishanu zvemadhora ekuAmerica, kana kuti US$5000.00, mushure mekutora mukombe une chiremera chikuru munhabvu yemunyika weCastle Soccer Star of the Year wemwaka uno. Mari iyi imari yakawandisa zvikuru munyika muno pachitariswa mamiriro ehupfumi hwenyika. Muongorori wemutambo wenhabvu VaTinashe Museti vanoti Musona anokodzera nekutora mukombe weligi kwaakaita nechikwata chake. William Manhondo we Caps United akatendwa nemari inoita iyo zviuru zvitatu zvemadhora ekuAmerica kana kuti US$3000.00 mushure mekupedza ari pachinhanho chechipiri. VaMuseti vanoti ndipo paanofanira kuve ari nekuti hapana chaakabuda nacho chinobatika neCaps United kunze kwekurwira nzvimbo yavo mugungano iri. Frank Makarati weDynamos ndiye akatora chinhanho chechitatu ndokutambidzwa mari inoita iyo zviuru zviviri nemazana mashanu zvemadhora ekuAmerica kana kuti US$2500.00. Chiri kushamisa ndechekuti mutambi weHerentals, Tino Benza, ndiye akavhoterwa nechaunga kunzi ndiye mutambi akatamba zvinonwisa mvura mwaka uno. Asi pakasarudzwa ma Soccer Star, veruzhinji vaitonyunyuta kuti Benza aive asingakodzere pamberi paBlessing Majarira uyo vanotamba vese kuchikwata chimwechetecho. No media source currently available 	https://www.voashona.com/a/6861474.html
sports	NDAKARASA MUKANA: CHARLES MANYUCHI	SHASHA yetsiva – Charles Manyuchi – anoti akarasa mukana mukuru mugore ra2017 apo akakundwa naQudratillo Abduqaxorov wekuUzbekistan, kuSingapore izvo zvakamuona achitorerwa bhande raaive naro reWorld Boxing Council Silver Tittle asi kudzoka kwaaita ane chishuwo chekurwa nedzimwe shangwiti dzepasi rose dzinosanganisira Floyd Mayweather (Jr).   Kukundwa kwakaitwa Manyuchi mumutambo uyu kwakamudzorera kumashure sezvo akange ave pedyo nekukwanisa kurwira mabhande makuru etsiva akadai seWBC Championship uye nekusangana nevatambi vane mukurumbira vakaita saAmir Khan wekuEngland, Manny Pacquiao wekuPhilippines naShawn Porter wekuAmerica. Muhurukuro neKwayedza, Manyuchi anoti iye zvino ave munzira kugadzirisa zvakakanganisika kumashure uye achiri nemukana wekudzokera zvakare pamusoro mumutambo uyu.   “Ndakarasa mukana paye pandakakundwa kuSingapore naAbduqaxorov nekuti dai ndakahwina mutambo uyu ndakange ndatosvika pedyo nekutosangana nanaPacquiao uye nedzimwe shasha dzetsiva dzepasi rose. Zvakaitika hazvo asi ndiri kuzvigadzirisa nekuti chishuvo changu kuti ndirwe naManny Pacquaiao, Amir Khan kana naFloyd Mayweather (Jr) chaiye nekuti ndinoti dai adzoka mutsiva nekuti ndiri kuda kumbosangana nayewo,” anodaro.   Manyuchi mwedzi yadarika akahwina mutambo wake weRestoration Fight naPablo Ezequiel Acosta wekuArgentina ndokuhwina mabhande maviri eUBC neGBU izvo zvakamusimudza. Parizvino ave kutarisira kusangana naNordine Orik wekuFrance mwedzi unotevera uye mutambo uyu anofanirwa kuuhwina kuti akwanise kudzokera padanho raaive kare.   Manyuchi anoti mutambo wake naAcosta kudai asina kuuhwina ndipo paibva paperera kutamba kwake tsiva sezvo wainge wakamukoshera mukudzoka kwake.   “Mutambo wangu naAcosta ndiwo wandisvitsa nhasi pandave iye zvino, dai ndakakundwa zvingadai zvakabva zvaperera ipapo asi ndakahwina saka mukana uchiripo uye ndiri kutarisira mutambo uri kutevera naOrik. Ndozviziva kuti ndikauhwina aihwa ndenge ndadzokera pandaive chaipo uye iye zvino ndiri kuvimbisa kuti zvakaitika kare hazvichadzokorodzeke.   “Ndave kumberi chaiko uye ndiri kubata basa sebasa nekuti ndiri kuhwina, handidi kukundwa zvakare,” anodaro.   Muchinda uyu anoti akavamba boka rake iro ari kudzidzisa vatambi vetsiva vari kusimukira rinonzi Charles Manyuchi Boxing Academy.   Vamwe vatambi vari muboka iri vacharwa mitambo yakasiyana apo shasha iyi ichatatsurana naOrik musi wa28 Gunyana kuHarare International Conference Centre.	https://www.kwayedza.co.zw/ndakarasa-mukana-charles-manyuchi/
sports	Afcon: Ngatirongekei	  VARAIRIDZI nevatsigiri venhabvu votambira nemufaro mukuru draw rekurwira kuenda kumutambo weAfrica Cup of Nations (Afcon) 2023 iro rakaona Zimbabwe ichiiswa muboka Group K pamwe chete neMorocco, South Africa neLiberia.   Muboka iri muri kutarisirwa kubuda zvikwata zviviri zvichaenda kumutambo mukuru wenhabvu wemuAfrica uyo uchatambirwa kuIvory Coast gore rinotevera.   Murairidzi wenhabvu ane mukurumbira, Luke ‘Vahombe’ Masomere, anoti maWarriors anogona kukunda chero chikwata chipi chemuAfrica asi hunge kana akarongeka chete.   Anoti gadziriro dzekuenda kuIvory Coast dzinofanirwa kutanga izvezvi kwete kumirira mazuva ekupedzisira.   “Draw takariona rakanaka chose, Zimbabwe tinotokunda zvikwata zvose zviri muboka redu, topedzerana nazvo zvose uye tiri kutoenda kuIvory Coast.   “Chinhu chikuru chatinofanirwa kuita kurongeka chete, totanga kuita gadziriro dzedu pachiri nenguva chete.   Kazhinji tinozvikanyira zvinhu zvedu toga nekusarongeka, saka ngatirongeke tigoenda kuIvory Coast,” anodaro Vahombe. Kuchiti murairidzi weCranborne Bullets, Nesbert ‘Yabo’ Saruchera, anoti mazuva ano hakuchina chikwata chinonzi chiri muAfrica sezvo zvose zvichitamba nhabvu yepamusoro.   “Tichitarisa muboka redu, zvikwata zvese zvatichasangana nazvo tinozvikunda, hapana chatinofanirwa kutya. Patichasangana nazvo tinofanirwa kuhwina mitambo yedu yose yemuno tozoenda kwavo kunorwa kuti tibve tiine chibodzwa chete, tikadaro ndinoona tichibuda muboka iri tichienda mberi,” anodaro Yabo.   Mutsigiri mukuru wenhabvu, Adomsi Mukwasi, anoti Zimbabwe yatove netikiti rekuenda kuIvory Coast gore rinotevera.   “Tichitarisa zvikwata zvese zvatichasangana nazvo, hapana chingativhundutse kubva pane South Africa, Liberia kana iyo Morocco. Tiri kufanirwa kungorongeka chete,” anodaro Mukwasi.   Aimbove sachigaro weBlue Swallows, Public Mpofu, anotiwo draw rakanaka uye chiri kungodiwa kuti gadziriro dzechikwata chenyika dzitange paine nguva kuitira kuti pasawane chinokanganisa mafambiro achaita mitambo yemaWarriors.   “Draw rakanakisa chaizvo asi chinhu chinongodiwa chete kurongeka, toita gadziriro nguva ichiripo. Pasina izvozvo hapana kwatinoenda, ngatigadzirire pachiri nenguva,” anodaro Mpofu.   Zvakadaro, sangano reConfederation of African Football (CAF) rakazivisa kuti riri kupa Zimbabwe masvondo maviri ekuti idzorere vatungamiriri veZifa pabasa zvichitevera kudzingwa kwavakaitwa vachipomerwa kusaita basa ravo zvakanaka uye kana izvi zvikasaitwa maWarriors anobva aburitswa mumutambo weAfcon.   Nekune rimwe divi, gurukota rezvemitambo nevechidiki, Dr Kirsty Coventry, vanoti mamiriro ezvinhu zvichitevera zvirango zvakatemerwa Zimbabwe nesangano rinoona nezvenhabvu pasi rose reFifa achazivikanwa munguva pfupi iri kutevera.	https://www.kwayedza.co.zw/afcon-ngatirongekei/
sports	Tichiri kuda kuenda kuCHAN: Zifa	MANEJA wechikwata chenhabvu chenyika chemaWarriors — Wellington Mpandare — anoti vakanyorera kuHurumende vachikumbira mvumo yekuti vaende kuCameroon kunokwikwidza kumutambo weAfrica Nations Championship (CHAN) uyo unofanirwa kutanga nemusi wa16 Ndira.   MaWariors anofanirwa kusimuka musi wa11 akananga kuCameroon kunokwikwidza kumutambo uyu sezvo ariwo achavhurira makwikwi egore rino apo achasangana neCameroon iyo inenge iri pamusha. Zvichitevera matanho akatorwa neHurumende ekurwisa kupararira kwechirwere cheCovid-19 izvo zvakaona mitambo yose ichimbomiswa munyika, Mpandare anoti sangano rinotungamirira nhabvu reZimbabwe Football Association (Zifa) rakabva ranyorera kuHurumende richikumbira mvumo yekuti vatenderwe kuenda kunokwikwidza kumutambo weCHAN.   “Takanyorera kuHurumende tichikumbira mvumo yekuti tigoenda kuCameroon kunokwikwidza kuCHAN.   Asi kutaura kuno tichiri takamirira kunzwa kuti vachati kudii nenhau yacho. Asi isu tiri kuda chaizvo kuenda kunokwikwidza,” anodaro Mpandare.   Svondo radarika, vatambi vapfumbamwe vemaWarriors vakawanikwa vaine chirwere cheCovid-19 izvo zvakazotuma murairidzi wechikwata ichi kuti adome vamwe vatambi gumi kuitira kuti kana vakabatwa nedenda iri vakasapora vozovatakura kuenda navo kuCameroon.   Mpandare anoti vatambi vakabatwa neCovid-19 vose vachaongororwa nemusi weChina svondo rino. “Sekuziva kunoitwa, munhu anenge abatwa kuti ane Covid-19 anogara mazuva 10 ari pake oga saka vatambi vedu vose vakabatwa nechirwere ichi vari kwavo voga uye kana zvikasasanduka tine vamwe vatakaudza kuti vagare vakagadziririra.   “Saka nemusi weChina vose vakabatwa kuti vane Covid-19 vachaongororwa zvekare kuti chirwere ichi chichiri mumuviri yavo here kana kuti chakabuda,” anodaro Mpandare.   Kumitambo yeCHAN, maWarriors akaiswa muboka reGroup A rine zvimwe zvikwata zvinoti Cameroon, Mali neBurkina Faso.	https://www.kwayedza.co.zw/tichiri-kuda-kuenda-kuchan-zifa/
sports	Tuchel otsiura Mbappe	Saint-Germain, Thomas Tuchel, akaramba kutaura pamusoro penhau yekuti chikwata chake chinogona kutenga mutambi weChelsea, N’Golo Kante.   Kante – uyo akapembera kuhwina mukombe weWorld Cup neFrance gore rino – ari kunzi ari kudiwa kuzotengwa nechikwata ichi chekuFrance chinove shasha dzeLigue 1 mwaka uno.   Mutambi wePSG, Kylian Mbappe, akabuda pachena kuti akasiya katsamba muhomwe dzaKante achiedza kumukurudzira kuti auye kuzotambira nhabvu yake kuchikwata ichi chekuFrance apo vaive kuWorld Cup kuRussia.   Asi, Tuchel anoti hazvina kunaka kutaura pamusoro pezvevatambi vekune zvimwe zvikwata panyaya yekuda kuvatenga. “Hazvina kunaka uye handizvifarire zvachose, uye handizvifarire kana vamwe varairidzi vachitaura pamusoro pevatambi vari kutambira zvimwe zvikwata,” anodaro Tuchel. Saka hapana nyaya panhau yaKante uye hatisi kufunga nezvazvo mwaka uno.”   Apo Tuchel ari kuramba kutaura nezvevamwe vatambi vari kuuya kuchikwata chake, murairidzi wePSG uyu anoti ane chivimbo chikuru chekuti Edinson Cavani haasi kuzobva achienda kuReal Madrid.   Mutambi uyu – uyo anove chizvarwa chekuUruguay – ari kunzi anodiwa kuti azotsive Cristiano Ronaldo uyo akabva achienda kuJuventus nemari inosvika 100 miriyoni paunzi.   Asi achitaura chikwata chake chichangobva kukunda Atletico Madrid 3-2 mumutambo weInternational Champions Cup, Tuchel anoti, “Ndinofunga kuti acharamba ari kuno, hapana ambotaura chinhu kwandiri nezvenyaya yake saka ndinoziva kuti acharamba aripo.   “Hazvina kumbouya mupfungwa dzedu kuti angangoenda, ndakataura naye uye haana kurakidza kuti anoda kubva.” — SportsMail Football	https://www.kwayedza.co.zw/tuchel-otsiura-mbappe/
sports	Vatambi vebhora baiwai majekiseni	  VATAMBI venhabvu uye vatsigiri vemutambo uyu vokurudzirwa kuti vaende kunobaiwa majekiseni emushonga wekudzivirira chirwere cheCovid-19 segadziriro yekutanga kwemitambo iyi iyo iri kutarisirwa kutanga munguva pfupi inotevera.   Kuridziro iyi yakaitwa neaimbove mutevedzeri wemutungamiri weDynamos FC – Esther Tayo Mawere – uyo ari mune zvehutano zvekare achiti zvakakosha kuti vatambi venhabvu vabaiwe mushonga wekudzivirira denda iri pamwe nevatsigiri kana vachida kuzowaniswa mukana wekuona nhabvu yePremier Soccer League nekufamba kwenguva.   Nhabvu nemimwe mitambo yose zvakapihwa mvumo yekuti zvichidzoke asi vatambi uye vatungamiriri vemitambo yakasiyana vanofanirwa kunotariswa denda reCovid-19.   Mitambo yose ichange ichitambwa munhandare isina vatsigiri.   Mawere anoti kunze kwekuti vatambi vangovhenekwa vaonekwe kuti vane Covid-19 here kana kuti kwete, zvakakosha kuti vabaiwewo majekiseni ekudzivirira chirwere ichi.   “Nhabvu yakadzoswa uye vatambi vanonzi vachange vachitariswa kuti vane Covid-19 here kana kuti kwete. Asi, ini ndinokurudzira kuti vakasununguka ngavabve vaenda kunobaiwa zvekare jekiseni rekudzivirira denda iri kuitira kuti chirwere ichi chisambowane mukana wekunyuka.   Vatambi venhabvu vagara vanosangana nevanhu vakawanda uye nhabvu painenge ichitambwa ipapo vanenge vachisangana vakawanda saka kutobaiwa jekiseni uku kwakatokosha nekuti kunobatsira kuvachengetedza kubva kuchirwere ichi,” anodaro Mawere.   Anoti nhabvu yemuno inonetsa kutambwa pasina vatsigiri nekudaro zvakakoshawo kuti vatsigiri vabaiwe majekiseni ekudzivirira Covid-19 kuitira nguva inotevera kana vachinge vave kuzotenderwa kuenda kunhandare kunoona mitambo.   “Kurudziro iyi tiri kuipa zvekare kuvatsigiri venhabvu kuti vakasununguka ngavaende kunobaiwa jekiseni.   Hakusi kuti kungobaiwa chete asi zvakatonakira hupenyu hwavo sezvo pavanosangana nevamwe vanhu denda iri vanogona kutapurirana asi akabaiwa jekiseni anenge akachengetedzeka zvake,” anodaro Mawere.	https://www.kwayedza.co.zw/vatambi-vebhora-baiwai-majekiseni/
sports	‘Joshua, Wilder votyanana’	akapa chikwata chaDeontay Wilder kusvika pakupera kwevhiki rino kuti mutambi wavo agorwa naAnthony Joshua kana kuti osiyana nazvo voronga zvavo mumwe mutambo naAlexander Povetkin muna Gunyana. Hurukuro dziri kuitwa dzekuronga mutambo uyu pakati pevatambi vaviri ava – Joshua naWilder – avo vasati vambokundwa muboka reheavyweight.   Baba vaHearn, Barry, akatombosangana nevamiriri vaWilder Shelly Finkel kuNew York masvondo adarika kuti vapedzise hurukuro dzekuronga mutambo uyu waJoshua uyo ane mabhande eIBF, WBA neWBO kuti asangane naWilder uyo ane bhande reWBC.   Asi iye zvino Hearn (Jnr) anoti mukana wekuti mutambo uyu uitwe gore rino mudiki sezvo vave kutarisira kuti Joshua arwe naPovetkin muna Gunyana.   Izvi zvinoreva kuti mutambo waJoshua naWilder, uyo uchaburitsa mutambi mumwe achazobata mabhande mana makuru mutsiva, uchambomirwa kuitwa kusvika muna Kukadzi 2019.   Hearn anoti, “Baba vangu vakasangana naShelly uye vave kugara vachikurukura. Vakasangana svondo radarika musi weChishanu, uye vakatitumira mashoko padandemutande musi weMuvhuro mangwanani saka tiri kuvapindura. “Ndinofunga kuti tichazvigadzirisa asi WBA iri kugara ichitibvunza zuva nezuva kuti tave papi uye isu tiri kugara tichiwedzera mazuva ehurukuro acho.” – Sportmail Boxing	https://www.kwayedza.co.zw/joshua-wilder-votyanana/
sports	Mutasa akapotsa atiny’udza: DeMbare	MWAKA wenhabvu wa2018 uchagara mundangariro dzevatsigiri veDynamos sezvo gore rino chikwata ichi chakapona nepaburi retsono kuburitswa muCastle Premiership League.   Dynamos mwaka uno haina kutamba nhabvu yainozivikanwa ichitamba makore ese izvo zvakaona chikwata ichi chichisvika pakushandura varairidzi kanokwana kana.   Pekutanga, DeMbare yakadzinga Lloyd Mutasa ndokumutsiva naBiggie Zuze asi ndokuzomudzinga zvakare ichidzosa Samaita – sezita raMutasa remadunhurirwa – uye ndokuzomudzinga kechipiri achitsiviwa naLloyd Chigowe.   Zvese izvi mumaziso amaneja wechikwata ichi Richard Chihoro anoti zvakakonzereswa naMutasa uyo waanoti aive nehumbimbindoga asingade kushanda nevamwe kana kuteerera mazano aaipihwa pamusoro pechikwata ichi.   “Munoziva nhabvu haidi humbimbindoga, kuti ndiwe unoziva kudarika vamwe vese! Kwete, hazvidi kudaro.   “Nhabvu inoda mushandirapamwe, kana muchida kuhwina munofanirwa kushanda semhuri. Manje Lloyd aisada izvozvo aingoda kushanda ari ega,  asingateerere vamwe.   “Takapotsa tanyura nekuda kwake kusateerera achifunga kuti ari kugona iye pasina zvaaiita,” anodaro Chihoro.	https://www.kwayedza.co.zw/mutasa-akapotsa-atinyudza-dembare/
sports	‘Ngatichitarisai AFCON’	  SHASHA yakambonetsa munhabvu iri mubati wepagedhi weRio Tinto nemaWarriors — Raphael Phiri — inoti yave nguva yekutanga kuvaka chikwata chakasimba chichanomirira nyika kumutambo weAfrica Cup of Nations (AFCON) kuCameroon gore rinotevera.   Zvichitevera kukundwa kwakaitwa maWarriors neGhana mumitambo miviri yadarika, inoti 3-1 kuGhana ne1-0 muno nemusi weChipiri, mukana wemaWarriors wekuramba vachirwira kuenda kuQatar World Cup wakabva wapera.   Chikwata chenyika ichi pari zvino changokwanisa kuwana chibodzwa chimwechete kubva mumitambo mina zvekuti kunyangwe chikahwina mitambo miviri yasara, hapana zvazvichashandura.   Muhurukuro neKwayedza, Phiri anoti murairidzi wemaWarriors — Norman Mapeza — anofanirwa kushandisa mitambo miviri yasara yechikwata chake muboka reGroup G, iyo ichatambwa munaMbudzi, neSouth Africa uye neEthiopia kugadzirira kuenda kuCameroon.   “Isu senyika zvekufunga kuenda kuWorld Cup zvichiri kure nesu nekuti hatisati tambotora mikombe mikuru yakaita seAFCON asi tinofunga zvekuenda kuWorld Cup.   “Ngatitange tambotsviriridza muno muAfrica nekunetsa kuAFCON pamwe nekukunda zvikwata zvikuru zvakaita seGhana, ndiko kuti tigotange kufunga zveWorld Cup nekuti uko kunoenda shasha. Taenda kuAFCON kakawanda chaizvo asi hapana zvatamboita zvinobatika taenda ikoko.   “Kazhinji tinogara tichingochema-chema tichiti hatiwane mitambo yehushamwari yekugadzirira, miviri yasara ngatiishandise kuita gadziriro dzedu nekuvaka chikwata chedu,” anodaro Phiri. Jimmy Cliff, sezita raPhiri remadunhurirwa iro aizivikanwa naro munhabvu, anoti zvakakosha kuti chikwata chemaWarrioirs chivakwe patsva chiine vatambi vechidiki.   Anoti vatambi vakaita saBrendan Galloway naJordan Zemura vachiri vadiki uye remangwana ravo rakajeka.   “Tine vatambi vakawanda vechidiki, ngavashevedzwe chikwata chemaWarriors chovakwa kubva pavatambi ava. Ngatisangorambe tichingoshevedza madhara chete nekuti vapera, pave kudiwa vechidiki kuti vatakure chikwata ichi kuenda mberi,” anodaro Phiri.   Kubva asendeka shangu dzenhabvu, Phiri ave kuita basa rekurairidza mutambo uyu izvo zvakamuona achirairidza zvikwata zvinosanganisira Golden Valley iyo yaikwikwidza muDivision One.   Pari zvino akavamba chikwata chake cheEiffel Flats United icho chiri kukwikwidza muDivision Two. Zvakadaro, sachigaro wesangano reFriends of the Warriors – Edward Chimedza – anotsinhira mashoko aPhiri achiti maWarriors anofanirwa kushandisa mitambo miviri yasara kuvaka chikwata chichaenda kuAFCON.   “Yave nguva yekutanga gadziriro dzekuenda kuAFCON, mitambo miviri yasara ngaishandiswe kuvaka chikwata chedu chakasimba.   “Zifa ngaipe Norman Mapeza rutsigiro rwose kuti avake chikwata chake chakasimba. Iye zvino haisi nguva yekungoshandura-shandura varairidzi pose pose, tinoda kuti pave nemurairidzi wavanopa kana kondirakiti yemakore mashanu anyatsoshanda kuvaka chikwata chakasimba chaicho,” anodaro Chimedza.	https://www.kwayedza.co.zw/ngatichitarisai-afcon/
sports	KuZifa handibve ini: Phidza . . . ndiko kukereke kwangu	  MUTUNGAMIRIRI wesangano rinoona nezvenhabvu munyika muno reZimbabwe Football Association (Zifa), Phillip Chiyangwa, anoti kukunda kwaakaita musarudzo dzichangobva kuitwa kuti amirire Zvimba South mudare reNational Assembly hakumukanganise kutungamirira sangano iri sezvo asiri mushandi waro.   Mubvunzo mukuru une vatsigiri vakawanda venhabvu parizvino ndewekuti zvichitevera kusarudzwa kwakaitwa Phidza — sezita remadunhurirwa raChiyangwa — kuve mumiriri weZvimba South uye nemutevedzeri wake Omega Sibanda kuve mumiriri weVungu mudare reNational Assembly hazvichavakanganise here kutungamira Zifa?   Pamusoro pezvo, mitemo yeFederation International de Football Association (FIFA) haitendere kuti nhau dzenhabvu dzinenge dzichinetsa dzinge dzichipindirwa neHurumende.   Kana Hurumende ikapindira munyaya dzenhabvu dzinenge dzichinetsa kumasangano akasiyana, nyika iyoyo inotemerwa zvirango zvakasimba neFIFA.	https://www.kwayedza.co.zw/kuzifa-handibve-ini-phidza-ndiko-kukereke-kwangu/
sports	Vemitambo rongekai: Coventry	  GURUKOTA revechidiki, mitambo nekutandara, Kirsty Coventry, vanoti hutungamiri hwemitambo yese hunofanirwa kurongeka uye kugadzira magwaro anoratidza hurongwa hwavo hwemakore gumi anotevera.   Gurukota iri rakataura mashoko aya pamusangano warakaita nevatori venhau dzezvemitambo vanoshanda vari pasi peZimpapers nemusi weChishanu chadarika muguta reHarare.   Musangano uyu wakapindwa zvakare nasachigaro webhodhi reZimpapers, Dr Tommy Sithole, nachamangwiza wekambani iyi VaPikirayi Deketeke.   “Basa randiri kuita kugadzira nzira yemakore 10 anotevera iyo ichabatsira kuti mitambo yedu muno igosimukira zvekuti rimwe gurukota richazonditsiva mune ramangwana rinosvika basa rakagadzirwa kare, ropfuurira mberi.   “Tiri ipapo zvekare, kumitambo yese muno tiri kuvakurudzira kuti ngavagadzire magwaro avo ayo anoratidza kuti mumakore 10 anotevera vachange vachifambisa sei basa ravo,” vanodaro.   Dr Coventry vanoenderera mberi vachiti, “Isu tinoda kuona kuti muchafambisa sei basa renyu uye vechidiki muri kuvasimudzira sei nekuti ndivo vatinofanirwa kugadzirira remangwana ravo.”   Vanoti munyika muno mune hutungamiri hwemitambo yakasiyana inosvika 60 uye 12 chete kusvika pari zvino ndiyo isati yave kutevedzera bumbiro remitemo rezvemitambo.   “Kutanga gore rinotevera, vemitambo ipi neipi vachauya vachitsvaga mari kwandiri vasarirwa nemazuva mashoma kuti vaende kumakwikwi akasiyana, havana kana sendi randinovapa, kuratidza kusarongeka ikoko.   Vamwe vanozotanga kumhanya-mhanya kumapepanhau kunotaura kuti ndiri kuvanyima mari.   “Muno munyika mune mitambo inosvika 60 uye 12 chete kutaura kuno ndiyo isiri kutevedza gwaro ratakavapa nekudaro ivavo hatina mari yatinovapa kusvika vagadzirisa zvatinoda.   Sangano reSports and Recreation Commission (SRC) riripo kuvabatsira kuti magwaro avo arongeke,” vanodaro.	https://www.kwayedza.co.zw/vemitambo-rongekai-coventry/
sports	Tarumbwa ‘anwisa’ zvekare . . . apa Quin Tasha pamuviri	  VATAMBI venhabvu pasi rose, vanoratidza sekuti vanopinda murudo kana kuroora nevanhu vane mukurumbira sewavo. Aimbotungamira chikwata chenyika yeEngland, David Beckham, akaroora tsvarakadenga yaiita zverunako, mutambi wemadhirama uye muimbi Victoria Caroline Beckham, Wayne Rooney akaroorawo Coleen Mary wekuIreland uyo anova munyori uye achishanda pachiteshi cheterevhizheni. Imwe yenyaya dzinogona kunakidza ndeye aimbova mutambi weFC Barcelona, Gerard Pique, uyo akachata neshasha yekuimba yekuColumbia, Shakira.   Zvino aimbove mutambi weHighlanders neChicken Inn – Obidiah Tarumbwa – akapindawo muboka revatambi venhabvu ava zvichitevera kudanana kwaari kuita naQuin Tasha uyo anozivikanwa zvikuru munyaya dzekutamba mimhanzi. Tasha aimbova mutambi wechikwata chevanhukadzi chete cheWhin Quins.   Tarumbwa, uyo akambotambira chikwata chekuBelgium chinonzi Cercle Brugge, anoratidza kuti achiri “kunwisa” zvichitevera kupa pamuviri kwaakaita Quin Tasha.   Vaviri ava vakatanga kudanana makore maviri adarika uye Tasha ane pamuviri pave nemwedzi misere. Kunyangwe zvazvo vaviri ava vasina kuda kutaura zvakawanda pamusoro perudo rwavo, Tasha akatumira mashoko padandemutande kumudiwa wake musi wekupemberera zuva rekuzvarwa kwake 29 Mbudzi, izvo zvakatsinhira kudanana kwavo.   Zvisinei nekuti Tarumbwa ane vana nevamwe vakadzi uye dzimwe nguva vaasingabhadharire mari dzemendenenzi, Tasha ari kuratuidza kusave nehanya nazvo.   “Izuva rako mudiwa wangu uye ndiri kupemberera zuva rino newe. Mwari wemasimba ose vakuropafadze nemakore akawanda azere nebudiriro. “Ndinonzwa kufara nekuve nemunhu ane rudo uye mweya wakanaka sewe muupenyu hwangu.   “Vakazvitaura zvose, vakataura mashoko akaipa pamusoro pako asi handiwirirane nazvo. Mukomana uyu anoshamisa kwandiri. Anotya Mwari, ane ruremekedzo, anotsigira uye nekusimudzira.   “Nguva dzose anenge ari padivi pangu panguva yakanaka neyakaoma, anondiudza nzira dzekugadzirisa matambudziko ose. Ndiye zvose zvandinoda pamunhurume.   “Achava MURUME wangu, achazova DADDY, ndinokuremekedza uye ndinokuda murume iwe #Obidiah Tarumbwa,” anodaro Quin Tasha padandemutande.	https://www.kwayedza.co.zw/tarumbwa-anwisa-zvekare-apa-quin-tasha-pamuviri/
sports	Arsenal yopfeka Adidas	kupfeka majezi anogadzirwa neAdidas kutanga gore ra2019 ichibva kune ePuma ayo yange ichipfeka bvira makore adarika.   Chibvumirano nePuma change chichiona chikwata ichi chichipihwa mari inosvika 30 miriyoni paunzi pagore kwemakore mashanu.   Chiri kupera gore rinotevera, uye Arsenal ichaona ichiwedzera mari iyi nekutanga kupfeka Adidas. Dhiri itsva iri richaona chikwata ichi chichipihwa 60 miriyoni paunzi pagore kwemakore mashanu anotevera.   Mari iyi ichabatsira murairidzi wechikwata ichi – Unai Emery – gore rinotevera pakuzotenga vatambi vatsva.   Akamanikidzwa kushanda nemari shoma inovsika 70 miriyoni paunzi zvichitevera kutsiva kwaakaita Arsene Wenger.   Arsenal iri kuzama kushanda kuti igadzirise remangwana raAaron Ramsey (27).   Mutambi uyu kondirakiti yake inopera pakupera kwemwaka uno uye anogona kuenda mahara gore rinotevera.   Chelsea iri kuda kutenga Ramsey uye inogona kubhadhara mari inosvika 30 miriyoni yekuunza chizvarwa chekuWales ichi kuchikwata ichi.   Arsenal inogona kutambira mari iyi sezvayakaita mugore ra2012 apo yakatengesa Robin van Persie kuManchester United apo akange aramba kusaina kondirakiti itsva ndokuetengeswa ne22.5 miriyoni paunzi. — SportsMail Football	https://www.kwayedza.co.zw/arsenal-yopfeka-adidas/
sports	Haye osendeka tsiva	(37) ari kutarisirwa kusendeka magirovhosi ake etsiva izvo zvichamuona achizorora kubva mumutambo uyo waatamba kwemakore anodarika 16. Izvi zvinotevera mashoko ange achibva kuruzhinji ekuti shasha iyi ngaichisiya tsiva.Haye akataura padandemutande reTwitter svondo rino kuti ramagwana rake acharizivisa nekuchimbidza uye SportsMail iri kuziva kuti akaronga kuti achisiya mutambo uyu zvichitevera kukundwa kwaakaitwa kaviri kakatevedzana naTony Bellew.   Vazhinji vanoti shasha iyi yaifanirwa kuve yakasiya tsiva paakakundwa naBellew pekutanga gore radarika, apo paakakuvara gumbo rake, uye kuzorikitwa kwaakaitwa zvakare mwedzi uno ndiko kwave kumutuma kuti achisiya mutambo uyu izvo zvakarakidza kuti haasisiriye mutambi waaive kare apo akahwina bhande reWBA heavyweight mugore ra2009.   Mabhande aakahwina mumakore masere ekutanga mumutambo uyu acharangarirwa zvikuru mumakore anotevera sezvo Haye akave mumwe wevatambi vetsiva vepamusoro kwemakore akawanda. Asi anoteverwa nenyaya dzakawanda dzinosvibisa zita rake kubva pakunyepera kutyoka chigumwe zvichitevera kukundwa kwaakaitwa naWladimir Klitschko uye kurwa naDereck Chisora pamberi pevatori venhau (press conference) zvichitevera kukundwa kwakaitwa Chisora naVitali Klitschko mugore ra2019. – SportsMail boxing	https://www.kwayedza.co.zw/haye-osendeka-tsiva/
sports	Joshua ndomurikita: Tyson Fury	anoti ane idi rekuti anokwanisa kukunda Anthony Joshua uyo ane bhande reWorld Heavyweight.   Nhaurwa dzehupenyu hwake uye nedzimwe dzakasiyana dzakaona Fury achimbomira kukwikwidza mutsiva kubva mugore ra2015 apo paakakunda Wladimir Klitschko ndokumutorera mabhande eWBA, IBF neWBO ayo ave naJoshua ose.   Fury achatanga kukwikwidza muna Chikumi uye shasha iyi haisati yambokundwa mutsiva.   Anotarisirwa kukwikwidza kuManchester Arena nemutambi asati ave kuzivikanwa uye kana apedza naye anogona kuzorwa naJoshua.   Paakabvunzwa kuti anofunga kuti anokunda Joshua here, Fury akaudza ITV Good Morning Britain kuti, “Hongu ndinozviziva, dai ndisingazvizive ndisina kumbogara pano ndichitaura zvatiri kutaura izvi. Ndingadai ndiri kuSpain uko ndichinwa hangu Sangria kana zvimwe.   “Hongu, ndozviziva kuti ndozviita nekuti ndinofunga kuti tarenda retsiva ndinaro, ndinofamba nenzira chaiyo uye ndinokwanisa kumisidzana nemutambi akaita saye zvakanaka. Ane simba zvake uye haarwisike naye zviri nyore asi haazosvike pandiri, ini ndave kumberi zvangu.   “Ndinodada hangu naye nezvaaita mumutambo uyu, uye mucherechedzo wakanaka zvikuru kune vamwe vatambi vari kusimukira. Asi ngaachangetedze mabhande ese nekuti ndiri kumuvinga kuzomubvutira manje-manje. Munhu wese mutsiva anoziva shasha chaiyo.” – SportsMail Boxing	https://www.kwayedza.co.zw/joshua-ndomurikita-tyson-fury/
sports	Votatsurana mumitambo yenaph	makuwerere nomusi weChishanu chino paAlfred Beit Primary, muHarare, apo shasha dzakakunda mumitambo yakasiyana yezvikoro zviri mudunhu reHarare dzichange dzichitatsurana.   Kwayedza neMuvhuro uno yakashanyira zvikwata zvakanga zviri kukwikwidza pachidanho chedistrict zviri pasi peMbare-Hatfield District pachikoro cheNettleton Junior ndokuita hurukuro nazvo.   Mai Lilian Chidovori Tadzingwa, avo vanova sports director paNettleton Junior, vanoti vanasikana vazhinji vepachikoro chavo vakasarudzwa kukwikwidza mumitambo yebhora (ball games).   “Tine chivimbo chekunokunda, saka pachidanho ichi sangano reNational Association of Primary School Heads (NAPH) ndiro richasarudza chikwata chichanomiririra Harare Province pakati pematunhu manomwe ari muHarare. Pamakwikwi atakaita, takasangana nezvimwe zvikoro musi wa8 Chikumi paDavid Livingstone School tikatora nhamba yetatu mumitambo yebhora pakati pezvikoro zvinomwe,” vanodaro.   Vanoenderera mberi vachiti, “Mukuru wechikoro cheNettleton, VaLeo Busvumani, vanotsigira zvikuru nyaya dzemitambo uye temu ino vakatenga mabhora matsva, zvekushandisa mumitambo yehockey nemimwe midziyo yakawanda. Pachikoro chedu tine vana vane matarenda akawanda zvikuru nekuti handi vose vanogona muchikoro. Saka sevarairidzi, zvakakosha kuti ticherechedze zvimwe zvipo zviri muvana.”   Vanoti sevarairidzi, vanofundisa vana mitambo yakasiyana. Vanoshuvira kuti kudai zvikoro zvakwanisa kuvawanisa rutsigiro rwekuti vanofundiswa humwe hunyanzvi hutsva maringe nezvemitambo.   VaNobert Mudzikati, vanova district coach kumitambo yenhabvu yevasikana, vanoti vanofara kusimudzira vane matarenda emutambo uyu.   “Pano tine chikwata chakasimba uye tinovimba kuti tichakunda zvisinei nekuti hatina hedu kuwana nguva yakakwana yekufundira,” vanodaro.   Makwikwi emhando iyi anogaroitwa gore negore achitsigirwa neNAPH.	https://www.kwayedza.co.zw/votatsurana-mumitambo-yenaph/
sports	NAAZ yotumira shangwiti kuNigeria	  SANGANO reNational Athletics Association of Zimbabwe (NAAZ) rinoti rakanyorera kuHurumende richikumbira mvumo kuti rigotumira shangwiti dzerelay kunokwikwidza kumujaho weMoC relays (4×100) uyo uchaitirwa kuLagos kuNigeria svondo rino.   NAAZ yakashevedzwa kumutambo uyu neThe Athletics Federation of Nigeria (AFN) uye chikwata cheZimbabwe chinofanirwa kunge chave kuNigeria musi weChishanu chino chichigadzirira mujaho uyu uchamhanywa musi weMugovera neSvondo.   Mutungamiri weNAAZ — Tendai Tagara — anoti sangano ravo richiri rakamira mhinduro kubva kuHurumende uye kunzwa kubva kuAFN nevakotsveri vemutambo uyu kuti vagotumira matikiti endege nemaVisa evamhanyi vavo vavachatumira.   “Takangomirira kunzwa kubva kuHurumende yedu kuti tozvifambisa sei parwendo urwu uye kubva kuAFN nevakotsveri vemutambo uyu vekuNigeria avo vakatidana kuti tiende kunokwikwidza. Mujaho uyu uchashanda mukurwira zvekare tikiti rekuenda kumaOlympics saka tiri kuukoshesa zvakanyanya. Kana tapihwa mvumo, chikwata chedu chinofanira kunge chave kuNigeria musi weChishanu, choswera chakazorora chiriko nekuti musi weMugovera chinenge chakatobvondoka kumujaho uhu,” anodaro Tagara.   Anoti iye zvino havasati vaziva kuti ndevapi vatambi vavachasarudza kuti vapinde muchikwata ichi sezvo vari kumbomirira mvumo yekuenda ndipo vozotanga kudoma vatambi vekutakura.   “Pari zvino hatisati tave nechikwata asi vatinogona kutumira ndevari kurwira kuenda kumaOlympics vanosanganisira Ngoni Makusha, Chengetai Mapaya, Kundai Maguranyanga, Tinotenda Matienda nevamwe vari kurwira kuenda kuIAAF World championships,” anodaro Tagara.	https://www.kwayedza.co.zw/naaz-yotumira-shangwiti-kunigeria/
sports	‘NHABVU INODA PAINE VATSIGIRI’	  MUTAMBI wechikwata chenyika cheZimbabwe Warriors necheYeni Malatyaspor chekuTurkey, Teenage Hadebe, anoti nhabvu hainakidze kutamba munhandare isina vatsigiri.   Mwaka wenhabvu weTurkish Super Lig – uko Hadebe ari kutambira – unotarisirwa kudzoka mumasvondo ari kutevera.   Mitambo mizhinji pasi rose yambenge yakamiswa nekuda kwechirwere cheCovid-19 icho chaurauya vanhu vakawandisa. Asi kutanga masvondo achangodarika, kune dzimwe nyika nhabvu yava kuita ichidzoka asi ichitambwa munhandare dzisina vatsigiri.   Muhurukuro dzange dzichiitwa kuTurkey, pane fungidziro huru yekuti mitambo yenhabvu yeko inogona kusimudzira musi wa12 Chikumi.   Achitaura neKwayedza ari kuTurkey, Hadebe anoti ari kufara kuti nhabvu yave kudzoka asi anoti zvikwata zvinofanirwa kugadzirisa pavanotambira kuti pange pakachena uye pakachengetedzeka panyaya dzeutano.   “Kunyangwe hangu ndiri kufara kuti tave kudzoka kuzotamba nhabvu zvekare, asi zvandaona nekudzidza zvange zvichityisa. Vanhu vari kufa kunze uko, saka tinofanirwa kunge takachengetedzeka uye takangwarira tichitevedzawo mutemo nekurudziro dzeveutano.   “Ndanga ndasuwa nhabvu yangu nekuti ndiyo inondichengeta, saka ndiri kutarisira kutamba zvakanaka zvekare,” anodaro.   Kunyangwe zvazvo achiti ari kutarisira kudzoka kwenhabvu, Hadebe anoti zvichamuremera kutamba munhandare dzisina vatsigiri sezvo iye ange ajaira kutamba pamberi pechaunga chevanhu.   “Tajaira kutamba nhandare dzakazara nevatsigiri vachitikuza. Zvino izvi zvitsva kwandiri, saka zvichandiremera nekuti vatsigiri vanotipa manyuku-nyuku ekutamba zvakanaka.   “Asi totongojaira zviripo nekuti pakupera kwezuva tinofanirwa kubata basa, uye tiine utano,” anodaro muchinda anoti kana achitamba kumashure kwechikwata chemaWarriors uyu anoita zvekusunga chishwe chaicho.   Svondo richangodarika nhabvu yakatanga kutambwa kunyika yeGermany asi munhandare dzisina vatsigiri.   Mimwe yemitemo yakaiswa mitsva ndeyekuti vatambi venhabvu havachatenderwa kukwazisana nemaoko uye kana vakanwisa, pakupembera havabvumidzwe kumbundirana.	https://www.kwayedza.co.zw/nhabvu-inoda-paine-vatsigiri/
sports	TAGADZIRIRA AFCON: DECO	MUTAMBI wemaWarriors neLamontville Golden Arrows yekuSouth Africa – Danny “Deco” Phiri – anoti anoda kuita zvinorova apo vari kuenda kuEgypt kumakwishu eAfrica Cup of Nations (Afcon) ayo ari kutanga masvondo maviri  anotevera.   Phiri aive muchikwata chemaWarrirors chakaenda kuAfcon kuGabon mugore ra2017 apo chairairidzwa naKalisto Pasuwa asi havana kusvika kure mumutambo uyu sezvo vakaburitswa kumagroup stages ndokudzoka kumusha vasina kumbohwina kana mutambo mumwechete zvawo.   Muchikwata ichi maive nevamwe vatambi zvakare vakasarudzwa gore rino vakadai saMarvelous Nakamba, Knowledge Musona, Khama Billiat, Kudakwashe Mahachi naTeenage Hadebe.   “Aka kachange kari kechipiri kedu vamwe vatambi kudzokera kunotamba kuAfcon saka tiri kufanirwa kurakidza kuti takura uye tine zvidzidzo zvatakawana pamakwisu ekutanga ayo takaenda mugore ra2017.   “Saka gore rino tiri kufanirwa kutamba sevanhu vakurawo uye vanoziva zvavari kuita, tiri kuda kuita zvinorova,” anodaro Phiri.   Parizvino maWarriors ari kuSouth Africa uko ari kurwira kuchengetedza mukombe weCosafa Cup.   MaWarriors kana akabudirira kuhwina mukombe weCosafa svondo rino anobva apinda munhorowondo yekuhwina mukombe uyu katatu kakatevedzana.   South Africa neZambia zvakambohwinawo mukombe uyu kana, pachikwata chimwe nechimwe.   Chikwata chenyika ichi chichange zvakare chichishandisa mutambo uyu segadziriro yemakwishu eAfcon apo chichasangana nemaPharoahs ekuEgypt musi wa21 Chikumi.   Deco anoti vanozviziva kuti vatsigiri venhabvu vachange vakatarisira mutambo uyu apo vachatatsurana nevatambi veEgypt vanosanganisira Mohamed Salah.   Mugore ra2017 kuAfcon, maWarriors aive muboka reGroup D nezvimwe zvikwata zvinoti Algeria, Senegal neTunisia izvo zvaive zvizere nevatambi vepamusoro vanosanganisira Riyad Mahrez weAlgeria uyo panguva iyi aipisa zvikuru achangobva kuhwina mubairo weSoccer Star of the Year kozoti vamwe vakaita saSadio Mane weLiverpool.   “Isu vamwe sekutaura kwandamboita Afcon iyi ndeyedu yechipiri, takadzidza zvakawanda kare.   “Tinoziva kuti vatambi vane mazita aya uye Afcon yadarika takasangana nevamwe vaitopisa futi.   “Saka isu sechikwata tave kuziva kuti vatambi ava tinovamaka sei uye zvii zvinodiwa kuti tibudirire patinosangana navo.   “Chedu chatinofanirwa kuita chete kutamba sechikwata.   “Isuwo muchikwata chedu varimo zvakare vatambi vane mukurumbira saka hatisi kuvhunduka, tinongofanirwa kushanda nesimba chete kuti tisvike kure,” anodaro Deco.	https://www.kwayedza.co.zw/tagadzirira-afcon-deco/
sports	Pivac ave panyanga	ndiye akasarudzwa kuti azotsive Warren Gatland semurairidzi weWales gore rinotevera pachapera mutambo weWorld Cup.   Pivac ange achiita basa rimwe chete kuScarlets kubva mugore ra2014 izvo zvakamuona achiitungamirira kuhwina mukombe weGuinness PRO12 zvikabatsira chikwata chake kupinda musemi-fainari yeChampions Cup mumwaka mumwe chete uyu.   Shasha iyi – iyo yaimbove mupurisa kunyika yake yeNew Zealand – akakunda vamwe vanoti Dave Rennie naScott Robinson kupinda pachigaro ichi icho chichazosiiwa naGatland gore rinotevera pachapera mutambo weWorld 2019 Japan. Pivac acharamba achitungamirira maScarlets kusvika kupera kwemwaka we2018-19   Achazove pasi peWRU muna Chikunguru 2019, Gatland apedza kutungamira Wales kuWorld Cup. — SportMails rugby	https://www.kwayedza.co.zw/pivac-ave-panyanga/
sports	Zim yakunda Singapore	  CHIKWATA chenyika checricket chemaChevrons nhasi chakunda Singapore ne111 runs mumutambo wacho wekutanga wekurwira tikiti rekuenda kuICC Twenty20 International Series World Cup uyo watambirwa paQueens Sports Club kuBulawayo.   MaChevrons ndiwo ange atanga kutamba (bat) izvo zvamaona achiita 236 pachibuda vatambi vashanu kubva pa20 overs yazotadza kuteverwa neSingapore iyo yaita 125 pabuda vatambi vayo vanomwe.   Mutambi wemaChevrons, Sikandar Raza, ndiye ahwina mubairo weMan of Match zvichitevera maruns 87 aaita kubva pamabhora 40 aasangana nawo.   Mumutambo uyu, maChevrons ari kubandana nedzimwe nyika dzisere apo zvose zviri kurwira matikiti maviri ekuenda kuICC Twenty20 International Series World Cup kuAustralia munaGumiguru.   Mutambo uyu wakaparurwa nemutungamiri wenyika, President Mnangagwa, nezuro kuQueens Sports Club, kuBulawayo.   MaChevrons ari muboka reGroup A uye nemusi weChipiri achasangana neJersey ozopedzisira neUnited States of America musi weChina.   Mune rimwe boka, kune zvikwata zvinoti Netherlands, Hong Kong, Uganda nePapua New Guinea.   Mumapoka maviri aya, muchabuda zvikwata zviviri izvo zvichatamba musemi-final uye zvinenge zvahwina ndizvo zvichabva zvawana matikiti ekuenda kuAustralia.   Fainari yemutambo uyu ichazotambwa musi weSvondo.	https://www.kwayedza.co.zw/zim-yakunda-singapore/
sports	Croatia Yotamba neFrance Kurwira Mukombe weWorld Cup	Croatia yapinda mufainari yayo yekutanga yeWorld Cup kubvira makundano epasi rese aya avambwa muna 1930. Vateveri vechikwata cheCroatia vari mumafaro mushure mekunge chikwata chavo chakapinda mufainari ye 2018 World Cup nezuro manheru mushure mekurova England 2-1 nechibodzwa chakakandwa na Mario Mandzukic munguva yemuwedzerwa. Croatia yakatanga yakatungamirwa ndokudzora kuita mangange 1-1 ndokuzopedzisa England apo varuzhinhi vanga vave kufunga kuti mutambo uyu uchaenda kumapenereti. Aka ndiko kekutanga Croatia ichipinda mufainari yemakundano eWorld Cup mushure mekusvika muma semi fainari muna 1998 apo yakarohwa 2-1 neFrance. VaTapiwa Mahwengwa avo vanotevera chikwata cheBarcelona vanoti zvinodakadza kuti zvikwata zvisina mukurumbira wakanyanya seCroatia zviitewo mukurumbira. Mumwe muteveri wemutambo wenhabvu, VaWalter Mombo, vanoti veruzhinji vanga vachidherera Croatia asi vasina kutarisa nhoroondo yayo mumakwikwi aya. Croatia yave kusangana mufainari ichaitirwa muLuzhiniki Stadium neSvondo neFrance, iyo yakarova Belgium mu semi final. Belgium iri kusangana neEngland neMugovera dzichirwira chinzvimbo chechitatu mumakwikwi e2018 World Cup ari kutarisirwa kupera zvine mutsindo pamutambo we Croatia neFrance neSvondo. No media source currently available 	https://www.voashona.com/a/croatia-yotamba-nefrance-kurwira-mukombe-weworld-cup/4479374.html
sports	Hatizivi pachadzoka nhabvu: PSL	  SANGANO rePremier Soccer League (PSL) rinoti harizive kuti nhabvu yemuno ichatanga kutambwa rinhi sezvo pari zvino vari kumbotevedzera mitemo yakatarwa neHurumende yekurwisa kupararira kwechirwere cheCovid-19.   Kubva pakambomiswa mitambo yose munyika muno muna Kurume gore radarika apo pakatanga kunyuka denda reCovid-19, hakuna kuzombobvira kwatambwa mitambo yePSL.   Muhurukuro neKwayedza, chamangwiza wePSL – Kennedy ‘Kenny’ Ndebele – anoti pari zvino havasi kumbofunga pamusoro pekuti nhabvu ichadzoka rinhi sezvo nyika iri mushishi yekurwisa kupararira kwechirwere ichi.   “Tiri kutevedzera mitemo yeHurumende iri kukurudzira veruzhinji kuti vagare kudzimba,  takanzi tishandire kumba saka iye zvino takagara kumba uye tiri kushandira kudzimba dzedu.   “Nyika iye zvino iri palockdown, danho iro rakatorwa neHurumende kuti denda reCovid-19 risarambe richipararira. Saka isu tiri kutevedzera mutemo weHurumende.    Nguva ino, nyaya yekuchengetedza hupenyu hwevanhu yakakosha zvikuru,” anodaro Ndebele.   Kubva pakanyuka chirwere cheCovid-19 gore rapera, kune dzimwe nyika dzakadai seSouth Africa, Zambia neTanzania nhabvu yakadzoka ikatanga kutambwa munhandare dzisina vatsigiri nechinangwa chekudzivirira kupararira kwedenda iri.   KuTanzania nhabvu ichiri kutambwa pamberi pevatsigiri uye nguva pfupi yadarika chikwata cheFC Platinum chakasangana necheSimba Sports Club kunyika iyi mumutambo weCAF Champions League qualifiers.   Gore radarika, zvikwata zvinokwikwidza muPSL zvakange zvambopihwa mvumo yekutanga kuita gadziriro dzazvo.   Izvi zvakaona chikwata chemaWarriors – icho pari zvino chiri kuCameroon uko chiri kukwikwidza mumutambo eCHAN – chiita gadziriro kuburikidza nekutamba mitambo yehushamwari nezvikwata zvemuno.   Mitambo iyi ndiyo yakashandiswa nemurairidzi wemaWarriors, Zdravko ‘Loga’ Logarusic, kusarudza vatambi vekuti vazopinda muchikwata chekuenda nacho kuCHAN.	https://www.kwayedza.co.zw/hatizivi-pachadzoka-nhabvu-psl/
sports	World Cup: Chabvondoka	anonzwa svondo rino kutanga musi weChina apo pasi rose richange rakatarira kunyika yeRussia uko kuri kutambirwa mutambo weFifa Wold Cup 2018.   Mutambo uyu ndiwo mukuru pasi rose wenhabvu nekudaro Kwayedza yakaita ongororo yemitambo yekutanga yezvikwata zvakasiyana izvo zviri kutamba gore rino.   Mutambo wekutanga uchaona Russia – iyo inenge iri pamusha payo – ichisangana neSaudi Arabia kunhandare yeStadion Luzhniki.   Zvikwata zviri izvi zviri muboka rine zvimwe zvinoti Egypt neUruguay asi zvose vashoma vanoona zvichisvika kure mumutambo uyu.   Musi weChishanu ndipo pachange pakabaka apo shasha dzemuEurope – Portugal – ichasangana neSpain iyo yakambohwina mukombe weWorld Cup mugore ra2010 kuSouth Africa.   Uyu mutambo uchange wakatarisirwa nevazhinji sezvo zvikwata zviviri izvi zvinogona kubuda zvose muGroup B zvofambira mberi mumakwishu aya.   Portugal ichange yakaisa tariro yayo pavatambi vanoti Cristiano Ronaldo, Bernardo Silva, Adrien Silva nevamwe. Kozoti Spain, izere nemukaka wevatambi vanosanganisira  Isco, Marco Asensio, Koke, Diego Costa naThiago Alcantara.   Musi weMugovera, Nigeria ichisangana neCroatia, maSuper Eagles chimwe chezvikwata zvakamirira Africa kumutambo uyu uye vatsigiri vazhinji vari kushuvira zvikuru kuti aiite zvinorova kuWorld Cup.   France ichisangana neAustralia neMugovera zvakare, kozoti Argentina ichitatsurana neIceland.   Kuzvikwata zviri kukwikwidza kuRussia gore rino, France neArgentina zvimwe zvine vatambi vakawanda vanotamba nhabvu inonwisa mvura.   France ine vatambi vanosanganisira Kylian Mbappe, Antoine Griezmann, Paul Pogba, Ousmane Dembele naNabil Fekir.   Nerumwe rutivi, Argentina ine vatambi vanoti Lionel Messi, Angel di Maria, Gergio Aguero, Gonzalo Higuain, Paulo Dybala nevamwe vakawanda.   Musi weSvondo shasha dzine mukombe weWorld Cup – Germany – ichatamba mutambo wayo wekutanga apo ichasangana neMexico kuMoscow kuStadion Luzhiniki.   Germany chimwe chezvikwata zviri kutarisirwa kuhwina mukombe uyu asi inofanirwa kutanga yabuda muboka rayo rine zvikwata zvinoti Mexico, Sweden neKorea Republic. Die Mannschaft ine vatambi vakaita saMesut Ozil, Thomas Muller naTimo Werner. Musi uyu zvakare ndiwo uchaona Brazil – iyo yakahwinha mukombe weWorld Cup yakawanda – ichitamba mutambo wayo wekutanga apo ichasangana neSwitzerland kuRostov Arena.   Makore mana adarika, Brazil yakabatiswa pasi pamusha payo apo yakakundirwa musemi-fainari neGermany nekudaro gore rino ichange ine huturu hukuru sezvo iri kuda kuhwina mukombe uyu nepainogona. Samba Boys ichange yakaisa tariro yayo pana Neymar, Gabriel Jesus naRoberto Firmino.	https://www.kwayedza.co.zw/world-cup-chabvondoka/
sports	Barcelona yotenga Martial	kugadzirira mari inosvika 60 miriyoni paunzi yekutenga mutambi weManchester United, Anthony Martial.   Martial zvinonzi haasi kufara kuOld Trafford uye hurukuro dzekuwedzera imwe kondirakiti yake hadzisi kufamba nekuda kwekushaya mikana yekutamba yakawanda muchikwata chaJose Mourinho. Kondirakiti yake yaanayo parizvino ichapera mugore ra2019, asi ine chimwe chibvumirano chekuti inogona kuwedzerwa rimwe gore pamusoro.   Kubva Alexis Sanchez auya kuchikwata ichi muna Ndira, Martial haasati ambonwisa, angotamba mitambo mina chete inosanganisira uyo vakakundwa neTootenham pamwe neNewcastle uye akazoburitswa angotamba maminitsi 64 chete apo vakasangana neChelsea. Martial anonzi haana kufara paakaudzwa kuti ave kuchinja nzvimbo yekutambira zvichitevera kuuya kwakaita Senchez kuchikwata ichi.   Barcelona yaida kutenga Martial mwaka uno  ndokuzosarudza kutenga Ousmane Dembele kubva kuBorrusia Dortmund, asi inogona kuzodzokera mutambi uyu panopera mwaka uno.   Barcelona ine chivimbo chekuti inogona kutenga mutambi weFrance – Antoine Griezmann – kubva kuAtletci Madrid uye inonzi iri kuongorora Ryan Sessgnon weFulham. – SportsMail Football	https://www.kwayedza.co.zw/barcelona-yotenga-martial/
sports	Ndasuwa bhora: Figgy	  MUTAMBI weMighty Warriors neBlack Rhinos Queens, Felistas Muzongondi,  anoti asuwa zvikuru mutambo wenhabvu.   Izvi zvinotevera kumiswa kwakamboitwa mitambo pasi rose nechinangwa chekurwisa kupararira kwechirwere cheCovid-19 kubvira muna Kurume gore rino.   Mitambo yakatanga kuitwa munyika muno nguva yadarika apo maWarriors akasangana neAlgeria mumutambo wekurwira tikiti rekuenda kumakwikwi eAfrica Cup of Nations Cameroon 2021.   Mutambo uyu wakatambwa pasina vatsigiri sezvinodiwa pasi pemitemo yekurwisa Covid-19.   Figgy, sezita remadunhurirwa raMuzongondi, anoti akaita rombo rakanaka rekupinda basa kuZimbabwe National Army (ZNA) pamwe nekuve mutambi wenhabvu.   Muzongondi anoti kuva nerimwe basa kuri kumubatsira zvikuru sezvo ange achikwanisa kuwana raramo panguva yelockdown asi asuwa nhabvu unove mutambo waanodisisa.   “Kubva nyika yakaenda palockdown tange tichienda kumabasa, ndizvo zvange zvichitiraramisa muhupenyu hwedu nemhuri dzedu. Semutambi wenhabvu wemuZimbabwe zvakakosha chaizvo kuita rimwe basa uye mamwe mabhindauko anounza mari nekuti anokubatsira muhupenyu hwako pane dzimwe dzenguva. Kana usina zvimwe zvekuita ndipo paye zvinhu zvinooma,” anodaro.   Muzongondi anoenderera mberi achiti, “Chokwadi ndechekuti nhabvu ndaisuwa zvikuru, ndinonzwa manyukunyuku ndichitamba ndiri munhandare asi iye zvino chakakosha hupenyu hwevanhu uye hwedu tose pamberi.”   Figgy achagara ari munhorowondo yenhabvu yemaMighty Warriors sezvo ndiye ane chiremerera chekuva kaputeni wekutanga wechikwata chenyika kuchitungamirira kuenda kumakwikwi eRio de Janeiro Brazil 2016 Olympics.   Pari zvino zvikwata zvizhinji zvevarume zvakapihwa mvumo yekutanga kuita gadziriro dzavo asi hunge kana vatambi vacho uye hutungamiri hwaongororwa denda reCovid-19.	https://www.kwayedza.co.zw/ndasuwa-bhora-figgy/
sports	Fury otatsurana naWilder	anoti vakanyorerana pasi chibvumirano nevamiriri vaDeontay Wilder kuti vaviri ava vagorwe mumutambo weheavyweight muna Zvita kuLAs Vegas.   Puromota wemutambi uyu, Frank Warren, uyo anozivikanwa saGypsy King akataura svondo rino kuti mapoka maviri aya ange ari muhurukuro uye Fury ane chivimbo chekuti mutambo uyu uchabvumidzwa kuti uenderere mberi asi hunge kana akahwina mutambo wake wechipiri apo achasangana naFrancesco Pianeta mwedzi uno.   “Zvave kuitika manje, hunge ndikakunda Pienata,” Fury akaudza Behind The Gloves.	https://www.kwayedza.co.zw/fury-otatsurana-nawilder/
sports	Garai kumba:ZIFA	  MANEJA wechikwata chenhabvu chenyika chemaWarriors — Wellington Mpandare — oyambira vatsigiri vangade kuenda kunoona mutambo weZimbabwe neAlgeria uyo uchatambirwa muno nemusi weMuvhuro unotevera wekurwira kuenda kumutambo we2021 Africa Cup of Nations kuti vasaende kunhandare asi kuti vaone mutambo uyu vari kudzimba dzavo.   MaWarriors nemaDesert Foxes ekuAlgeria, iyo ine vatambi vane mukurumbira vakaita saRiyad Mahrez anotambira Manchester City yekuEngland naIsmael Bennacer weAC Milan (Italy), vari kusangana mumitambo miviri yemuboka ravo reGroup H.   Mutambo wekutanga uriko husiku hwemusi weChina chino kuAlgeria uye wechipiri uchange uri muno kunhandare yeNational Sports Stadium nemusi weMuvhuro unotevera.   Boka iri rine zvimwe zvikwata zvinoti Botswana neZambia.   Mitambo miviri yevakomana vaZdravko Logarusic, murairidzi wemaWarriors, neAlgeria yakakosha zvikuru uye vanofanirwa kutora zvibodzwa zvose kuti vaende pamusoro muboka ravo iri vagowana mukana wekuenda kumakwikwi e2021 Africa Cup of Nations ayo achaitirwa kuCameroon.   Mutambo wemaWarriors wemusi weMuvhuro uchange uri wekutanga kutambirwa munyika muno kubva pakamiswa mitambo pasi rose nechinangwa chekurwisa kupararira kweCovid-19.   Muhurukuro neKwayedza svondo rino, maWarriors asati asimuka akananga kuAlgeria, Mpandare anoti vatsigiri venhabvu havasi kutenderwa kunhandare kuchange kuchitambwa mutambo uyu muno.   “Vatsigiri venhabvu havasi kutenderwa kunhandare saka ngavagare kudzimba dzavo. Nemusi weMuvhuro patiri kusangana neAlgeria muno hakuna ari kutenderwa kuuya kuzoona nhabvu, mutambo uyu uchatambwa pasina vatsigiri.   “Isu tiri kutevedzera matanho akatorwa neHurumende, hatidi kuisa utano hwevatambi vedu nehweruzhinji panjodzi saka vanhu ngavagare kudzimba dzavo,” anodaro Mpandare.   Anoenderera mberi achiti, “Ngatisazoti hatina kupa yambiro, kuchange kune vemitemo vachichengetedza vachiona kuti hapana ari kupinda munhandare.”   Zvakadaro, sangano revatsigiri vemaWarriors reFriends of the Warriors rinoti riri kuronga nzvimbo dzichaonerwa bhora nevatsigiri nemusi weMuvhuro.   Mutungamiri wesangano iri — Edward Chimedza — anoti sezvo kunhandare kusiri kutenderwa kuti vanhu vapinde, sevatsigiri vari kutsvaga nzvimbo dzichaungana vanhu  vasingadarike 100 kuitira kuti vakwanise kuona mutambo uyu pamaterevhizheni.   “Isu tinoziva kukosha kwemitambo miviri iyi saka tiri kuitawo zvatinokwanisa kuti titsigire chikwata chedu. Tichaungana sevatsigiri kunzvimbo dzakasiyana uko tinenge tichitevedzera hedu mitemo yese yesocial-distancing kuti vanhu vasaite chitsoko-tsoko.   “Saka tine nzvimbo dzakawanda dzatichange tichishanda nadzo. Vakomana vedu vanofanira kuziva kuti tinavo uye tiri kuvatsigira, ivo ngavabate basa sebasa,” anodaro Chimedza.   Mumitambo mina yakapedzisira kusangana zvikwata zviviri izvi, maWarriors haasati ambokundwa neAlgeria.   Zvikwata izvi zvakaita mangange katatu uye maWarriors akahwina mumwe mutambo wacho.	https://www.kwayedza.co.zw/garai-kumbazifa/
