category	headline	text	url
health	Nyanzvi Dzoshushikana Zvichitevera Kufa kweVanhu Vane Covid-19 Zvisingazivikanwe Kuti Vane Chirwere Ichi	Nyanzvi mune zvehutano dzinoti hadzikurudzire kuti vanhu vazivikanwe kuti vanga vaine chirwere cheCOVID-19 mushure mekunge munhu afa sezviri kuitika munyika. Nyanzvi idzi dzinoti izvi zvinodziviririka chete kana hurumende ikaongorora vanhu vakawanda kusanganisira vese vanenge varwara. Magwaro anobudiswa nebazi rezvehutano pamusoro pechirwere cheCOVID-19 anoratidza kuti kune vanhu vanozozivikanwa kuti vanga vaine hutachiona hwechirwere ichi ivo vanhu vacho vatoshaya. Vaimbove gurukota rezvehutano panguva yehurumende yemubatanidzwa, Dr. Henry Madzorera, vati kufa kwevanhu vasati vazivikanwa kuti vari kunetsekana neyi zvinhu zvinoisa vashandi vezvehutano panjodzi. Mutungamiri wesangano rinomiririra vakoti, reZimbabwe Nurses Association, VaEnock Dongo, vaudza Studio7 kuti sesangano vanogarokurudzira hurumende kuti iise zvikwanisiro muzvipatara zvayo zvinoita kuti vezvehutano vaongorore munhu wese zvake anotsvaka rubatsiro munyaya yezvehutano zvisinei nekuti anoratidza kuti ane chirwere cheCOVID-19 here kana kwete. VaDongo vanoti sevashandi vezvehutano vanonetsekanawo nevanhu vanozobatwa chirwere ichi ivo vatoshaya. VaDongo vanoti kusavapo kwezvinoshandiswa kuti vana mukoti vazvidzivirire kuri kuisa nhengo dzavo dzakawanda panjodzi. Vatiwo sangano ravo riri kushushikana kuti vakoti vari kubatwa nehutachiona vari pabasa vari kuwanda. Nyanzvi idzi dzinotiwo kuongorora vanhu vakawanda kuti vane chirwere here kana kuti kwete ndiyo chete yekuti hurumende idzivirire kufa kwevanhu vakawanda pamwe nekupararira kwehutachiona hweCoronavirusm uhwo hunokonzera chirwere cheCovid-19. Asi mutevedzeri wegurukota rezvehutano, VaJohn Mangwiro, vaudza Studio7 kuti vanhu ava vanenge vaongororwa vachiri vapenyu asi vanofa vasati vaziva zvinenge zvabuda muongororo dzinenge dzaitwa. VaMangwiro vati izvi zvinoitika sezvo nyika isina michina inobudisa ongororo idzi chiripocho. Vachibvunzwa kuti izvi hazviisi here hutano hwevashandi vehutano panjodzi, VaMangwiro vati vashandi ava vari kutora varwere vese vanouya kuzvipatara sevanhu vane COVID-19 kusvika zvinenge zvabuda muongororo zvazivikanwa nekudaro vanenge vakapfeka zvekudzivirira. Kunyange hazvo hurumende ichiti vashandi vanenge vakapfeka zvekuzvidzivirira, vashandi vezvehutano, kusanganisira VaDongo, vanoti izvi hazvisi izvo zviri kuitika muzvipatara zvehurumende sezvo zvikwanisiro zvinodiwa izvi zviri zvishoma zvakanyanya. VaDongo vanoti kushaikwa kwezvikwanisiro imwe yenyaya dziri kupa kuti vashandi vezvehutano varambe kuenda kubasa. Sangano ravana chiremba vakuru reZimbabwe Senior Hospital Doctors Association rakazivisa hurumende svondo rino kuti inofanirwa kugadzirisa zviri kunetsa muzvipatara, kutadza kwayo vanenge voramwa mabasa. No media source currently available 	https://www.voashona.com/a/zimbabwe-medical-experts-worried-by-deaths-of-unsuspected-covid-19-patients/5507358.html
health	Madzimai Oyambirwa nezveChirwere CheKusagadzikana Mupfungwa Achongobva Kusunguruka	Nyanzvi munyaya dzezvehutano dziri kuyambira vanhu kuti vagare vakangwarira nyaya yekurwara nepfungwa kunogona kuita madzimai kana achangobva mukusungunuka zvinogona kuti vamwe vagume vatora hupenyu hwavo. Asi chirwere ichi chinorapika munhu akakwanisa kuwana rubatsiro nekukurumidza. Chirwere ichi chinonzi postpartum chinokonzerwa nekusagadzikana mupfungwa kana mudzimai achangobva mukusungunuka. Dr Vongai Munatsi vanoti pavanhu gumi vanoenda kunotsvaga rubatsiro kuzvipatara nekumakiriniki munyika, panowanikwa vanhu vatatu vanezvirwere zvepfungwa. Vakurudzira kuti kana zvaonekwa kuti mukadzi asununguka aakuita zvinhu zvaaisamboita kare zvinenge kusuwa, kutadza kudya zvakanaka kana kutoramba kuyamwisa mwana , zvinenge zvavekuratidza kuti pfungwa dzake dzinenge dzisisina kugadzikana zvakanaka. Dr Munatsi vanoendera mberi vachiri zvirwere zvepfungwa zvinofamba nedzinza remunhu zvokuti kana zvikasaongororwa nemazvo, panogona kuonekwa kuti kune vamwe vemudzinza vakambobatika nedenda repfungwa. Vatiwo zvirwere zvepfungwa hazvikonzerwi nekuroiwa, madhimoni kana mweya yetsvina asi kuti varapwi ava vanenge vachingoda anoda kukurukura navo kuti vataure misengwa yavakatakura. Mugari wekuChitungwiza Amai Grace Chihuri vanoti nyaya yemadzimai anovhiringika pfungwa kana vabatsirwa inyaya isinganyanye kutambirika mumhuri dzakawanda zvokuti havatozive kuti vakadzi ava vanokwanisa kurapwa nemishonga vakatoita zvakanaka. Nyanzvi yezvehutano hwepfungwa, avo vanoshanda nesangano reZimbabwe National Association for Mental Health kana kuti ZimNamh, Dr Ignatius Murambidzi, vakatsinhirawo mashoko akataurwa naDr Munetsi vachiti vanhu vakawanda havanzwisise nezvenyaya deemadzimai anoshungurudzika mushure mokunge vasununguka izvo zvinozoita kuti varware havo muchinyararire. Dr Murambidzi vanoti zvirwere zvepfungwa zvinorapika nemapiritsi zvokuti varapwi ava vanotogona kutorarama kusvikira vakwegura vachinwa mishonga iyoyi. Chero zvazvo zvisingazivikanwe kuti kuti madzimai mangani ane dambidziko repostpartum depression munyika, Dr Murambidzi vanoti denda repfungwa ratove dambudziko guru nokudaro panofanirwa kutsvagwa dzimwe nzira dzokuti vanhu vanedambudziko iri vakurumidze kuwana rubatsiro vasati vasvika pakuda zvokuzotora hupenyu hwavo. Sangano reWorld Health Organisation rinoti huhwandu hwevanhu varikuzviuraya kwave kuda kuenzana nevanhu vanofira munjodzi dzepamigwagwa. Vanhu mirioni nemazana matanhatu anemakumi mana, 1 640, vakafa nekuzviuraya uye vanhu vanodarika mirioni nemazana masere anemakumi matatu, 1830, vakafira mutsaona dzepamigwagwa mugore 2017 zvinova zvinhu zvave kuratidza kuti firo mbiri idzi dzatove kukwikwidzana. Sangano reWorld Health Organisation rinoti zvakare vanhu vanodarika mamiriyoni matatu pasi rose vanorwara nechirwere chekufungisisa kana kuti depression pachirungu, uye vanhu vanodarika miriyoni imwe chete, vanozviuraya pasi rose.	https://www.voashona.com/a/madzimai-oyambirwa-nezvechirwere-chekusagadzikana-mupfungwa-achongobva-kusunguruka/5444865.html
politics	VaWadyajena Vokonzeresa Mutauro kuMasvingo neMifananidzo yaAmai Mugabe	Nhengo ye Zanu PF inomirira Gokwe Nembudziya muparamende, VaJustice Mayor Wadyajena, vakonzeresa mutauro apo vasvika panzvimbo yanga ichitiriwa musangano wekunzwa pfungwa dzevanhu pabhiri rekuvandudza mutemo wekomishoni yerunyararo nekuregererana. VaWadyajena vasvika pamusangano uyu kuMasvingo vaine mota yange ine zvinyorwa zveZanu PF uye ine mufananidzo wemudzimai wemutungamiriri wenyika, Amai Grace Mugabe. Izvi zvaita kuti vagari vekuMasvingo vapopote vachiti VaWadyajena vari kutyora mutemo weparamende unorambidza nhengo dzeparamende kupfeka zvipfeko zvebato kana dzichiita basa rekutsvaga pfungwa devanhu. VaWadyajena, avo vanga vari ivo sachigaro wekomiti yezvemitemo, vashoropodzwa nevazhinji vachiti vanga vachida kukonzeresa nyonga nyonga uye kutyisidzira vanhu vange vauya kuzotaura nezvebhiri iri. Mumwe wevanhu vasina kufara nezvaitika pamusangano uyu ndi Amai Sungano Zvarebwanashe. Amai Zvarebwanashe vati VaWadyajena vanofanirwa kuita zvinhu zvinotambirwa neveruzhinji kuitira kuti chirongwa chavari kuita chiite chiremera. Mumwe mugari wekuMucheke, Va Godfrey Kurauone, vati izvi zvaitika apo bhiri iri riine nyaya dzakaoma dzine chekuita nemhirizhonga yakaitika munyika ikatora hupenyu hwevanhu vakawanda. Imwe nhengo yekomiti iyi, Muzvare Jessie Majome, vashorawo sachigaro wavo vachiti aita zvinhu zvakashata zvisiri pamutemo. VaWadyajena varamba kutaura nezvemotokari yavo vakangoti musangano waitwa zvakanaka. Asi vagari vanosanganisira Amai Enterance Takaedzwa vati ivo VaWadyajena vakaramba vachifamba nemotokari yakadai vanokonzera kupesana kwevanhu avo vari kuda kugadziriswa nekubatanidzwa nebhiri rerunyararo iri. Vanhu vazhinji vashoropodza bhiri iri rakaitwa patsva mushure mekurambwa gore rapfuura vachiti rangodzoka rakadaro risina kubviswa zvavakaramba zvekupa masimba akawanda kugurukota rezvemitemo. Vataura pamusangano uyu vati gurukota rezvemitemo riri kupihwa masimba akawandisa ekupindira mukutongwa kwenyaya dzemhirizhonga kunyanya panyaya dezvematongerwo enyika. Vanhu ava vati gurukota iri harifanirwe kupihwa masimba akawanda. Veruzhinji vanoti bhiri iri rinofanirwa kuvandudzwa kuitira kuti nyaya dzemhirizhonga dzakaitika kubva nyika yawana kuzvitonga, uye kubvutirwa pfuma kwakaitika kune vanopikisa mugore ra 2008, kugadziriswe kuitira kuti vanhu vagarisane zvakanaka munyika. No media source currently available 	https://www.voashona.com/a/zimbabwe-bill-hearing-causes-stir-in-masvingo/3763621.html
health	Vagari Vaswera Vachizvifambira Zvavo muKwekwe Yakavharwa neMugovera	Vagari vemuKwekwe vari kutambira nenzira dzakasiyana siyana kuvharwa kwakaitwa guta ravo zvichitevera kuwanikwa kwechirwere cheCovid-19 chemhando yekuIndia muguta iri. Vagari vemuKwekwe vari kutambira nenzira dzakasiyana siyana kuvharwa kwakaitwa guta ravo zvichitevera kuwanikwa kwechirwere cheCovid-19 chemhando yekuIndia muguta iri.\n\nKunyange hazvo hurumende yakatara kuti lockdown iyi itange nezuro manheru, zvitoro nemamwe mabhizimisi zvange zvakavhurwa uye veruzhinji vange vachiita mabasa avo semazuva ose kusanganisira kutengesa pamisika nekuchinja mari mumigwagwa, vamwewo vari mumitsetse pamabhangi.\n\nHurumende yakazivisa nezuro kuti muguta iri muchave nelockdown\nkwemasvondo maviri kutanga nezuro manheru zvichitevera kuwanikwa kweimwe mhando yechirwere cheCovid iyo yakauraya mumwe muzvinabhizmisi mudhorobha reRedcliff svondo rapera mushure mekunge ashanya kuIndia.\n\nVamwe vagari vemuKwekwe vataura neStuio 7 vati vanotyira kuti kungove\nnelockdown munzvimbo iyi chete hakuna zvakunonyanyobatsira vamwewo\nvachiti vanoona danho iri richibatsira.\n\nMumwe mugari, Parti Ngozo, anove mutapi wenhau anoshanda akazvimirira ati maonero ake ndeekuti dai nyika yose yaiswa mulockdown sezvo mhando yechirwere cheCovid yekuIndia iyi ichiratidza kuti ine hukasha hwakasimba.\n\nMumwe mugari wemuguta iri, Muzvare Nyarai Ndawana, avo vanove mukuru wesangano reZichea mudunhu reMidlands, vati veruzhinji vanonzwisisa chose kukosha kwekudzivirira chirwere cheCovid-19 asi vati nekuda kwekutambura vakawanda vanozotadza kutevedzera zvimwe zvezvinodiwa vachitsvaga zvinoraramisa mhuri dzavo.\n\nMeya weguta reKwekwe, Amai Angeline Kasipo, avo vanovewo\nmuzvinabhizimisi vane nzvimbo inoitirwa michato nezvimwe, vati\nkunyange hazvo lockdown ichigona kuvhiringidza mararamiro evanhu, vane chokwadi chekuti veruzhinji vanonzwisisa kukosha kwedanho rekuve\nnelockdown.\n\nMumwe muzvinabhizimisi wemuKwekwe, VaFreddy Kapuya, avo vanove mumiriri weMhondoro Ngezi mudare paramende vari mubato reZanu PF, vati vanotambirawo danho rekuve nelockdown vachiti kukoshesa hutano hweveruzhinji ndicho chinhu chikuru.\n\nVakambove gurukota rezvehutano muhurumende yemubatanidzwa, uye vahigarawo muKwekwe, Dr Henry Madzorera, vati danho rekuti muKwekwe muve nelockdown rakanaka.  Asi Dr Madzorera vati danho iri rinofanirwa kutsigirwa nemamwe matanho akasimba anosanganisira kusimudzira ongororo yeveruzhinji kuti vane chirwere cheCovid-19 here kana kuti kwete. Muchizivisa chavo nezuro, gurukota rezvehutano, VaConstantino Chiwenga, vakatiwo mabhawa ose haasi kubvumidzwa kuvhura munguva yelockdown, uye michato nekunamata vanhu vakaungana, zvava kurambidzwawo kwemasvondo maviri.  VaChiwenga vakatiwo vanenge vafirwa vanofanirwa kunge vaine munhu abva kubazi rezvehutano, uye vanhu vanoungana parufu havafanirwe kudarika makumi matatu. Vanhu vanopfuura nemuguta reKwekwe vari kukurudzirwa zvikuru kusamira muguta iri kwenguva yakareba. VaChiwenga vakatiwo hurumende ichaenderera mberi nedzidziso yechirwere cheCovid-19, kucheneswa kwezvitoro nenzvimbo dzose dzinopindwa neveruzhinji.\n\nDzimwe nyanzvi mune zvehutano dziri kukurudzirawo kuti hurumende isimudzire kubaiwa kweveruzhinji nhomba senzira yekubatsira kudzivirira kupararira kwechirwere cheCovid-19. Nezuro vanhu zviuru zvipfumbamwe nemazana matatu nemakumi matanhatu nevapfumbamwe, 9 369, vakabayiwa nhomba yekutanga, izvo zvakasvitsa huwandu hwevanhu vabayiwa nhomba yekutanga pazviuru mazana matanhatu nemakumi maviri nezvina nemazana matanhatu nemakumi matanhatu nevashanu, 624 665.\n\nHurumende ine hurongwa hwekubaya vanhu mamiriyoni gumi, avo vanove zvikamu makumi matanhatu kubva muzana zvevanhu vari munyika senzira yekurwisa kupararira kwechirwere ichi, icho chauraya vanhu munyika yose vanosvika chiuru nemazana mashanu nemakumi masere nevatanhatu, 1 586, uye kubata vanhu vanodarika zviuru makumi matatu nezvisere nemazana matanhatu nemakumi matanhatu nevana, 38 664. Pasi rose, vanhu vanodarika mamiriyoni zana nemakumi matanhatu nematanhatu, 166 million, vabatwa nechirwere ichi, uye vanhu vanodarika mamiriyoni matatu nemazana mana nemakumi matanhatu ezviuru, 3, 460 000 vafa nechirwere ichi pasi rose. No media source currently available 	https://www.voashona.com/a/kwekwe-residents-continue-their-business-as-usual-despite-being-in-lockdown/5900590.html
business	Mutengo weMafuta eDzimotokari Unokwidzwa Zvichienda neMadhorobha neMaguta	Sechave chigariro musoro wetsuro kushaya nyanga, mutengo wemafuta ekufambisa dzimotokari wakwidzwa zvakare kutanga munyika yose. Boka rinoongorora pamwe nekutara mitengo yemafuta edzimotokari, reZimbabwe Energy Regulatory Authority, ZERA, rakazivisa neSvondo usiku kuti mutengo wemafuta uyu unenge uchizosiyana zvichienderana nemadhorobha nemaguta, uchidhurisisa kunzvimbo dziri kure. Semuenzaniso, peturu muHarare yakwira kubva paRTGS$ 9.12 kuenda paRTGS$10.01 parita, dhiziri richikwirawo kubva paRTGS$9.36 kuenda paRTGS$10.32 parita. Asi mitengo iyi yakasiyana nemitengo yekuBulawayo sezvo rita repeturu rave kutengeswa nemari inoita $RTGS10.39, kuchitiwo dhiziri richiita $RTGS10.69 parita. Mitengo yekuVictoria Falls ndiyo inenge iri pamusorosoro munyika yose sezvo rita redhiziri rakwidzwa kuenda paRTGS$10.86 parita, kuchitiwo peturu yave kuita RTGS$10.56 parita. ZERA yazivisa kuti mitengo iyi yasiyaniswa pachitariswa mutengo wekusvitsa mafuta aya kunzvimbo dzakasiyanasiyana idzi. Vemichovha inotakura veruzhinji vanoti mitengo iyi ichavaomesera zvikuru sezvo ivo vachamanikidzwa kukwidzawo mari dzinoripirwa nevanhu vanenge vachifamba zvichienderana nekuti vanenge vachienda kunzvimbo dzipi. Munyori anoona nezvemabasa musangano revemichovha reGreater Harare Association of Commuter Omnibus Operators, VaCaleb Dominic Bepeta, vanoti chiri kunetsa ndechekuti mitengo iri kungokwira asi mihoro yevanhu vavanotakura isina kwairi kuenda. No media source currently available 	https://www.voashona.com/a/zimbabwe-fuel-price-hikes-zera/5057176.html
health	Veruzhinji Vokurudzirwa Kubayiwa Nhomba yeCovid-19	Nyanzvi munyaya dzehutano dzinoti zvakakosha kuti vanhu vakawanda vabaiwe nhomba yeCovid-19 kuitira kuderedza huwandu hwevanhu vari kufa nechirwere ichi. Nyanzvi munyaya dzehutano uye vari mutungamiri wesangano reMedical and Dental Private Practitioners of Zimbabwe Association, Dr Johannes Marisa, vaudza Studio7 kuti kana vanhu vakawanda munyika vakabaiwa nhomba yeCovid -19, zvinoderedza njodzi yedenda iri iro ranetsa pasi rose. Vaimbove gurukota rezvehutano muhurumende yemubatanidzwa, uye vari munyori wezvehutano muMDC Alliance, Dr Henry Madzorera, vatiwo vanhu vakabaiwa vakawanda zvinoderedza kufamba kwechirwere ichi. VaMadzorera vatiwo zvakakosha kuti hurumnde izivisewo veruzhinji mashandiro ari kuita nhomba munyika vachiti izvi zvikazivikanwa neveruzhinji zvinobatsirawo mukuwedzera huwandu hwevanhu vanoenda kunobaiwa nhomba idzi. Hatina kukwanisa kunzwa kubva kubazi rezvehutano sezvo takundikana kubata mutevedzeri wegurukota rezvehutano , Doctor John Mangwiro, pamwe nemutauriri webazi iri, VaDonald Mujiri. Asi hurumende inoti ine hurongwa hwekubaya nhomba yeCovid-19 vanhu vanosvika mamiriyoni gumi, kana kuti zvikamu makumi matanhatu kubva muzana senzira yekumisa kupararira kwechirwere ichi. Hurumende yakazivisa nezuro kuti Covid-19 yakauraya vanhu makumi maviri nevatanhatu nezuro, uye vanhu mazana manomwe nemakumi mashanu nevana vakabatwa nechirwere ichi nezuro wakare Vanhu vabatwa nechirwere ichi munyika vava zviuru zana negumi nezvipfumbamwe nemazana mashanunevasere(119 508), uye vafa nechirwere ichi vava zviuru zvinanemakumi manomwe nevatatu, (4 073). Vanhu vabaiwa nhomba yekutanga munyika yese vave pamamiriyoni mavirinezvuru gumi nezvitatu nemazana matatu nemakumi mana(2 013340). Vabaiwa nhomba yepiri vave miriyoni nezvuru zana nemakumi manomwe nezvipfumbamwe nemazana matanhatu nemakumi masere nevanomwe(1 179 687). No media source currently available 	https://www.voashona.com/a/zimbabweans-urged-to-be-vaccinated/6002783.html
politics	Zimbabwe Working Group Inozeya Zimbabwe Mushure maVaMugabe	Nhengo shanu dzesangano remuAmerica rinoshanda rakazvimirira uye risina divi rarakarerekera, reZimbabwe Working Group, dzakashanyira Zimbabwe mwedzi wapera nechinangwa chekuti dzinoona mamiriro akaita zvinhu mushure mehutongi hwevaimbove mutungamiri wenyika VaRobert Mugabe. Sangano iri, iro rine nhengo dzaimboshanda muhurumende, vanamuzvinafundo, pamwe nemagweta vane ruzivo nezveZimbabwe, neChitatu dzaita musangano muWashington D.C. wekuzeya zvadzakawana, uye kupawo pfungwa dzadzo pamamiriro akaita zvinhu. Chikwata chakashanyira Zimbabwe ichi chine nhengo dzinoti vaimbove mumiriri weAmerica kuZimbabwe, VaBruce Wharton, vaimbove mumiriri weAmerica kuKenya, VaMark Bellamy, vaimbove mutevedzeri wemunyori anoona nezveAfrica muAmerica, VaTodd Moss, Amai Michelle Gavin, avo vaimbove mumiriri weAmerica kuBotswana, pamwe naVaAlexander Noyes. Vachitaura zvavakaona mushure mekushanya kwavo kubva musi wa20 kusvika musi wa 25 Chivabvu, VaBellamy vati vanoshushikana zvikuru nekuparara kwezvinhu munyaya dzezvehupfumi muZimbabwe. VaBellamy vatiwo danho remauto mukufambiswa kwehurumende ratokura zvichienzaniswa nenguva yaVaMugabe, uye ndezvimwe zvezvinhu zvinoshusha vanhu. VaWharton vatiwo kunyange hazvo zvinhu zvakaoma, pane zvimwewo zvinoyemurika zviri kuitika muZimbabwe, zvakaita segwaro idzva revavhoti, iro vati rakanaka kudarika raivepo kubva pawana nyika kuzvitonga kuzere. Vatiwo chivimbiso chehurumende chekuti munyika muchaitwa sarudzo dzakachena chinhu chinotambirika zvikuru, uye muguta reHarare vanhu vave nekutya kushoma pane zvaimboitika munguva yaVaMugabe, uye vemapato anopikisa vari kukwanisa kutsvaga rutsigiro vakasununguka. Asi VaWharton vati chinongoshoreka pagadziriro yesarudzo kunonoka kweZimbabwe Electoral commission, ZEC kuburitsa gwaro revavhoti repepa rinoonekwa nevanhu vose. ZEC yakangoisa gwaro iri padandemutande chete. No media source currently available Chimwe chizvarwa cheZimbabwe chapindawo mumusangano uyu, VaKuda Bhejana, vanoti vafadzwa chose vachiti America ichine pfungwa yekuti idyidzane neZimbabwe kuburikidza nechido chechikwata ichi chekuda kuona mamiriro akaita zvinhu mushure maVaMugabe. Chimwe chizvarwa cheZimbabwe, VaDaniel Chigwada, vatiwo vafadzwa zvikuru nemusangano uyu, kunyange hazvo paine zvimwe zvinonzi zvichiri kuda kugadziriswa. Nyanzvi mune zvematongerwo enyika, uye vari gweta, VaAlex Magaisa, ndemumwe wezvizvarwa zveZimbabwe zvapinda mumusangano uyu. VaMagaisa vanoti zvizhinji zvataurwa nenhengo dzechikwata ichi ndezvinhu zvagara zviri kuonekwawo nevakawanda muZimbabwe. Doctor Magaisa vati ichokwadi kuti pachine zvakawanda zvinoda kuti zvigadziriswe zvakaita semashandiro eZEC, pamwe nekupindira kunonzi kwemauto munyaya dzesarudzo, asi vachiti vafadzwa kuti kupinda kwechikwata ichi munyika kwakaitawo kuti kuvhurire pasi rose mamiriro akaita zvinhu muZimbabwe. Chikwata cheZimbabwe Working Group ichi chakasanganawo nevemapato anopikisa, masangano akazvimirira, vedzisvondo, vemabhizimusi, pamwe nevamiriri vehurumende kuti chinzwe maonero avo pakuti nyika ingaita here sarudzo dzakasununguka. Chikwata ichi chinoti zvachakaunganidza zvichasvitswa kuhurumende yeAmerica, kuchikwata chemutungamiri wenyika VaDonald Trump, pamwe nekudare reSeneti.	https://www.voashona.com/a/zimbabwe-politics-zimbabwe-working-group/4437163.html
business	Hurumende Yokurudzirwa Kugadzirisa Dambudziko reKushaikwa kweMagetsi Pave neKutyira Kuti Mitengo yeZvigadzirwa zveMunyika iChakwira	Nyanzvi mune zvehupfumi, vashandi, vashandirwi pamwe nevezvitoro vari kuyambira kuti kana dambudziko rekushaikwa kwemagetsi rakatarisana nenyika rakasagadziriswa nekukurumidza richakonzera matambudziko akawanda anosanganisira kukwira kwemitengo yezvigadzirwa zvemunyika, izvo zvichazoomesera veruzhinji. Mutungamiri wesangano rinomirira vashandirwi, reConfederation of Zimbabwe Industries, CZI, VaKurai Matsheza, vanoti dambudziko rekushaikwa kwemagetsi munyika riri kuvabata zvakanyanya zvekuti vanga vakatarisira kuti hurumende neZESA vachakasika kurigadzirisa. VaMatsheza vanoti nekuda kwedambudziko iri, vemakambani vave kumanikidzwa kutsvaga nzira dzekuti varambe vachigadzira zvigadzirwa zvavo dzinosanganisira kushanda usiku nemukupera kwesvondo panenge pauya magetsi. VaMatsheza vanoti vemakambani vanenge vachikwanisa ndivo vari kuisawo magwetsi anoshanda nezuva kana kushandisa majenareta, zvinhu zvavanoti zvinenge zvave kuvadhurira, zvinozoita kuti vasiire mutoro uyu kuvatengi. Izvi zvinotsigirwa nenyanzvi mune zvehupfumi vachishanda vakazvimirira, VaMasimba Kuchera, avo vanoti kushandiswa kwemajenareta nevemakambani kunowedzera mutengo wezvinhu, izvo zvinozodhurisirwa vatengi. Munyori mukuru werimwe sangano rinomirira vashandi, reZimbabwe Federation of Trade Unions, ZFTU, VaKennias Shamuyarira, vanoti dambudziko riripo nderekuti hurumende pamwe nekambani yeZESA havasi kukoshesa zvine basa zvekuwanisa nyika magetsi. Vanoti hurumende inofanirwa kugadzirisa magwenya emarasha mumaguta ose kuitira kuti zvinhu zviitire nyore vashandi nevashandirwi. Saka dambudziko iri ringagadziriswa sei? VaKuchera vanotiwo zvinotoda kuti nyika itange kugadzira magetsi akawanda vachiti kuKariba nekuHwange hakusi kubva magetsi akawanda uye ekutengawo acho mashoma. Vanoti panenge pachitoda hurongwa hwekuti pabikwe magetsi akawanda pachishandiswa zuva, mvura, uye marasha, vachiti munyika zuva rakawanda kwazvo zvekuti magetsi anokwanisa kugadzirika nyore. Studio 7 yakundikana kubata gurukota rezvemhando dzemoto, VaSoda Zhemu, kuti tinzwe kana paine matanho avari kutora sehurumende asi nharembozha yavo yanga isiri kudairwa. Dambudziko rekudzimwadzimwa kwemagetsi rinonzi riri kukonzerwa nekuderera zvakanyanya kwaita mvura mudhamu reKariba uko kunogaiwa magetsi. Zvinonziwo hurongwa hwekuti nyika itenge magetsi kuSouth Africa huri kuvhiringidzwa nekuti kambani yemagetsi munyika iyi yeEskom ine matambudziko ayowo, uyewo Zimbabwe inonzi haina nhoroondo yakanaka pakubhadhara magetsi kumakambani ekunze anomboibatsira. Kunyange hazvo vakawanda vari kukurudzira kuti hurumende ivake magwenya emoto wezuva akawanda, vamwe vanoongorora zvematongerwo enyika vanoti izvi zvinokanganiswa nehuwori sezvakaonekwa mune mamwe makambani akambopiwa basa iri nehurumende mumashure ayo akakundikana kupedza basa iri. No media source currently available 	https://www.voashona.com/a/6864669.html
politics	CCC Inoti ZEC, Mapurisa neMatare Opa Kuti Sarudzo Dzisina Mutauro Dzinetse Kutarisira Muna 2023	Bato rinopikisa reCitizens Coalition for Change raita musangano nevatori venhau nhasi rikati harisi kufara nemamiriro akaita zvinhu nyika yatarisana nesarudzo dza2023. Bato iri raratidza kusafara nezviri kuitwa neZimbabwe Electoral Commission uye mapurisa nematare. Vakafanobata chigaro chemutauriri webato Muzvare Fadzayi Mahere nevakafanobata chigaro chemunyori munyaya dzesarudzo ivari kanzura muHarare VaIan Makone ndivo vakokera musangano uyu. Bato reCCC rinoti harisi kufara nehuwandu hwevanhu vari mugwaro revavhoti vari kunzi neZEC vane mazita sina kunyorwa zvakanaka. Vachitaura neStudio 7, VaMakone vatiwo mutemo unenge uri kutarisa kuti wabuda mumba maani sezvo nhengo dzavo dzinosanganisira mumiriri weChitungwiza North VaJob Sikhala uye VaGodfrey Sithole vari muhusungwa kuChikurubi vachipomerwa mhosva yekukonzera mhirizhonga kuNyatsime vachinyimwa mukana wekubvisa mari yechibatiso nematare. No media source currently available Dzimwe nhengo dzeCCC gumi nevatatu dzakasungwawo. Asi bato iri rinoti riri kushamisika kuti sei veZanu-PF vakatanga mhirizhonga kuNyatsime vamwe vachibuda pamavhidhiyo vasina kusungwa. Mutauriri wemapurisa Assistant Commissioner Paul Nyathi vanoti hakuna akamhan’ara. Mukuru mubazi rezvekuburitswa kwemashoko muZanu-PF VaTafadzwa Mugwadi vanoti mutemo hautarise kuti wabuda mumba maani. No media source currently available 	https://www.voashona.com/a/6687300.html
health	Vanhu Vabatwa neCoronavirus Vosvika Mazana Matatu neMakumi Masere neManomwe	Bazi rezvehutano rinoti huwandu hwevanhu vabatwa nechirwere checoronavirus munyika yose hwasvika pamazana matatu nemakumi masere nemanomwe kana kuti 387. Vanhu vafa vachiri vana uye vapora vave makumi mashanu nevana kana kuti 54. Vanhu vavhenekwa kusvika parizvino vadarika zviuru zvishanu nemakumi mapfumbabwe kana kuti 59, 000. Vanhu vakawanda vobatwa nechirwere ichi vari kubva kuSouth Africa. Vanhu vose vari kubva kune dzimwe nyika vari kumbonzi vagare vakachengetedzwa munzvimbo dzakasiyana siyana kwemazuva makumi maviri nerimwe kuti vasatapurirwa vamwe chirwere kana vainacho. Asi vamwe vanhu vave kutiza kunzvimbo dzinochengeterwa vanhu vachiti hadzina kushambidzika. Izvi zvapa kuti vamwe vakaita sekambani yePerch Media vari kufamba vachidzidzisa vanhu vapindewo mumaruva vachikurudzira vanhu kuti vamhan’arire vanhu vanenge vatiza ava. Mukuzeya nyaya iyi, Blessing Zulu weStudio 7 abata mukuru wePerch Media VaCollen Magobeya. Zvichakadaro, mashoko atumirwa studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana maviri nemakumi mana nemaviri kana kuti 242,000 vabatwa nechirwere checoronavirus muafrica. Vashaya vadarika zviuru zvitanhatu nemazana maviri nemakumi mana nemana kana kuti 6,244. Vapora vanodarika zviuru zana nemapfumbamwe kana kuti 109,000 Huwandu hwevanhu vabatwa nechirwere checoronavirus pasi rose hwadarika mamiriyoni manomwe nezviuru zvipfumbamwe kana kuti kuti 7,9 million. Johns Hopkins University yemuAmerica iyo iri kuongorora kupararira kwechirwere ichi pasi rose vanhu vafa nechirwere ichi vanodarika zviuru mazana mana nemakumi matatu nemana kana kuti 434, 000.  Vapora vachidarika mamiriyoni matatu nezviuru zvinomwe kana kuti 3, 7 million.	https://www.voashona.com/a/vanhu-vabatwa-necoronavirus-vosvika-mazana-matatu-nemakumi-masere-nemanomwe/5463826.html
health	Vanhu Zana neMakumi Matatu neVapfumbamwe Vofa neKuda kweDutumupengo Idai	Bazi rinoona nezvekuburitswa kwemashoko raburitswa padandemutande raro reTwitter kuti vanhu zana nemakumi matatu nemapfumbamwe vafa kusvika pari zvino nedambudziko reTropical Cyclone Idai. Vanhu zana nemakumi masere nevapfumbamwe havasi kuzivikanwa kuti vari kupi uye vamwe vanosvika zana nemakumi matanhatu vari muzvitsuwa vakamirira kununurwa. Mutauriri werimwe bazi reUnited Nations reWorld Food Programme kana kuti WFP VaHerve Verhoosel vati ongororo yavakaita nezuro inoratidza kuti vanhu zviuru mazana maviri muZimbabwe vakaputsirwa dzimba uye vanoda rubatsiro nechimbi chimbi. WFP inoti kuChimanimani, zvikamu makumi mapfumbamwe kubva muzana zvezvivakwa zvakaputswa dutumupengo iri. Amai Solinda Ngwenya vekuBulawayo vanoti vakarasikirwa nemhuri yehanzvadzi yavo yese yainge iri kuChimanimani ichiita mabasa ekuparidza shoko raMwari. No media source currently available Zvichakadaro, vamwe vanhu vakawirwa nedambudziko iri vanoti havasati vawana rubatsiro. Vamwe vanoti hurumende yeZimbabwe iyo ine zvikopokopo zviviri chete zveAir Force zviri kuManicaland inenge iri kuremerwa nezvinhu zvawedzerwawo nekuti migwagwa nemazambuko zvakaparadzwa. VaBrighton Nyanisi vari muWard 14 kuChipinge East vanoti havasati vawana chikafu kubva nemusi weMugovera. No media source currently available Mashoko aya atsinhirwa nemumiriri wenzvimbo iyi mudare reparamende, VaMathew Mlambo veMDC. No media source currently available Asi vachitaurawo nezvechikafu, gurukota rinoona nezvevashandi nemagariro evanhu Doctor Sekai Nzenza vanoti nyaya yekuparara kwemigwagwa nemazambuko ndiyo iri kupa kuti chikafu chitadze kusvika kune dzimwe nzvimbo. Asi vati vari kushanda zvakasimba kuzvigadzirisa. No media source currently available   	https://www.voashona.com/a/vanhu-zana-nemakumi-matatu-nevapfumbamwe-vofa-nekuda-kwedutumupengo-idai/4841513.html
health	Varume neVakadzi Vokurudzirwa Kupota Vachivheneka Mazamu Kudzivirira Gomarara	Hurumende nhasi yakurudzira vatori venhau kuti vaongororwe gomarara pazammu ichiti izvi zvino batsirawo kuti vanyore nezvenyaya dzemagomarara zvine hudzamu. Bazi rinoona nezvekubuditswa kwemashoko rabatana nemakambani anoita zvehutano akaita sePremier Service Medical Aid Society PSMAS pamwe ne MedPoint mukudzidzisa pamwe nekuongorora chirwere chegomarara kuvatori venhau · Gurukota rinoona nezvekubudiswa kwemashoko Amai Monica Mutsvangwa vati hurumende inokoshesa zvikuru hutano hwakanaka munyika. Vachitaurawo mushure mekuongororwa gomarara remazamu, mutevedzeri wavo, VaKindness Paradza vakurudzirawo vanhurume kuti vaongororwe gomarara iri sezvo risingangobate madzimai. Mumwe wevaongororwa ndiBridget Madzimure anoshanda kuZimbabwe Broadcasting Cooperation (ZBC) uyo ati afara zvakanyanya nekuwana mukana wekuongororwa pachena. Nyanzvi munezvikuongorora zvirwere zvemagomarara VaLyman Khumbula zvakakosha kuti vanhu vaongororwe vachiti vazhinji vari kuzobatwa gomarara radzika midzi. Gomarara rezamu ndiro rinonzi rinoteverera gomarara remuromo wechibereko mukuraya madzimai. Mwedzi waGumiguru ndiwo unocherechedzwa chirwere chegomarara remazamu gore negore. No media source currently available 	https://www.voashona.com/a/6806816.html
politics	ZCTU: Kusavimbika kweHurumende Kuchanonotsa Chibvumirano cheSocial Contract	Sangano revashandi reZCTU rinoti harisi kufara nenhaurirano social contract kana kuti chibvumirano chemushandira pamwe pakati pehurumende, vashandi nevashandirwi, richiti hurumende yaVaRobert Mugabe haina kuvimbika. Munyori mukuru wesangano iri, VaJaphet Moyo, vanoti chikuru chinoita kuti vasanyanyofara ndechekuti aka hakasi kekutanga mapoka matatu aya achiedza kuita hurukuro dzakadai, asi pasina pundutso inozobuda. Vanoti chikuru chiri kudzosera kumashure nhaurirano dzekuedza kumutsiridza hupfumi hwenyika idzi kusazvipira kwezvevematongerwo enyika. Zvinonzi hurumende yaida kuti chibvumirano ichi chinge chanyoreranwa gore rapera muna Zvita, asi vamiriri vevashandi vakati vakanga vasati vapiwa mvumo yekusaina nevavanomirira. Studio7 haina kukwanisa kunzwa divi rehurumende panyaya iyi. Svondo rapera mapoka matatu aya akasangana pasi peTripatite Negotiating Forum, apo pakazowiriranwa kuti patange paongororwa kuti zvimwe zvibvumirano zvakamboitwa kare zvakabereka michero here kana kuti kwete. VaMoyo vanoti nekuda kwezvose izvi, sangano ravo harisi kuzosaina gwaro iri pasati pagadziriswa zvematongerwo enyika. No media source currently available 	https://www.voashona.com/a/zimbabwe-ecomony-zctu-social-contract-moyo/3877540.html
politics	Mapurisa Anonzi Atadzisa Vagari vekuChilonga Kuratidzira	Mapurisa ange negurukota reMasvingo, VaEzra Chadzamira, nhasi arambidza vagari vekuChilonga kuratidzira kusafara kwavo nehurongwa hwehurumende hwekuda kuvabvisa munzvimbo iyi kuitira kuti minda yavo ishandiwe semafuro emombe dzemukaka dzekambani yeDendiary.\n\nVagari ava vange vachipfuura mazana maviri vanga vatanga kuimba\nvachiramba neivhu ravo pasvika VaChadzamira pazvitoro zvepaMutomani. Mumwe mugari wekuChilonga,VaBornface Chidowera, vati kuratidzira kwavo kwamiswa nemapurisa vachangotanga.\n\nIzvi zvatsinhirwa naSabhuku Vheremu vekuChilonga, VaLuckson Mavasa,\navo vati kuratidzira kwavo kwamiswa. Vatiwo vaita musangano uyo usina kubuda zvakanaka sezvo vanhu vanga vachipikisana nevamiriri vehurumende.\n\nVaChadzamira vati hapana ratidziro yaitika kana kurambidzwa vanhu,\nasi vaita musangano wavo zvakanaka nevagari wekunzwa pfungwa dzevanhu pachirongwa ichi chirikuda kuitwa nehurumende.\n\nAsi mumwe mugari, Amai Esther Munghomi, vati ratidiziro yaitika\nkwenguva diki uye musangano hauna kubuda zvakanaka sezvo ivo\nvarambidzwa kutaura mushure mekuramba chirongwa ichi. Mutauriri wemapurisa muMasvingo, Inspector Kudakwashe Dhewa, vaudza\nStudio 7 parunhare kuti vanga vasati vanzwa mashoko ekuti mapurisa\narambidza vanhu kuratidzira kuChilonga. Hurumende iri kuti haichadi kudzinga vanhu kuChilonga asi vanovafanira\nkugarisana nekambani yeDendairy ichapinda munzvimbo mavo yovaitira\nbudiriro yemadiridziro vowanawo chouviri. Asi vagari vekuChilonga vari kuramba vachiti kambani iyi ikange yauya\ninozopedzisira yavadzinga nekudaro vari kuda kubatwa kumeso\nnehurumende. Kambani yeDendairy yakavambwa nemhuri yekwaCoetzee muna 2004, pamwe neimwe kambani yekuEurope, Spear Capital, iine zvikamu makumi maviri nezvinomwe kubva muzana, kana kuti 27% zvehupfumi muDendairy, iyo yakatanga kushandira kuRedcliff mudunhu reMidlands.\n\nVakuru vakuru muDendairy vanosanganisira VaAndrew Bradnick, VaNeville Coetzee, Amai Cherly Coeztee naDarly Archibald. VaCoetzee vanonzi murimi wechichena anowirirana zvikuru\nnemutungamiriri wenyika VaEmmerson Mnangagwa. No media source currently available 	https://www.voashona.com/a/chilonga-residents-allege-planned-demonstration-were-thwarted-by-police-and-intelligence-officials/5845984.html
business	Vagari Voramba Kutambira Bhajeti reGuta reGweru ra2018	Sangano revagari vemuGweru, reGweru Residents Forum, rinoti harisi kutambira hurongwa hwebhajeti regore rinouya hwakashambadzwa nekanzuru yavo hwemari inoita $38 million, vachiti huri kutungamidza mberi zvido zvevakuru vekanzuru, kwete zvevagari. Mukuru wesangano revagari, VaCharles Mazorodze, vanoti mushure mekunan’anidza bhajeti iri vakaona kuti kanzuru iri kuda kumanikidzira kupinza dzimwe nyaya nerweseri dzakaita senyaya yema pre-paid water meter. Vanoti danho rekuisa mamita emvura iri rinorwadza varombo zvakanyanya nekuti vanoziva kuti mamita aya achaiswa mumisha inogara veruzhinji, kunyange hazvo vagari vakazviramba kare. VaMazorodze vanoti kanzuru yakanga yati haisi kuzoshandura mamiriro ebhajeti ra2017 mubhajeti rayo ra2018 asi vave kushamisika kunzwa kuti kanzuru iri kuronga kukwidza zvakanyanya mitero yezvivakwa, kuda pamwe nekuronga kutenga maketeni anodhura. Vanoti vave kuronga kusangana nevagari zvakare vasati vadzokera kukanzuru kuti vaipire zvinyunyuto zvavo. No media source currently available 	https://www.voashona.com/a/zimbabwe-council-gweru-residents-budget/4082453.html
business	Kushaikwa kweMari Kwovhiringira Vakawanda Zororo reKisimusi	Vamwe vagari vemuChinhoyi vanoti vanonoka kutenga zvinhu zvekisimusi nekuda kwekusawana mari nenguva uye vamwe vanga vasina nguva nekuda kwemabasa panguva iyo vakawanda vari kushaya mari kumabhangi. Vamwe vagari ava vanoti vakanonoka kuwana mari sezvo vanga vasati vatambira mari dzavo dzemihoro. Mumwe mushandi wehurumende uyo anoshanda mubazi rezvemigwagwa, VaAnanias Jemedza, vanoti vanga vasati vatambira sezvo mari yavo yazoratidza kuti yapinda mubhanga ravo. VaJemedza vanoti nekuda kwekuti vashandi vehurumende vakawanda vatambira muzvitoro makazara uye mitsetse yekumabhangi yakakura. Mumwe mugari, VaChristopher Zembe, avo vatenga zvekudya zvemhuri yavo vanoti vakatadza kutenga zvinhu zvekisimusi zvemhuri yavo sezvo vainge vari kubasa. VaZembe vanoti vapihwa mukana wekutenga sezvo vachazodzoka kubasa musiwa 27 Zvita. VaJemedza vanoti gore rino zvinhu zviri nani sezvo mari dzavo dzauya vasati vatamba kisimusi uye vachiwana mari dzavo kumabhangi kunyange vari kupihwa madhora makumi mashanu pazuva chete. VaJemedza vanoti ane ganda ane nyama hazvienzane neasina. Zvichakadaro, muChinhoyi manga muine mitsetse yakakura pamabhangi akawanda vanhu vachida kutora mari dzavo. Mabhangi akawanda anga achipa vanhu mari inoita madhora makumi mashanu kunyange vakawanda vachti ishoma kushandisa pazororo rekisimusi. VaMacdonald Muzuva vanoti nyaya yemari idambudziko riri kurwadza sezvo vapihwa madhora makumi maviri kubhanga reCBZ. VaMuzuva vanoti vaifanirwa kunge vachienda kumusha asi vachatadza nekushaya mari sezvo vedzimotokari vari kuramba kuti vafambi vashandise Ecocash mukubhadhara. Zvitoro zvakawanda zvinotengesa zvekudya zvakaita seOK neTM zvanga zvakazara nevatengi vanga vachishandisa makadhi kubhadhara asi vatengi vanoti zvinhu zvavo zviri kudhura kudarika kutenga nemari chaiyo. Vamwe vagari vakatumirwa mari nehama neshamwari dziri kunze kwenyika kuburikidza nemakabhani akaita seMukuru vatadza kuwana mari dzavo vachinzi hapana mari.	https://www.voashona.com/a/zimbabwe-xmas-shoppers/4176387.html
health	VaChamisa Vanotaura Zvakadzama Pamusoro peChirwere cheCovid-19	Mutungamiri weMDC Alliance, VaNelson Chamisa, vaita musangano padandemudande vachitenda vanhu vose vari kushanda panguva ino nyika yakatarisana nedenda reCovid-19. VaChamisa vatiwo hurumende inofanirwa kupanga mazano nenyanzvi kuitira kuti ipedze denda reCovid-19. VaChamisa vati chirwere cheCovid-19 chinoda kuti vana veZimbabwe vaite muonerapamwe kuitira kuti vakwanise kukunda chirwere ichi. VaChamisa vati bato ravo rinotenda zvikuru zvizvarwa zveZimbabwe zviri kunze kwenyika izvo zviri kubatsira kusimudzira zvipatara zvemunyika apo nyika yakatarisana nechirwere chedzihwa mupengo ichi. VaChamisa vatiwo havaoni zvine huchenjeri kuvhara nyika yese vakati vanoona sekuti zvingabatsire zvakanyanya kana kukaitwa tsvakurudzo kwoonekwa kuti chirwere cheCovid-19 chakawandira nzvimbo dzipi, kovharwa idzodzo. VaChamisa vati hurumende inofanirwa kutanga zvirongwa zvekuderedza huwandu hwevanhu vari mumajere pamwe nekuona kuti vanhu vanopara mhosva diki vapihwa mitongo isingavaise mumajeri senzira yekudzivirira kuapararira kwechirwere ichi mumajeri umo vanhu vari kugara vakamanikidzana. VaChamisa vakurudzirawo hurumende kuti ibatsire vanhu vari kutambura panguva ino vachiti vana veZimbabwe vakawanda vanorarama nekuzvishandira nekudaro kuvharwa kwenyika kuri kuvasiya vari parumananzombe. VaChamisa vakurudzirawo hurumende kuti iite tsvakurudzo dzakazara vanhu vasati vatanga kubaiwa nhomba yeCovid-19. Mumwe muongoroi wezvematongerwo enyika, uye vachishanda nesangano rePlatform for Youth Development, VaOwen Dhliwayo, vati mashoko ataurwa naVaChamisa ekubatana nekuitwa kwetsvakurudzo pasati patorwa matanho ekudzivirira chirwere ichi akakosha. VaDhliwayo vatsigirawo kuti zvakakosha kuti panguva ino nyika iri panguva ye National Lockdown, vanhu vawaniswe rubatsiro. Studio7 haina kukwanisa kunzwa divi rehurumende nemashoko aVaChamisa aya sezvo nharembozha dzemunyori mubazi rezvekuburitswa kwemashoko, VaNick Mangwana, yanga ichinetsa kubata. Asi vachitaura kunyika neMugovera, mutungamiriri wenyika, VaEmmerson Mnangagwa, vakatiwo vanhu vashande pamwe chete kurwisa chirwere cheCovid-19. VaMnangagwa vakavimbisawo rubatsiro rwavakati rwuchange rwuchipihwa veruzhinji, asi havana kutaura kuti rubatsiro urwu rwuchapiwa vanhu rinhi. Nyanzvi munyaya dzehutano pamwe nedzematongerwo enyika dzarumbidza zvaitwa naVaChamisa zvekushandisa dandemutande reFacebook kutaura neveruzhinji dzichiti izvi zvinoita kuti vanhu vasaungane munguva ino yechirwere cheCovid-19. Mashoko aVaChamisa ndeekutanga gore rino vachitura mashoko kunyika yose. No media source currently available 	https://www.voashona.com/a/mdc-alliance-president-chamisa-speaks-about-covid-19-crisis/5755556.html
politics	America neIran Dzopesana paNyaya yeZimbabwe paZuva Rekupemberera Kuzvitonga Kuzere	Hurumende yeAmerica yakatumira mashoko ekukorokotedza mhuri yeZimbabwe kwete kuvatungamiri wenyika Vaemmerson Mnangangwa pazuva rekupemberera kuwana kuzvitonga kuzere. Mumashoko kuvatori venhau, gurukota rinoona nezvekudyidzana nedzimwe nyika muAmerica VaAntony Blinken vakakurudzira hurumende yeZimbabwe kuti iremekedze kodzero dzevanhu dziri mubumbiro remitemo renyika. Vanotiwo zvakakosha kuti muZimbabwe muitwe nhaurirano kuti muve nekubatana sezvakarwirwa nyika. Hurumende yeZimbabwe inoti hayo America inofanira kubvisa zvirango zvakatemerwa vamwe vatungamiri venyika vachipomerwa mhosva yekutonga nedemo. Asi mumashoko avo pazuva rekuwana kuzvitonga kuzere kwezimbabwe, mutungamiri wenyika yeIran VaHassan Rouhani vakakorokotedza VaMnangagwa vachishorawo nyaya yezvirango zvakatemerwa Zimbabwe. vakati zvirango izvo zvinofanira kubviswa. Iran yakatemerwawo zvirango neAmerica ichipomerwa mhosva yekuda kugadzira chombo chenuclear.	https://www.voashona.com/a/america-neiran-dzopesana-panyaya-yezimbabwe-pazuva-rekupemberera-kuzvitonga-kuzere/5857749.html
politics	Dare reDzimhosva Rinobvisisa Muzvare Mahere, Tsitsi Dangarembga neVamwe Mari yeChibatiso	Mutauriri weMDC Alliance, Muzvare Fadzai Mahere, munyori wemabhuku ane mukurumbira pasi rose, Tsitsi Dangarembga, nevamwe negumi nemumwe chete vakasungwa neChishanu, vaburitswa muhusungwa zvichitevera kubhadhariswa kwavaitwa mari yechibatiso inoita zviuru zvishanu zvemadhora emaRTGS. Vasungwa ava vamiswa pamberi pedare mushure mekurara vari muchitokisi vachipomerwa mhosva yekutyora mirawu ye Covid-19 Regulations pamwe nekukurudzira zvemhirizhonga. Vasungwa ava vanzi nedare vadzoke kudare musi wa18 Gunyana. Muchichisi wenyaya idzi, VaMichael Reza, vaudza dare kuti vasungwa ava vakaratidzira zviri kunze kwemutemo vachiisa hupenyu hweveruzhinji panjodzi uye vakakurudzira mhirizhonga nekuratidzira kwavakaita. Kunyange hazvo magweta ari kumirira vanhu ava ati ane zvichemo, magweta aya ati achataura zvichemo izvi mudare pachadzoka nyaya iyi kudare. Hurumende haina kupikisa chikumbiro chekuti vasungwa ava vapihwe mukana wekubhadhara mari yechibatiso zvaita kuti mutongi wedare, VaNgoni Nduna, vati vasungwa vese ava vabhadhare madhora zviuru zvishanu pamunhu semari yechibatiso. Zvaturwa nedare zvatsinhirwa nerimwe remagweta evasungwa ava, VaPaidamoyo Saurombe. Mutevedzeri wemutungamiri weMDC Alliance, VaTendai Biti, vashora hurumende nekusunga kwayakaita vanhu ava. VaBiti vakurudzira sangano remubatanidzwa wenyika dziri kuchamhembe kweAfrica, reSADC, pamwe nemutungamiri weSouth Africa, VaCyril Ramaphosa, kuti vashandise chigaro chavo sasachigaro weAfrican Union kugadzirisa zviri kunetsa muZimbabwe vachiti veruzhinji munyika vave kugara muhutapwa. Mumwe wevanhu vanga vari muhusungwa, VaLoveridge Chinzvende, vabhadhariswa zviuru zvishanu zvemadhora kuitira kuti vatongwe vachibva kumba kwavo. Vamwe vevanhu vamiswa mudare vanosanganisira Simon Drury, Tinashe Murapatsa, Nyasha Musendu, Josse Lots, Jessica Drury naTinotenda Muswe. Sangano reZimbabwe Lawyers for Human Rights rinoti vanhu vanodarika makumi matanhatu vasungwa kusvika pari zvino, vachisungirwa nyaya yekuratifdzira kwanezuro, uye vanhu gumi nevatanhatu vakakuvara uye vanoda kurapwa. Hatina kukwanisa kutaura negurukota rinoona nezvinoitika mukati menyika, VaKazembe Kazembe ,kuti tinzwe pamire hurumende pane zvataurwa neMDC Alliance izvi. Asi VaKazembe vakaudza vatori venhau svondo rino kuti hurumende haisi kuzopeta maoko ichisiya vemapato anopikisa vachikonzeresa kusagadzikana munyika kubudikidza nekuratidzira kwavakati hakusi pamutemo uye kwavakati kwaizopinza veruzhinji panjodzi sezvo chirwere cheCovid19 chiri kuuraya vanhu munyika. Zvichakadai, mapurisa nemasoja nhasi vaswera vachirambidza zvakare veruzhinji kupinda mudhorobha sezvakaitika nezuro pakange pashevedzerwa neveboka reJuly 31st Movement kuti veruzhinji varatidzire vachiti havasi kufara nehuori hwavanoti hwatekeshera munyika. Mapurisa nemasoja vawedzerawo kuvhara migwagwa yose inopinda mudhorobha zvaita kuti vanhu vashomanana vakwanisa kupinda mudhorobha, zvivatorere nguva yakareba kupinda mudhorobha. Gurukota rezvekuburitswa kwemashoko, Amai Monica Mutsvangwa, vaudza Studio7 parunhare kuti mauto anofanirwa kunge ari mamakamba awo, asi nepamusana pekuti munyika maita dambudziko reCovid-19, mauto aya ari kubatsira kuona kuti vanhu havasi kutyora mitemo yeCovid-19 Regulations. No media source currently available  	https://www.voashona.com/a/zimbabwe-authorities-release-activists-on-bail/5526876.html
business	Vanotengesera muMigwagwa yeGuta reGweru Vosvora Danho reKanzuru rekuti Vabve muNzvimbo Dzavari Kshandira	Sangano rinomirira vanotengesera mumigwagwa reVendors Initiative for Social and Economic Transformation, VISET, rinoti riri kunyunyuta zvakasimba nedanho rinonzi rakaziviswa nekanzuru yeguta reGweru, rekuti vose vanotengesera mumigwagwa vabude mukati meguta, kukundikana kwavo vanozobviswa nechisimba. Mukuru wesangano reVISET, VaSamuel Wadzayi vanoti sangano ravo rinoshamiswa nekurudziro yekanzuru iyi kuburikidza nevakafanobata chigaro chenemunyori mukuru wekanzuru VaEdgar Mwedzi, avo vanonzi ndivo vakazivisa nezvedanho iri. VaWadzayi kanzuru yeGweru ndiyo chete kanzuru yanga yagara ichi zivikanwa nekuda kwayo kuti pashandiswe kutaurirana pane kunetsana kuri pakati pevanotengesa ava nemakanzuru. VaMwedzi vanonzi vakazivisa kuti kanzuru yavo ichatora danho iri sezvo nhaurirano dzanga dziripo mukutsvaga kuwirirana dzichinzi dzatadza kuunza pundutso. VaWadzayi vanoti kana kanzuru yakaenderera mberi nekuburitsa vanhu mukati meguta, vanotengesa ava vanoda kusvika kana kudarika zviuru zvina vanogona kukanganiswa. “Isu tiri kuti kukanzuru ngatirambe tichi taurirana kusvika tawana nzira dzekupedza nadzo gakava iri,pane kuti vashandise chisimba,” VaWadzayi vanodaro. Studio 7 yakundikana kubata VaMwedzi kuti tinzwe divi rekanzuru panyaya iyi. Asi VaWadzayi vanoti nhengo dzavo dzicharamba kubviswa mumigwagwa nechisimba. “Kana zvichireva kuti tichafira mumigwagwa ndizvo zvichaitika. Tiri kuti isu hatina kwatinoenda,” VaWadzayi vanopika. No media source currently available 	https://www.voashona.com/a/zimbabwe-politics-gweru-vendors-human-rights/3247465.html
business	Hurumende Yokurudzira Kushandiswa Magwenya eZuva	Zvinhu zvinonzi zviri kuramba zvichioma munyika, zvikuru sei nekushaikwa kwemagetsi pamusoro pemamwe matambudziko agara akatarisanawo nenyika. Kambani yemagetsi yeZimbabwe Electricity Suppy Authority, ZESA, yakatozivisa vagari kuti vachange vachishaiwa magetsi munguva dzayakatara, dzingangosvika maawa manomwe pazuva, asi vazhinji vari kutaura neStudio 7 vanoti magetsi munzvimbo dzavanogara ari kudzimwa kwenguva dzinotodarika maawa makumi maviri pazuva. Vamwe vanototi vave nemazuva matatu vasina magetsi. Mukuedza kurerutsa dambudziko iri, gurukota rehurumende VaSamuel Undenge neChitatu vakakurudzira vanhu kuti vachinyanya kushandisa moto wezuva, kana kuti solar energy seimwe nzira yekuwana nayo magetsi sezvo emvura ave kunetsa. Asi vamwe vanoti kurudziro yehurumende iyi haina zvainoreva sezvo pasina hurongwa hwekuti vanhu vangawana sei magetsi ezuva aya kana hurumende isina kuvapa zvekushandisa zvacho. Mvura mudhamu reKariba, uko kunogaiwa magetsi, inonzi yadzikira zvakanyanya izvo zvoita kuti itadze kutenderedza magwenya anozogaya magetsi. Asi vanoongorora zvematongerwo enyika vachitungamira sangano reCentre for Natural Resource Governance, VaFarai Maguwu vanoti dambudziko rose iri riri kubva pakuti hurumende iri kukundina kuona matambudziko achiri kure. VaMaguwu vanoti dai hurumende yakachenjera ingadai yakaita kuti matunhu ose azvibikire oga magetsi awo, sezvo aine madhamu asina zvaari kuita. “Muchitaura Masvingo kunana Lake Mutirikwi, Manicaland kunana Osborne Dam, saka hurumende yedu ihurumende isingatarisi mangwana,” vanodaro VaMaguwu. Vanotiwo nyika inokwanisa kubata moto wezuva ichishandisa kuita magetsi, sezviri kuitwa nenyika dzakawanda dzisina magetsi anogayiwa nemvura. Nyanzvi munyaya dzemoto wezuva, vachishanda nekambani ye Exempla Solar Systems iri kuBulawayo, VaTendai Mukucha vanoti izano rakanaka riri kukurudzirwa nehurumende rekuti vanhu vatange kushandisa zvakanyanya moto wezuva. Asi VaMukucha vanoti dambudziko riri pakuti vanhu vese vanokwanisa here kuzowana zvikwanisiro zvinodiwa kuti munhu awane magetsi e solar. Vanoti vanofara nedanho ratorwa nehurumende sezvo zvichireva kuti kana yakurudzira kushandiswa kwemoto wezuva, naivovo zvinovasimudzira. “Asi takatarisa kuhurumende, tinenge takatarisawo matanho anotibatsira sevano provider equipment,” vanodaro VaMukucha. No media source currently available 	https://www.voashona.com/a/zimbabwe-politics-energy-solar/2987693.html
business	Vamwe Vashandi veHurumende Vanotambira Mari Dzawedzerwa Mihoro Yavo neHurumende, Asi Varairidzi Vanodziramba	"Vamwe vashandi vehurumende vari pasi peApex Council vatambira zvikamu makumi mana nechimwe kubva muzana zvemari dzawedzerwa nehurumende pamihoro yavo zvichitevera musangano weNational Joint Negotiating Council waitwa muHarare pakati pevamiriri vemapoka maviri aya. Munyori mukuru weApex Council, VaDavid Dzatsunga, vanoti mari itsva idzi dzchatanga kutambirwa nevashandi dzichibva kumusi wa 01 Mbudzi, uye vanoti vawiriranawo zvakare pamusangano uyu kuti vashandi vehurumende vange vachipiwa mari dzebhonasi muzvikamu zviviri, mwedzi uno nemwedzi unouya. VaDzatsunga vanoti zvikamu makumi mana kubva muzana izvi zvichasanganisira zvese mihoro pamwe nemari dzekubatsirikana zvagara zvichipiwa vashandi nehurumende. Hurumende svondo rapera yakaisa patafura zvikamu makumi mana kubva muzana asi vashandi vakaramba kuzvitambira vachiti zvaive zvishoma, kunyange hazvo hurumende yakati yaizoenderera mberi nekupa mari idzi kuvashandi vayo. VaDzatsunga vanoti mari itsva idzi dzichasiya mushandi wehurumende wepasi ave kutambira madhora emunyika anosvika zviuru gumi nezvina nemazana mashanu, kana kuti $14 500.00 RTGS pamwedzi, kuchitiwo murairidzi wepasi achitambira mari iri pamusoro pemadhora emunyika zviuru gumi nezvipfumbamwe nemazana mashanu pamwedzi. ""41 percent iyi iri pamusoro pe 40 percent yatakamboramba. Saka iko zvino mushandi wepasi pasi wemuhurumende unenge ave kuwanawo mari inogona kusvika kuma 14 500 zvichikwira zvakadaro kusvika kuma 22. Kureva kuti chero takatarira mumari yekuAmerica yemaU.S. dollar tinoona kuti mari yacho inenge yatiwo kukumeyiwo kudarika yatakanga tambokonana nezvayo,"" vanotsanangura VaDzatsunga. No media source currently available Hatina kukwanisa kunzwa divi rehurumende panyaya iyi sezvo tatadza kubata gurukota rezvevashandi, Muzvinafundo Paul Mavima. Asi mutungamiri werimwe sangano revarairidzi, reAmalgamated Rural Teachers Union of Zimbabwe, ARTUZ, VaObert Masaraure, vanoti hurumende haina kunzwa mativi ose evashandi vayo pamari iyi, uye hurumende haifanirwe kutanga nekungozivisa vashandi kuburikidza nekushambadza kunze isati yavasuma. VaMasaraure vanoti zvakare hurumende yakatyora chibvumiranp chavakaita chekuti vashandi vatambire mari inoita madhora mazana mashanu nemakumi maviri emari yekuAmerica pamwedzi, iyo yavanoti yakamuka yabiwa. ""Saka mafiga ese atinonzwa kuti kwakandwa 40 kwakandwa 41 percent, hatineyi nawo, haaenderane nedambudziko riripo. Nyaya ingoripo ndeyekuti ngatidzorereyi mari yedu payakanga iri. Nyaya iripo ndeyekuti ngatidzidzeyi kutaurirana semushandi nemushandirwi, hurumende yedu igozivawo kuti isu hatisi ma slaves ayo,"" Vanodaro VaMasararure. Vanoti sevashandi, vane kodzero dzavo dziri muchikamu 65 chebumbiroo remitemo yenyika. No media source currently available "	https://www.voashona.com/a/zimbabwe-civil-servants-government-njnc-meeting-david-dzatsunga/5664393.html
politics	Dare reParamende Roomesera Nhengo dzeMDC Dzinozvidza VaMnangagwa	Nhengo dzeparamende dzeMDC pamwe nedzakadzingwa mudare iri dzichabhadhariswa faindi yezviuru mazana mana zvemadhora emuno pamwe nekutorerwa madiplomatic passports kana dzikabatwa nemhosva yekuzvidza mutungamiri wenyika, VaEmmerson Mnangagwa, muparamende. Nhengo idzi kubva kumatare eSeneti neNational Assembly, dzaiimba, kuramba dzakagara pasi kana kubuda mudare kana VaMnangagwa vapinda mudare. Komiti yakaumbwa neparamende kuongorora kuita kwenhengo idzo yakatura gwaro rayo muSeneti ichiti nhengo zana negumi nesere dzeMDC, dzinofanira kubwata nemhosva yekuzvidza mutungamiriri wenyika uye dzinofanira kubhadhara zviuru mazana mana zvemadhora pamunhu. Komiti iyi, iyo yaitungamirwa nemumiriri weMudzi South muNational Assembly, VaJonathan Smakange veZanu PF, inoti nhengo idzi dzinofanirawo kutorerwa maDiplomatic Passsports. Komiti yaVaSamkange inoti mumiriri weMbizo, VaSettlement Chikwinya, avo vakadzingwa mudare svondo rapera,pamwe nemumiriri weZengeza West, VaJob Sikhala, vanofanira kubhadhara zviuru mazana masere zvemadhora emuno nekuti vakazvidza komiti iyi apo yaiita basa rayo. Gwaro iri richazeiwa mumatare eSeneti neNational Assembly matare aya ozopa mutongo wawo. Vakafanobata chigaro chemutauririri weMDC-T, VaWitnesss Dube, vati havasi kufara kuti nhengo dzavo dzakaiswa musaga rimwe chete kunyange hazvo dzaive nenyaya dzakasiyana. Mutevedzeri wemutauriri weMDC Alliance, VaClifford Hlatshwayo, vati nhengo dzebato ravo hadzina chadzakatadza nekuti bato ravo haribvumi kuti VaMnangagwa vakakunda musarudzo dza2018. Vatiwo komiti yaVaSamkange yaive nenhengo dzeZanu PF chete zvionoreva kuti yaiita basa rayo ine divi rayakarerekera. VaChikwinya vaudza Studio7 kuti kunyange vakabatwa nemhosva havasi kuzotambira kana kubhadhara faindi nekuti havana mhosva yavakapara. Vatiwo vaigona kutambira izvi chete dai komiti iyi yaive nenhengo kubva kumapato ese ari muparamende. VaChikwinya vati komiti iyi iri kuda kuvaomesera zvakanyanya nekuti vakaudza nhengo dzayo kuti zvadzaiita zvainge zvisina maturo. Vaikokera nhengo dzeMDC Alliance muparamende, VaProsper Mutseyami, vaudza Studio 7 kuti vachagara pasi sebato voona kuti voita sei. Pakaumbwa komiti yekuongorora nyaya iyi nekomiti inoona nezvekufambiswa kwemabasa eparamende, yeStanding Rules and Orders, nhengo dzeMDC Alliance mukomiti iyi dzakaramba kupinda mumusangano wacho izvo zvakazoita kuti ive nenhengo dzeZanu PF chete. Amai Priscillar Misihairabwi-Mushonga avo vainge vadomwa kuve nhengo yekomiti iyi vakaramba kupinda mukomiti iyi. Nyanzvi munyaya dzemutemo uye vachidzisa paUniversity of Zimbabwe, VaLovemore Madhuku, vaudza Studio 7 kuti kunyange nhengo dzeMDC idzi dzikabatwa nemhosva dzinokwanisa kupikisa mutongo wadzo kumatare edzimhosva. Pane nenhengo dzinodarika makumi mana dzakatodzingwwa muparamende kubva kuSeneti neNational Assembly nekuda kwemakatamwa ari muzvikwati izvi uye VaMadhuku vati paramende inogona kunetseka kuona kuti vakadzingwa ava vatevedza mutongo wayo. Zvose izvi zvinoitika apo MDC Alliance iri kuti Zanu PF iri kuronga kuparadza bato iri ichishanda nemamwe mapato. Asi mushandi mukuru anoona nezvekufambiswa kwemashoko mubato reZanu PF, VaTafadzwa Mugwadi, vakaudza Studio 7 nezuro kuti bato ravo harinei nezviri kuitika muMDC Alliance. Vakadzingwa muparamende vari kunziwo vadzorere motakari dzavakapihwa nechikwereti neparamende sezvo mota idzi dzichinzi dzaifanira kushandiswa pabasa reparamende. No media source currently available  	https://www.voashona.com/a/zimbabwe-opposition-lawmakers-who-defy-mnangagwa-on-the-brink-of-panishment/5828606.html
business	ZCTU Yotyira Kuti Vashandi Vachagumurwa kuCBZ Vachanonga Svosve neMuromo	Sangano revashandi reZimbabwe Congress of Trade Unions kana kuti ZCTU rinoti kusamira zvakanaka kwemitemo yevashandi kwave kupa kuti vashandi vakaita sevave kudzingwa mabasa kuCBZ vamanikidzwe kuenda pamudyandigere vasina chavainacho. CBZ inoti iri kumisa vanhu mabasa nekuda kwechirwere cheCovid-19 uye yave kushandisa michina yakawanda. Mutsamba kuvashandi, mukuru webhanga reCBZ, VaBlessing Mudavanhu, vakati kutanga nezuro kusvika musi wa 18 Chibabvu vashandi vaizozvipira kuenda pamudyandigere asi vakakundikana vaizotanga kumanikidzwa kusiya basa muna Chikumi. Vanoti izvi zviri kuitwa nekuda kwekuoma kwezvinhu zvakonzerwa nechirwere cheCovid-19 uye kushandiswawo kwemichina yechizvino zvino. Mutungamiri weZCTU, VaPeter Mutasa, vanoti zvinhu hazvina kumira zvakanaka mumabhanga uye vashandi vari panyanga dzamushore sezvo vachipihwa mari shoma mushure mekumanikidzwa kusiya basa. Vanoti mutemo unofanira kuvandudzwa kuti vashandi vawane chouviri. Mutevedzeri wemunyori mukuru musangano reZimbabwe Banks and Allied Workers’ Union, VaShepard Ngandu, vatiwo havakwanise kumirira vashandi kana vazvipira voga kusiya basa asi kana vatanga kumanikidzwa vanopindira. Hatina kukwanisa kubata mutungamiri wesangano revemabhanga reBankers’ Association of Zimbabwe, VaRalph Watungwa, sezvo nhare yavo yange isiri kudairwa. Asi vakatomboyambira kuvatori venhau kuti nekuda kwemichina vashandi vacharasikirwa nemabasa. Gukota rezvevashandi, Muzvinafundo Paul Mavima, vaudza Studio7 kuti vachaita musangano nevebazi ravo kuti vazeye zviri kutaurwa nevashandi panyaya yemudyandigere. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vati panoda mubatira pamwe chuma chemuzukuru vachiti hurumende munguva ino yeCovid-19 inofanira kugara pasi nevashandi nevashandirwi yoona kuti nyika ingabude sei mukanwa mamupere. Vanoongorora nyaya dzezvehupfumi, VaMasimba Kuchera, vati kumiswa kwebasa kwevashandi hakusi kuvashandisa nekuti hupfumi hwenyika hauna kumira zvakanaka zviri kukonzerwa nekusagadzikana munyaya dzezvematongerwo enyika. Nyanzvi munyaya dzezvemabhanga, uye vari nhengo yeZanu PF, VaGilbert Muponda, vati zvakakosha kuti vashandi vazvisimudzire panyaya yedzidzo yehumhizha nehumhetura sezvo michina yechizvino zvino yave kushandiswa nemabhanga inoda vashandi vashoma. Asi vakuru vanoti havo panomera muswe panonyerekedza nekuti bhanga iri range ravhara mamwe mapazi muHarare anoti Samora Machel, Cripps Road, Highfield, Msasa, Sapphire House uye Belmont kuBulawayo. Mamwe akavharwa anosanganisira, Gutu, Checheche, Gwanda, Nembudziya, Chegutu ne Nyanga. Bhanga iri range richikurudzira vanhu kuti vashandise nharembozha nemasaisai eInternet pazvirongwa zvaro zvinoti CBZ G-Touch, Internet Banking uye kushandisa makadhi. No media source currently available   	https://www.voashona.com/a/zctu-yotyira-kuti-vashandi-vogumurwa-kubhanga-recbz-vachanonanga-svosve-nemuromo/5868908.html
politics	VaTsvangirai naAmai Mujuru Vonyorerana Chibvumirano cheMushandirapamwe	Mutungamiri webato reMDC, VaMorgan Tsvangirai, nemusi weChitatu vakanyorerana muHarare chibvumirano chekuumba hwaro hwekushanda pamwe chete naAmai Joice Mujuru vebato reNational People’s Party. Chibvumirano ichi chakanyoreranwa kumba kwaVaTsvangirai kuHighlands. Chibvumirano ichi chiri kuuya panguva iyo vatsigiri vemapato anopikisa vari kukurudzira kuti vabatane sarudzo dzemuna 2018 dzisati dzaitwa kuitira kuti vawane mukana wekukunda mutungamiri wenyika, VaRobert Mugabe, nebato ravo reZanu-PF. Munyika mune mapato anopikisa anodarika makumi mashanu. Vachitaura mushure mechibvumirano ichi, VaTsvangirai vati zvavaita izvi zvichaitikawo pakati pebato ravo nemamwe mapato ezvematongerwo enyika munguva inotevera. Masvondo mashoma apfuura, Amai Mujuru vakaudza vatsigiri vavo kuMasvingo kuti vakanga vava pedyo nekunyorerana chibvumirano nebato raVaTsvangairai. Mumwe mutevedzeri waVaTsvangirai, VaNelson Chamisa, vanoti chibvumirano ichi chakakosha zvikuru mukuumba mushandirapamwe munguva yesarudzo. No media source currently available 	https://www.voashona.com/a/zimbabwe-tsvangirai-mujuru-signs-accord/3817137.html
health	Mapurisa neMasoja Orambidza Vanhu Kufamba Famba Munyika	Mapurisa nemasoja ange achirambidza vanhu vakawanda kupinda mumadhorobha akawanda munyika uye vamwe vanhu vange vapinda mumadhorobha aya vange vachiudzwa kunzi vadzokere kudzimba dzavo. Nhasi mapurisa nemasoja ange akadzika maroadblock pamigwagwa yose inopinda mumaguta achipa chete mvumo vanhu vanobvumirwa nehurumende kushanda munguva ino yeNational Lockdown. Vanga vasina mvumo vanga vachiudzwa kuti vadzokere kudzaimba dzavo, uye varemekedze mutemo we curfew wakatarwa nemutungamiri wenyika, VaEmmerson Mnangagwa nemusi weChipiri. Izvi ndizvo zvaitikawo mumaguta nemadhorobha akasiyana-siyana munyika kusanganisira Chinhoyi, Gweru, Kadoma, Mutare neMasvingo. Mutori wenhau ane mukurumbira, Tapfuma Machakaire, vati shoko rekuti curfew rinounza ndangariro dzakaipa sezvo mudunhu reMatebeleland makamboitwa curfew munguva yeGukurahundi, iyo yakasiya vanhu vanosvika zviuru makumi maviri vauraiwa nemauto eFifth Brigade mumatunhu eMatabeleland nedzimwe nzvimbo mudunhu reMidlands. Asi nhengo yeCentral Committeee yeZanu PF, VaJospeh Tshuma, vati havawone chakapia pakuve necurfew. Vati vanhu vanofanirwa kudzidza kudzidza kubva kunyika dzakaita seItaly, Spain, Brazil neAmerica uko zviuru nezviuru zvevanhu zviri kufanechirwere cheCovid-19. Vakafanobata chigaro chemutungamiri weZimbabwe Human Rights NGO Forum, VaMusa Kika, vati mapurisa nevechiuto havafanirwe kutyora kodzero dzevanhu panguva yakadai. VaKika vatiwo hurumende inofanirwa kusiya tsika yekutonga nyika nekuisa zviga izvo vati zvinotyora bumbiro remutemo yenyika. Kurambidzwa kupinda mumaguta kuri kuitwa vanhu kunonzi kuri kuvhiringa vanhu vanorarama nekutengesa mumigwagwa. Mumwe anotengesera muBulawayo angozvidoma nezita rekuti Mushapo ati vanhu vanozvishandira vange vachirambudzwa kupinda muguta. MuBulawayo Studio 7 yaona vamwe vanorarama nekuchinja mari mumigwagwa pamwe nevanotengesa pamusika wemunaFifth Street vachiita hwekatsi nagonzo nemapurisa ayo ange ari pamabhasikoro, nemamwe ange ari pamabhiza achitenderera achiudza vanhu ava kuti vadzokere kumba. Amai Medeline Mari avo vanoraramawo nekutengesa vati mutemo we curfew uchaita kuti veruzhinji vafe nenzara. Mumwe murwiri wekodzero dzevanhu, Muzvare Nozipho Moyo, vati hurumende ine tsika yekungodzika mitemo pasina kunyatsofungisisa nezvainobatsira. Hatina kukwanisa kunzwa divi remapurisa kana vechiuto panyaya iyi.Studio7 hainawo kukwanisa kubata munyori mubazi rezvekuburitswa kwemashoko, VaNick Mangwana, sezvo vanga vasiri kubatika panharembozha yavo. Asi VaMnangagwa vakazivisa neChipiri kuti mauto nemapurisa achange ari mumigwagwa achiona kuti mitemo yeNational Lockdown yatevedzerwa nemunhu wese sezvo nyika iri kuedza kudzivirira kupararira kwechirwere cheCovid-19, icho chabata vanhu vanodarika zviuru zviviri nemakumi matatu nevana, uye chauraya vanhu makumi maviri nevatanhatu muZimbabwe. VaMnangagwa havana kuzivisa kuti curfew iyi ichapera riini? Hurumende yakavharisa zvikoro zvose zvepamusoro soro kudzamara zvinhu zvanaka munyika munyaya dzeCovid-19. No media source currently available 	https://www.voashona.com/a/zimbabwe-police-and-army-tell-people-to-stay-at-home/5515004.html
health	Vakawanda Vopesana Pakupa Vana Vasati Vabvazera Maparitsi eKuronga Mhuri	Vanhu vakawanda vari kupesana panyaya yekuti vana vasati vabvazera mapiritsi ekuronga mhuri pamwe nemishonga yekudzivirira zvirwere zvepabonde. Masarira, vanoti sangano ravo rakaendesa nyunyuto dzaro kuparamende senzira yekutsvaga nzira dzekuchengetedza hutano hwevechidiki ava. Amai Debra Mwase vanoshanda nesangano re Katswe Sisterhood vanoti nyaya iyi inofanira kuongororwa zvakadzama nokuti vana vari kuita zvepabonde vachiri vadiki zvokuti panofanirwa kuwanikwa nzira yokuvadzivirira kunjodzi yezvirwere zvepaponde zvinotapuriranwa. Nyanzvi yezvehutano, Dr Chido Dziva – Chikwari, vanoti panofanirwa kuwanikwa nzira dzokubatsira vechidiki ava. Mufundisi Mazvarirashe Mabugu vanotenderana nevabereki vari kupikisa danho rekuda kuisa mutemo unobvumidza vana ava kutora mapiritsi okuronga mhuri vachiti ndiko kuparara kuchaita rudzi rwamangwana. Nyazvi yehutano, Dr Josephat Chiripanyanga, vanoti havakurudzire vana vasati vasvitsa makore gumi nemasere kuti vaite zvepabonde nokuti zvinowedzera mukana wokusangana nezvirwere zvakasiyana zvikuru gomarara repamuromo wechibereko. Dr Chiripanyanga vanoti vana ngavarairwe kuti vagare vari mugwara rakarurama zvinozoita kuti varambe vachiendera mberi nechikoro sezvo pfungwa dzavo dzinenge dzakangoteya pakubudirira mudzidzo dzavo. Mutevedzeri wemukuru anoona nazvezvirwere zvisingatapuriranwe mubazi rehutano Dr Justice Mudavanhu vanoti gomarara repamuromo wechibereko ndiro rakanyanyisa kuwanda muvarapwi. Asi vanoti rinokwanisa kurapwa zvokutopera kana madzimai akakurumidza kuenda kunoongororwa kuzvipatara nemakiriniki. Ongororo yakaitwa nesangano reWorld Health Organisation rinoti vana vari pakati pemakore gumi nemashanu nemakore makuni maviri nemana munyika vari kutapurirwa zvirwere zvepabonde zvinenge gomarara repamuromo wechibereko iro rinozobatwa kazhinji risingachakwanisike kurapika nokuti rinenge rapararira kunhengo dzakakosha dzinoita kuti munhu ararame. No media source currently available   	https://www.voashona.com/a/vakawanda-vopesana-pakupa-vana-vasati-vabvazera-maparitsi-ekuronga-mhuri/5708506.html
health	Mutemo Unorambidza Vanhu Kufambafamba Wotadzisa Vanorarama neHIV/Aids Kuwana Mishonga Yavo	Rimwe sangano rinorwira kodzero dzevanhu, reCentre for Natural Resource Governance, rinoti vamwe vanorarama nehutachiwana hweHIV vagere kumaruwa ari kure vari kukundikana kuenda kunzvimbo dzehutano dzavanositorera mishonga yavo yemaARVs. Mukuru wesangano reCentre for Natural Resource Governance, VaFarai Maguwu, vanoti vanhu vanodarika mazana mashanu ezviuru vanorarama nehutachiwana hweHIV/Aids vari vari kumaruwa vari kukundikana kuwana chekufambisa kuti vanotora mishonga yavo panguva ino yekurambidzwa kufamba kwevanhu senzira yekudzivirira kupararira kweCoronavirus. VaMaguwu vanoti izvi zviri kukonzerwa nemutemo wakadzikwa nemutungamiri wenyika, VaEmmerson Mnangagwa, unorambidza vanhu kufambafamba kwemazuva makumi maviri nerimwe, senzira yekudzivirira kupararira kwehutachiwana hwe coronavirus. Vanoti matunhu avawana nyunyuto iyi anosanganisira reMutasa kuManicaland pamwe neHwange kuMatabeleland North. VaMaguwu vanoti mabhazi ari kubvumidzwa kufamba chete munguva yemushanda kwemutemo wekurambidza vanhu kufambafamba ndeehurumende eZUPCO, ayo vanoti haasvike kunzvimbo dzakawanda dzine vanhu vane matambudziko ava. Sangano reNational Aids Council rakazivisa svondo rapera kuti riri kukurudzira vanorarama nehutachiwana vose kuti vange vaine mishonga yemwedzi mitatu munguva ino yekusafamba kwevanhu kuitira kuti vange vakazvidzivirira zvakakwana. VaMaguwu vanoti sesangano, vanoona sekuti hurumende yaifanirwa kushanda nemasangano akazvimirira oga, uyewo kuti iendese mishonga iyi munzvimbo dziri kumaruwa idzi dzakaita sezvikoro nemakiriniki kuitira kuti vanhu ava vakwanise kuwana mishonga yavo pedyo. No media source currently available 	https://www.voashona.com/a/zimbabwe-coronavirus-antiretrovirals-farai-maguwu/5369757.html
business	Vakawanda Voyaura Zvichitevera Kuoma Kwaita Zvinhu muZimbabwe	Vagari vakawanda mudunhu reMashonaland West vanoti hupenyu hwave kuvaomera zvakanyanya kudarika nguva yesarudzo dzisati dzaitwa. Vakawanda vevanhu ava vanoti vaitarisira kuti zvinhu zvichanaka mushure mesarudzo sezvo vaivimbiswa mutambara kede nevatungamiri vemapato apo vaitsvaga rutsigiro munguva dzesarudzo. Asi vanoti hupenyu hwatonyanya kuvaomera mushure mesarudzo apo mitengo yezvinhu zvakawanda iri kukwira, izvo zviri kukonzerawo kuti mari dzekufambisa kuenda kumabasa dzikwire. Kudzingwa wevanhu vanotengesa mumigwagwa kwakaita kuti vanhu vakawanda vashaye mari sezvo vanhu vakawanda vainge vave kurarama nekutengesa. Amai Agatha Karonga vanogara mumusha unogara verizhinji weGadzema. Amai Karonga vanoti hupenyu hwaoma pari zvino kudarika sarudzo dzisati dzaitwa. Vanoti zvinhu zvanyanya kuvaomera zvinosanganisira mitengo yezvekudya iri kuwira zuva rega rega uye kushayikwa kwemagetsi. Izvi zvinotsigirwa naAmai Fungai Tembo avo vanoti hupenyu hwave kurwadza sezvo zvekudya zvave kudhura uye kushaikwa kwemvura nemagetsi kwakanyanya mushure mesarudzo. Mumwe mugari wekuKariba, VaMoffat Pedzisai, vanoti havachakwanisa kudya kwemasikati vari kubasa sezvo vave kubhadhara mari yakawanda yekuenda kubasa. Amai Tembo vanoti chinonyanya kuvarwadza ndechekuti mutungamiri wenyika, VaEmmerson Mnangagwa, hapana zvavari kutaura pamusoro pekukwidzwa kwemitengo izvo vanoti vanokundwa nevaimbove mutungamiri wenyika, VaRobert Mugabe, avo vaidzikisa mitengo. VaPedzisai vanoti havatarisire kuti zvinhu zviome kudarika zvakamboitika muna2008 apo munyika maishaikwa zvinhu zvekudya izvo zvairatidzwa nekuonda wevanhu. VaMnangagwa vakabuda pachena vachiti zvinhu zvichati omeyi munyika zvisati zvanaka sezvo vari kuedza napose pavanogona napo kugadzirisa hupfumi hwenyika. Asi nyanzvi munyaya dzehupfumi dzinoti tarisiro yekuti zvinhu zvichanaka pasi pehurumende yeVaMnangagwa iri kuramba ichiita shoma sezvo vanhu vave kuswera vachimhanya muzvitoro vachitsvaka zvinhu zvakaita sechingwa, shuga, mafuta pamwe nezvinwiwa uye kushayikwa kwemagetsi nemvura kwenguva dzakawanda. No media source currently available 	https://www.voashona.com/a/many-zimbabweans-suffer-due-to-economic-hardship/4622089.html
business	VaMnangagwa Vanosvika kuMusangano weWorld Economic Forum kuSouth Africa	Mutungamiri wenyika, VaEmmerson Mnangagwa, vasvika muSouth Africa kumusangano weWorld Economic Forum on Africa uri kuitirwa kuCape Town. VaMnangagwa vari kutarisirwa kubatana nevamwe vatungamiri venyika dzemuAfrica nevamwe venyika dzakabudirira. Musangano uyu uri kutanga neChitatu uchipera nemusi weChishanu kuCape Town International Convention Center. Ko Zimbabwe pane chainobura here pamisangano yakadai sezvo VaMnangagwa vachangobva kumuysangano we Tokyo International Conference on African Development kuJapan vamwe vachiti vakafambira dhongi rakaora? Nyanzvi munyaya dzezvehupfumi, VaCallisto Jokonya, vanoti misangano yakadai yakakosha zvikuru kuZimbabwe. Mashoko aya atsinhirwawo namuzvinabhizimisi ari nhengo yeZanu-PF, VaGilbert Muponda, avo vati musangano uyu unopa Zimbabwe mukana wekuumba hushamwari nenyika dzakaitemere zvirango. VaJokonya vati Zimbabwe inofanira kunyatsouya nemazano akajeka kuti iwane chouviri pamisangano yakadai. Asi mumwe wevatevedzeri vebato rinopikisa reMDC, uye vaimbova gurukota rezvemari muhurumende yemubatanidzwa, VaTendai Biti, vanoti misangano iyi kuteya nzou neriva. Vati VaMnangagwa vanongoenda kumisangano pasina chinobuda nekuti hapana vekunze vanoda kudyidzana neZimbabwe nenyaya yekutyora kodzero dzevanhu. VaBiti vati vanhu vemuZimbabwe vanofanira kutanga vabatana, asi vakati havaone VaMnangagwa vari ivo vangatungamire hurongwa uhu. Nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti zvakakosha kuti vanhu vemunyika vatange vataurirana vasati vaenda kunze kunotsvaga vanoda kutanga mabhizimisi munyika. Mumashoko kuvatori venhau, mutauriri wemutungamiri weSouth Africa, VaCyril Ramaphosa, Muzvare Khusela Diko, vati mutungamiri wenyika iyi achatungamira chikwata chemakurukota avo. Musangano uyu uri kuitwa pasi pedingindira rakanangana nekukurudzira kudyidzana munyaya dzezvekutengeserana kuburikidza nehumhizha hwechizvino zvino. No media source currently available  	https://www.voashona.com/a/mnangagwa-arrives-in-cape-town-for-world-economic-forum-meeting/5068102.html
business	Doctor Kanyenze Vokurudzira Nhaurirano Kuitira Kuti Zimbabwe Ifambire Mberi	Nyanzvi munyaya dzehupfumi dzinoti vakuru vezvematongerwo enyika, vedzisvondo, masangano akazvimirira pamwe neveruzhinji vanofanirwa kuisa misoro pamwe chete kuitira kuti vatsvake nzira dzekubudisa nyika kubva mumadhaka mairi. Zimbabwe yakatarisana nenguva yakaoma zvikuru sezvo munyika musina kumira zvakanaka nekuda kwezvehupfumi uho hwaenda kumawere. Pari zvino vanhu vari kunetsekana kuwana mari dzavo, mitengo yezvinhu iri kuramba ichikwira, ukuwo zvimwe zvinhu zvakakosha zvichishaikwa munyika. Vanhu vari kuswera vakamira mumitsetse kuitira kuti vatenge mafuta edzimotokari, ayo ari kunetsa kuwana munyika yose. Gurukota rezvemari, VaMthuli Ncube, vakatoyambira kare nyika kuti igare yakagadzirira sezvo zvinhu zvichati omeyi munyika zvisati zvatanga kuita zvakanaka.  Mukuru musangano ravana chipangamazano, reLabor and Economic Development Research Institute of Zimbabwe, Doctor Godfrey Kanyenze, vanoti zvakakosha kuti munyika muve nekutaurirana kuitira kuti vekunze vane mari dzavo vaite chivimbo chekuuya kuzotanga mabhizinesi muZimbabwe. VaKanyenze vanoti vekunze vasati vauya, vanhu vanofanirwa kutanga vabatana munyika kuitira kuti vekunze vauye vachiziva kuti munyika mune vanhu vakabata. VaKanyenze vanoti zviri pachena kuti vanhu havana kubatana, uye havasi kudonzera divi rimwe chete. Vanoti mutungamiri wenyika, VaEmmerson Mnangagwa, vakatsigirwa zvakasimba nevanhu vekumaruwa, ukuwo mutungamiri weMDC, VaNelson Chamisa, vakatsigirwa zvine mutsingo nevanhu vanogara mumaguta nemadhorobha. VaKanyenze vanoti zviri pachena kuti VaMnangagwa naVaChamisa vanofanirwa kuita muonera pamwe kuitira kuti nyika ifambire mberi.  Asi vanotiwo zvakakosha kuti vashandi nevashandirwi, masangano akazvimirira pamwe nevedzisvondo vavewo nechekuita mukutsvaga rakanaka renyika remangwana. Dzimwe nyanzvi munyaya dzehupfumi dzinoti hupfumi hwenyika hwakaondoka nepamusana pekutadza kutonga zvine hungwaru kwebato reZanu PF iro rava nemakore makumi matatu nemasere richitonga nyika kubva nyika yawana kuzvitonga muna 1980. Asi Zanu PF inoti hupfumi hwenyika hwakaparadzwa kuburikidza nezvirango zvinoti zvakatemerwa nyika nenyika dzakaita seBritain neAmerica.  Asi mumiriri weAmerica muZimbabwe, Ambassador Brian Nichols, vanoti nyika yavo haina kutemera Zimbabwe zvirango asi kuti yakatemera vakuru vakuru muhurumende pamwe nemakambani avo zvirango zvinovatadzisa kushanya kuAmerica pamwe nekuita mabhizinesi nezvizvarwa zvemuAmerica sezvo vakuru ava vachizivikanwa kuti vanhu vane nhoroondo yekutyora kodzero dzevanhu pamwe nekusaremekedza mitemo yenyika. America inoti iri kubatsira Zimbabwe munyaya dzehutano, dzidzo nezvimwe zvinhu zvinobata veruzhinji. No media source currently available 	https://www.voashona.com/a/prominent-economist-urges-dialogue-in-zimbabwe/4602646.html
business	Vari Kuroja Dzimba kuKanzuru yeHarare Votadza Kubhadhara Mari dzeMitero	Vamwe vagari vemuHarare varikugara mudzimba dzekanzuru vokumbira kuti kanzuru ivatendere kushanda pachinzvimbo chekubhadhara mari dzezvikwereti kukanzuru nekuda kwehurombo nekushaya kwavarikuita mari. Vachitaura pamusangano waitwa nevagari nevakamiririra kanzuru, vagari vabva kumisha yakasiyana-siyana inogara vazhinji vati havana kwekuwana mari kuti vabhadhare mari dzezvikwereti kukanzuru idzo dzavati dziri kuramba dzichiwanda mwedzi nemwedzi. Amai Juliet Masiyambiri ndeumwe wevanogara mudzimba dzekanzuru kuGlennorah vati kanzuru dai yavapa mukana wekushanda kuti vabhadhare zvikwereti kukanzuru sezvo vasingakwanise kubhadhara mitero yepamwedzi. Kanzuru inoti vanhu vazhinji varikugara mudzimba dzekanzuru havasi kubhadhara mitero kubva zvakakanzurwa zvikwereti nehurumende paganguva yegadziriro yesarudzo dza2013. Mumwe mukuru mukanzuru VaSaul Marongwe vati kusabhadharwa kwezvikwereti uku ndiko kwave kukonzera kuti kanzuru idzinge vanhu mudzimba idzi. Musangano uyu warongwa nesangano rinomiririra vagari, reHarare Residents Trust mushure mekuwona kuti veruzhinji vanga vowirwa nedambudziko rekudzingwa mudzimba dzekanzuru. VaAlbert Mazula, sachigaro weHarare Residents Trust vaudza Studio 7 kuti nhengo dzavo dzange dzisingahwinzwisisi kuti dzimba dzekanzuru dzavagara kwemakore akawanda zvikuru hadzisi dzavo. Manesi Bell mumwe mugari wekuMbare apinda mumusangano uyu audza Studio 7 kuti musangano uyu wavabatsira zvikuru kuvavhura pfungwa sezvo vaifunga kuti kugara dzimba dzekanzuru kwemakore mazhinji dzinozopedzesira dzave dzavo. Mumwe mugari wekuMabvuku B, VaMuradzi Mapara vafarirawo mukana wekusangana nevashandi vekukanzuru ava vakati izvi zvinovapa mukana wekupiwa zivo. Sangano reHarare Residents Trust rinoti zvakakosha kuti vakuru vekanzuru vaite nhaurirano nevagari vachipangana pfungwa. Musangano uyu wapindwawo naamai Bridget Mandizha vanovawo mukuru wekanzuru kubazi rinoona nezvedzimba. Amai Mandizha vakurudzira vagari kuti vanzwisise kuti imba inozoita yavo kana vawana matitle deeds uye kuti kanzuru kunzvimbo dzavari kugara haina dzimba dzainobvumidza vanhu kuti vagare vachitenga zvishoma zvishoma kana kuti rent to buy. No media source currently available   	https://www.voashona.com/a/zimbabwe-matongerwo-enyika/3908841.html
health	Health Services Board Inoti Yawirirana navanaChiremba vari Kuramwa Mabasa	Bhodhi rezvehutano, reHealth Services Board, nezuro rakabudisa gwaro rinokurudzira kuti vana chiremba vari pakuramwa mabasa vadzoke kubasa, richiti hurumende yave kugadzirisa zvichemo zvavana chiremba ava. Asi mutungamiri wesangano ravanachiremba vezvipatara zvehurumende reHospital Doctors Association, Doctor Mloxisi Ngwenya varamba mashoko aya, vachiti hapana chati chatenderanwa uye vanachiremba havasi kuzodzokera pamabasa. Mutauriri wesangano ravanachiremba vanorwira kodzero dzevanhu, reZimbabwe Association of Doctors for Human Rights, Doctor Fortune Nyamande, vanoti sesangano, vanoshora zvikuru danho ratorwa nebhodhi rezvehutano iri rekutaura zvisina kuwiriranwa navachiremba Doctor Nyamande vanoti bhodhi iri ranga risingafanirwi kumhanyira kuenda kumapepanhau kunoshambadza kuti vawirirana, pane kuita zvinhu negwara kuti zvinonetsa zvigadziriswe. No media source currently available 	https://www.voashona.com/a/zimbabwe-doctors-health-strike/4295628.html
business	Makambani Oyambirwa Kubhadhara Mari kuNSSA	Vamwe vamiriri vevashandi pamwe nevashandirwi vanoti vanotambira danho reNational Social Security Authority kana kuti NSSA rekuti makambani ose munyika ave anonyoresa nekambani iyi uye kuti aendese kuNSSA mari yemudyandigere yaanobata kuvashandi sezvinofanirwa pamutemo. Mumashoko avari kubudisa paterevhizheni nemumapepanhau veNSSA vari kukurudzira kuti makambani ose ari munyika ave anonyoresa kukambani iyi. VeNSSA vanotiwo makambani ose ange achibata mari yepenjeni inofanirwa kubatwa pamihoro yevashandi asi asingaendese mari iyi kuNSSA sezvinofanirwa, anofanirwa kugadzirisa nyaya iyi nekukasika. Mukuru wesangano reCommercial Workers Union of Zimbabwe uye variwo zvekare munyori wekomiti yevanhukadzi musangano reZimbabwe Congress of Trade Unions, ZCTU, Amai Barbara Tanyanyiwa, vanoti zvakakosha kuti makambani aendese mari yaanobata kuvashandi kuNSSA sezvo mari iyi iri iyo inofanirwa kuzobatsira vashandi ava kana vave pamudyandigere. Kune mashoko anombobuda dzimwe nguva munhau emamwe makambani anenge achinzi haaendesi mari yaanobatira vashandi kuNSSA. Mukuru weConfederation of Zimbabwe Industries, VaSifelani Jabangwe, vanobvumawo kuti zvakakosha kuti vemakambani vaendese mari kuNSSA vachiti kana makambani madiki akakwanisa kunyoresa neNSSA sezvinodiwa pamutemo, zvinobatsirawo kusimudzira hupfumi hwenyika. VaJabangwe vanotiwo makambani akawanda ange achinetseka nekuendesa mari kuNSSA sezvinofanirwa nekuda kwekusamira zvakanaka kwezvehupfumi munyika vachiti vanotarisira kuti izvi zvave kuzogadizrika. Pave nenguva yakareba vamwe vashandirwi kana kuti vemakambani vachichema nerekuti mari yemihoro inotambirwa nevashandi munyika iri pamusoro zvikuru zvekuti ichi ndicho chimwe chezvikonzero zvinoita kuti makambani akawanda atadze kunyatsoshanda nemazvo. Asi Amai Tanyanyiwa vanopikisana nemaonero aya vachiti vashandi vakawanda munyika vanonhonga svosve nemurormo nekuti vanowana mari isingavakwanire zvachose. Mutungamiri wesangano reZCTU, VaPeter Mutasa, vanotsinhirawo vachiti chimwe chezvikonzero zvinoita kuti makambani emunyika atatarike inyaya yekuti vamwe vakuru vakuru vemakambani aya vanopiwa mari yemihoro ine mumvuri asi vashandi vachipiwa shomanana. VaMutasa vanotiwo ivo veNNSA pachavo vanofanirwa kubata mari yevashandi zvakanaka kuitira kuti isatsakatike vashandi vanenge vave pamudyandigere vachizoona nhamo. Studio 7 haina kukwanisa kunzwa kubva kune veNSSA panyaya iyi. Makambani emunyika ari kupiwa kusvika musi wa 28 Kukadzi kuti ave agadzirisa zvekunyoresa neNSSA pamwe nekuona kuti mari dzose dzinofanirwa kuendeswa kukambani iyi, dzaendeswa sezvinofanirwa. No media source currently available 	https://www.voashona.com/a/zimbabwe-companies-warned-to-to-remit-nassa-payments/4192629.html
politics	MDC Alliance Yoita Musangano kuCross Dete	Mubatanidzwa weMDC Alliance waita musangano nevatsigiri wawo kuCross Dete, kudunhu reMatabeleland North, uyo pindwawo nevatungamiri vemapato ose ari mumubatanidzwa uyu. Vachamirira MDC Alliance musarudzo dzemutungamiri wenyika, uye vari mutungamiri weMDC-T, VaNelson Chamisa, vanonzi vaudza musangano uyu kuti neSvondo vachaedza kuita musangano nemumwe wevatevedzeri vemutungamiri webato ravo, Muzvare Thokozani Khupe kuti vaedze kugadzirisa makakatanwa ari pakati pavo. Muzvare Khupe vari kuti ivo ndivo vakafanobata chigaro chemutungamiri weMDC-T kusvika paitwa kongiresi ichazosarudza mutungamiri. Mumwe wevatungamiri vataurawo pamusangano uyu, VaJacob Ngarivhume veTransform Zimbabwe, vanoti vavimbisa vatsigiri vavo kuti mubatanidzwa wavo ndiyo chete nzira ichabatsira kusimudzira dunhu reMatabeleland North, iro vanoti rakasarira shure nekuda kwehutongi hweZanu PF. “Ndavimbisa vanhu zvinhu zviviri. Chekutanga, ndaudza vanhu kuti Alliance ndiyo nzira yatinayo muZimbabwe sebato rinopikisa kuti tikunde pasarudzo dzinotevera, saka tinofanira kuibatisisa uye tinofanira kuwirirana mumubatanidzwa wedu, uye vatsigiri vedu ngavatitsigire kuti tigone kubatana,” vanodaro VaNgarivhume. “Chechipiri, ndaudza vanhu kuti zvinokosha kuti vanhu vazive kuti VaMnangagwa vangavari umwe wevakakonzera matambudziko atange tinawo kubva muna 1980 vachishanda naVaMugabe.” No media source currently available Zvichakadaro, Muzvare Khupe vanonzi vasanganawo nevatsigiri vavo kuNkayi, kuMatabeleland North kwakare. Studio 7 haina kukwanisa kunzwa kuti zvii zvakurukurwa kumusangano wavo uyu sezvo takundikana kuvabata.	https://www.voashona.com/a/zimbabwe-mdc-alliance-holds-rally-at-cross-dete-in-matabeleland-north-jacob-ngarivhume/4291101.html
business	Baba neMwana Vokonzera Mutauro nekuHwina Makwikwi ekwaTM Supermarkets kuChinhoyi	Kuhwina makwikwi eTM Bonanza promotion kwababa nemwana ane makore mashanu kokonzeresa mutauro muChinhoyi vamwe vachiti vanoshandisa mushonga kuti vahwine. VaClifton Mandla nemwana wavo Clinton ane makore mashanu ndivo vakahwina mibairo mukuru yeTM Bonanza promotion yakaitwa muChinhoyi neMugovera. Clinton akahwina mubairo mukuru wemari inosvika zviuru gumi, baba vake avo vanogaro vachihwina mibairo pachitoro cheTM muChinhoyi vakahwina zviuru zvishanu zvemadhora. Vamwe vagari vemuChinhoyi vanoti VaMandla vanoshandisa mushonga wekuti vahwine kana kuti vanorotswa. Amai Sobangile Kamudyariwa mumwe wevanofunga kuti VaMandla vanoshandisa mushonga kuti vahwine. Amai Kamudyariwa vanoti chimwe chinoshamisa ndechekuti VaMandla vari kuhwina pamakwikwi echitoro chimwechete izvo vanofunga kuti pane chitsotsi chirikuitwa nevashandi veTM. Asi VaMandla vanoti hapana mushonga wavanoshandisa vachiti vanohwina nekuti vanopinda mumakwiwi ose anoitika muzvitoro. VaMandla vanoramba kuti vanohwina makwiwi anoitwa muchitoro cheTM chete vachiti vanohwina makwiwi emunezvimwe zvitoro. VaMandla vakambohwina mamwe madhora zviuru zvishanu mugore ra2016, gore rakapera vakahwina firiji mumakwiwi ekwaTM Bonanza promotion. Vanoti mari yavahwina vachaishandisa kuvaka imba panzvimbo yavakatenga mushure mukuhwina mari yekutanga uye vanoti vacharamba vachipinda mumakwikwi ekwaTM nemunezvimwe zvitoro. Kunyange hazvo mutemo unoona nezvekupinda mumakwikwi usingabvimire kuti vana vane makore ari pasi pegumi nemasere vapinde mumakwikwi, chitoro cheTM chakaiswa panguva yakaomwa sezvo vainge vasina kunyora kuti makwikwi aya ayipindwa nevanhu vane makore mangani. Mukuru anoona nezvekushambadzirwa muzvitoro zvekwaTM Muzvare Paida Moyo vanoti vakaona kukanganisa uku Clinton atohwina vakatya kusamupa mubairo wake sezvo vaizoendeswa kumatare. Muzvare Moyo vanoti zvekuhwinisa mwana mudiki hazvichaitika zvakare. Zvitoro zvakawanda zvave kuita makwiwi ekuwanisa mibairo kuti vanhu vatenge zvinhu zvakawanda nechinangwa chekuhwina mibairo. No media source currently available 	https://www.voashona.com/a/baba-nemwana-vokonzera-mutauro-nekuhwina-makwikwi-ekwatm-supermarkets-kuchinhoyi-/4614402.html
health	Zororo reEaster Rinorangarirwa Gore Rino Vanhu Vasingaungane	Vatendi vechiKristu vakawanda pasi rose varangarira zororo reGood Friday vari mudzimba dzavo munyika dzakasiyana siyana nekuda kwechirwere cheCoronavirus, icho chapararira pasi rose, kusanganisira muZimbabwe, umo chauraya vanhu vatatu. Vanamati vechiKirisitu vakawanda muZimbabwe vateerera yambiro yemutungamiri wenyika, VaEmmerson Mnangagwa, yekugara mudzimba munguva ino yekuvharwa kwenyika apo vakawanda vanoti varangarira kufa kwaJesu nekunamata pamwe nekutora chirairo vari mudzimba dzavo. Amai Tsungai Madhuviko vanoti kunyange hazvo vatadza kuungana nevamwe vavo semakore ese nekuda kwechirwere cheCoronavirus, vari kunamata vari mumba vachitevedza mitemo yesangano ravo rechipositori yekwaMadzibaba Mwazha. Amai Madhuviko vanoti zvakakosha kutevedzera zviri kutaurwa nevezvehutano kuitira kuti vasarasikirwe nevatendi vafa nechirwere ichi. Mumwe mutenderi, Amai Petronela Nyikadzino, vanoti vakaronga nedzimwe nhengo dzekereke yavo yeHwisiri kuburikidza nedandemutande reWhatsup kuti vachange vachinamata nguva dzakafanana. Mumwe mutendi, VaTonderai Makaya, vanoti chikuru hakusi kunamata vanhu vakaungana, asi kunamata mumweya nemuzvokwadi. VaMakaya vanoti Pasika yaidyiwa nemhuri vari mumba mavo sezvaitika kumhuri dzakawanda nhasi. Mufundisi wekereke yePentacostal Assemblies of Zimbabwe, VaTawanda Munaki, vanoti kunamata hausi mudhuri uye kereke yaJesu inoenderera mberi nekunamata mudzimba vachiti panoungana vanhu vaviri kana vatatu, Jesu vanenge varipo sezvinotaura bhaibheri. Mufundisi Munaki vanoti kuvharwa kwezvivakwa nekuda kwechirwere cheCovid-19 kwapa mukana vafundisi kuti vataure nenhengo dzavo kuburikidza nemadandemutamde eWhatsup, Livestreaming neFacebook. Svondo rakapera, gurukota rezvekubudiswa kwemashoko, Amai Monica Mutsvangwa, vakayambira vatendi kuti vasaungane vachinamata vachiti achawanikwa achiita izvi achazvionera pamhuno sefodya. Asi vamwe vatendi vanoti danho rekusaungana rinodzorera kutenda kwavo kumashure sezvo vatendi vachikurudzirana kunamata vakawanda. Vatenderi vechiKristu pasi rose vanoremekedza zuva reGood Friday, senzira yekurangarira kuurayiwa kwaJesu Kristu, uyo akafa nemusi weChishanu, akazomuka nemusi weSvondo, zuva rinorangarirwa seEaster Sunday. No media source currently available 	https://www.voashona.com/a/zimbabwe-christian-observe-easter-holiday-with-no-gatherings/5367943.html
business	Botswana Yovandudza Mapirwo eZvizvarwa Zvekune Dzimwe Nyika Magwaro	Mukutanga kwemwedzi waGunyana, mutungamiri weBotswana, VaMokgweetsi Masisi, vakazivisa kuti hurumende yavo ichavandudza kupihwa kwemagwaro ekugara nekushanda kuzvizvarwa zvekune dzimwe nyika. Zvizvarwa zveZimbabwe zvizhinji zvange zvave pedyo nekutakura mikwende yazvo zvakananga kumusha sezvo Botswana yakambenge yadzika mitemo inoomesera vekune dzimwe nyika. VaMisheck Chivhembe, avo vane makore makumi matatu nemaviri, vanoti mamiriro ezvinhu muBotswana ava nani kupinda makore apfuura. Mashoko aVaChivhembe atsinhirwa nachimwewo chizvarwa cheZimbabwe, VaMorris Nyamandwe, avo vanoshanda mabasa emaoko muGaborone. Chimwe chizvarwa cheZimbabwe, VaNkululeko Dube, vanoti havazive kuti vangatenda sei VaMasisi nedanho ravakatora. VaDube vanoti kusapihwa magwaro nehurumende kwakanga kwoita kuti vafunge kuenda kuSouth Africa uko zvizvarwa zvinobva kune dzimwe nyika zvinooneswa ndondo nevanhu venyika iyi. Apo Botswana yaitungamirwa naVaSeretse Khama Ian Khama, zvakanga zvisiri nyore kuti magwaro ekushanda nekugara munyika iyi abude. Machinjiro ezvinhu aya afadza mumwe muzvinabhizimisi mudhorobha reFrancistown, VaPatrick Matenge, vanoti zvakaitwa neBotswana zvinhu zvakanakira mabhizimisi emunyika iyi. Kunyange hazvo kusina humbowo hwakati tsvikiti hwezvizvarwa zveZimbabwe zvinogara muBotswana, huwandu hwazvo hunofungidzirwa kuti hunodarika vanhu vemunyika iyi. No media source currently available  	https://www.voashona.com/a/botswana-yovandudza-mapirwo-ezvizvarwa-zvekune-dzimwe-nyika-magwaro/4636385.html
business	Vashandi vepaMugodhi weShamva Gold Mine Voramwa Mabasa	Vashandi vepamugodhi weShamva Gold Mine, vanonzi vakatanga kuramwa mabasa nezuro vachinyunyuta nemashandiro avari kuita, uye kusatambiriswa mihoro nyavo kwemwedzi mina yadarika. Vashandi vari kuramwa mabasa ava, avo vari pasi pekambani yezvicherwa ye Metallon, vanoti zvimwe zvavari kuda kuti zvigadziriswe inyaya yekuti pasi pavanoshandira hapana mweya wekufema wakanaka, izvo zvinovaisa munjodzi huru. Studio 7 yakundikana kubata vakuru vemugodhi uyu. Asi munyori wesangano revashandi vemugodhi uyu, VaPatrick Mugwambi vanoti vashandi vakazvipira kudzokera kumabasa avo kana zvichemo zvavo zvakagadziriswa nekukasika.	https://www.voashona.com/a/zimbabwe-matongerwo-enyika/4306466.html
health	Vanhu Vana Vofa Asi Bazi rezveHutano Rinoti Zvinhu Zvave Kuita Zviri Nani	Bazi rezvehutano rinoti vanhu vana vakafa nechirwere cheCovid-19 nemusi weMugovera zvasiya vafa nechirwere ichi kubva zvachatanga kupararira vave zviuru zvishanu nemazana makumi mapfumbamwe nevaviri kana kuti 5 292. Vanhu mazana maviri negumi nevasere vakabatwa nechirwere ichi neMugovera zvasiya vabatwa nacho vave mazana maviri ezviuru nemakumi maviri nemasere ane zana nemakumi manomwe nevapfumbamwe kana kuti 228 179. Mukuru anoona nezvekudzivirirwa kwechirwere cheCovid-19 munyika Dr Agness Mahomva vanoti vari kufara kuti huwandu hwevari kubatwa nekufa nechirwere ichi munyika huri kuramba huchidzikira. Bazi rezvehutano rinoti vanhu mamiriyoni mana nezviuru mazana maviri nemakumi matatu nevapfumbamwe nemazana maviri nemakumi matanhatu nemumwe kana kuti 4 239 261 vabayiwa nhomba kekutanga. Vabayiwa nhomba kaviri vave mamiriyoni matatu nezviuru mazana maviri nemakumi matanhatu nemanomwe ane mazanamaviri nemakumi mashanu nevatatu kana kuti 3 267 253. Vanhu vabayiwa nhomba katatu sezvave kukurudzirwa vave zviuru zvina nechimwe zvine mazana mapfumbamwe nemakumi masere nevatanhatu kana kuti 41 986.	https://www.voashona.com/a/vanhu-vana-vofa-asi-bazi-rezvehutano-rinoti-zvinhu-zvave-kuita-zviri-nani/6409034.html
business	Kudhura kweMasaisai Kwotadzisa Vagari vekuMashonaland West Kuwana Mashoko muNzvimbo dzeRuzivo Dziri muNharaunda Dzavo	Vamwe vagari vekwaZvimba neMhangura vanoti vari kutadza kuwana mashoko neruzivo munzvimbo dzakavhurwa nehurumende makore mashanu adarika kana kuti Community Information Centres nekuda kwekunetsa kwemasaisai uye kudhura kwemari dzekutenga masaisai aya. Vagari ava vanoti vaifunga kuti nhamo yavo yekushaya masaisai anoita kuti vashandise madandemutande akasiyana yainge yapera nekuvhurwa kwenzvimbo dzainge dziine michina kana kuti Information centres mumatunhu avo. Asi vanoti vari kutadza kushandisa nzvimbo idzi sezvo dzisina michina yechizvinozvino, kushaya masaisai kana kuti network uye kudhura. Mumwe mugari wekwaMurombedzi uko kwakavhurwa nzvimbo iyi muna2016, VaGift Svosve, vanoti nzvimbo iyi yakamira kushanda muna 2019 vachiti hapana masaisai. Mumwe mugari wekuMhangura VaNelson Phiri vanoti kunyange masaisai achimbowanikwa anononoka kushandisa uye hakuna michina yechizvinozvino yekushandisa. Mumwe mwana wechikoro paMhangura High School uyo ati anoda kuzivikanwa nezita rekuti Rugare, anoti mari inobhadhariswa inove dhora rimwechete kwe awa rimwechete yakawandisa sezvo vasina kwavanoiwana. Rugare anoti anenge achida kuita tsvakurudzo yezvidzidzo zvavanopihwa kuchikoro asi nekuda kwekudhura uku anotadza kupedza kuita zvose. Mukuru webazi rinopa masaisai nekuvaka nzvimbo idzi pamwe nekutenga michina yekushandisa munzvimbo idzi rePOTRAZ, VaGift Machengete, vanobvuma kuti dzimwe nzvimbo hadzina michina yechizvinozvino sezvo michina yakatanga iripo isisashande munzvimbo dzinosanganisira Murombedzi. Patavabvunza kuti sei vari kutora nguva yakareba vasati vatenga michini iyi, VaMachengete vanoti vari kuita dambudziko rekushaya mari yekunze yekutenga michini iyi. Sachigaro vesangano rinoongorora nezvekufambiswa kwemashoko munyika reMISA-Zimbabwe, VaGolden Maunganidze, vanoti danho rekuisa ma Information Centre munzvimbo dzakasarira rakanaka zvikuru vakakurudzura vose vane chekuita nezvekufambiswa kwemashoko kuti vaite zvavanogona kuti mashoko asvike kuvanhu vakawanda kusanganisira vekumaruwa. POTRAZ inoti kusvika pari zvino pave nenzvimbo dzekuwanira mashoko kana kuti information centres dzinosvika zana nemakumi manomwe neimwechete kana kuti 171 munyika yose uye vari kutarisira kuisa dzimwe makumi matatu neshanu gore rino. No media source currently available 	https://www.voashona.com/a/6570669.html
business	Dambudziko reMagwaro eKufambisa Rokanganisa Vari Kunze kweNyika	Rimwe gweta rinorwira kodzero dzevanhu rinoti zvizvarwa zveZimbabwe zvakawanda zviri kutyorerwa kodzero dzazvo nekukundikana kwehurumende kuzviwanisa magwaro ekufambisa kana kuti masipoti nenguva inokodzera uye inotarisirwa nemunhu kuti ange awana gwaro rake. Mukuru wesangano rinorwira kodzero dzevanhu pasi rose, reHuman Rights Watch kuchamhembe kweAfrica, VaDewa Mavhinga, vanoti bumbiro remitemo yenyika rinopa kodzero kuvana veZimbabwe kuti vawane magwaro ekufambisa kana chero magwaro anokodzera kunge achiwanikwa nechizvarwa chenyika. Izvi zvinotevera mashoko ekuti hurumende yave kukundikana kudhinda magwaro ekufambisa aya nekuda kwekushaya mari yekunze yekutenga bepa pamwe ne ink zvinodiwa mukugadzirwa kwemagwaro aya. Vane ruzivo nezviri kuitika kumahofisi amabharani mukuru wenyika kana kuti Registrar-General vanoti pasipoti itsva yave kutora mwedzi inodarika makumi maviri isati yabuda, kuchitiwo kutora pasipoti yechimbichimbi kuchinzi kwave kutora mwedzi gumi nemisere kana kudarika. VaMavhinga vanoti dambudziko iri rinofanirwa kugadziriswa nechimbichimbi sezvo paine vanhu vakawanda vari kunze kwenyika vanoda kumutsiridza magwaro avo, vakaita sevari muSouth Africa vanoda magwaro ekushanda nekugara munyika iyi. Vanoti vamwe vari munyika vari kukanganiswa vanenge vachida kubuda munyika kuenda kunorapwa kunze kwenyika, kuenda kuzvikoro, kana kushanya chaiko. Muna Kubvumbi gore rino gurukota rezvemukati menyika, VaCain Mathema, vakaudza vatori venhau kuti hofisi yaRegistrar-General yaive iine magwaro anodarika mazana maviri ezviuru akanga akamirira kudhindwa. VaMathema vakati kana hofisi iyi ichishanda ine hudzamu hwekudhinda magwaro zviuru zvisere pazuva. No media source currently available 	https://www.voashona.com/a/zimbabwe-human-rights-passport-shortages-dewa-mavhinga/4994498.html
health	Vamwe Vana Vane Chirwere cheMoyo Vanombonorapwa kuItaly Vofira muNyika neKutadziswa Kufamba neCovid-19	Apo pasi rose riri kutarisana nekurwisa chirwere charura cheCovid-19, zvimwe zvirwere zvakaita sezvemoyo zvikuru muvana vadiki zvasara zvisina ari kunyatsozvirapa izvo zvoisa vana vakawanda munyika munjodzi huru vamwe vachifa. Vabereki vevana vane chirwere ichi vanonziwo vanogona kutangawo kurwara nepfungwa sezvo basa rekuvariritira rakaoma. Chimwe chirongwa chakanganiswa nedenda iri ndechekuenda kwevana vemuZimbabwe kuItaly kunorapwa chirwere chemaburi pamoyo kana kuti Congenital Heart Disease-CHD. Vanachiremba vekuItaly vanoenda kuchipatara cheRoman Catholic cheAll Soul’s Mission kwaMutoko uko vanosarudza vana vanenge vari munjodzi huru vovaendesa kuItaly. Vanachiremba ava vanoshandawo nemamwe masangano akaita sereBrave Little Hearts. Sangano reBrave Little Hearts rakaumbwa naAmai Tendai Moyo wekuBulawayo avo vakashaikirwa nemwana wavo Rudorwashe aiva nechirwere cheCHD ichi. Sangano iri rinounza pamwe chete vabereki vane vana vane denda iri kuti vapangane mazano. Mumwe mubereki ane mwana akashaya ave nemakore maviri nekukundikana kunorapwa kuItaly gore rapera nekuda kwechirwere cheCovid-19 ndi Amai Angelina Manda vaudza Studio 7 nezvekurwadziwa kwavari kuita nekurasikirwa nemwana. Vachitaura nezvematambudziko evabereki vari kurwarirwa, Amai Tendai Chatikobo, vanotungamirira sangano reBrave Little Hearts muHarare vati zvinhu zvakaoma kuchengeta mwana ane chirwere chemoyo ichi. Amai Chatikobo, avo vanemwana anemakore matatu ane denda remwoyo iro risingakwanisike kugadzirika, vati maoparesheni aya aisimboitwa kuzvipatara zvehurumende zviri munyika kare asi ikozvino hakuchina vanachiremba vakawanda vanokwanisa kuvarapa. Vashoma varipo vanodhurawo zvakanyanya. Vatiwo Covid-19 yakavhiringidza hurongwa hwavo uye kuda kuzviita munyika kunodhura. Studio 7 yataurawo nemumwe mubereki VaTatenda Katayi vanoti havo vakaita rombo rakanaka sezvo mwana wavo akakwanisa kuenda kuItaly muna 2019 Covid isati yatanga. Vati vari kufarawo kuti mwana wavo ave kukwanisa kuenda kuchikoro nevamwe. Asi vamwe vabereki vanonzi vanonoka kuendesa vana kunorapwa nekushaya ruzivo vachifunga kuti vange varoyiwa. Amai Moyo vanova vakavamba sangano reBrave Little Hearts vati kune mhando makumi mana ematenda emoyo asi denda remaburi epamoyo rakawanda munyika uyezve rinokwanisa kurapika rikakurumidzirwa. Nyanzvi munyaya dzezvehutano Dr Josephat Chiripanyanga vaudza Studio 7 kuti vana vese vanozvarwa vaine maburi aya asi anovhara pavanenge vasungunukwa, asi vakati pane dzimwe nguva anotadza kuvhara. Vanoti vana ava vanozokura vave nedambudziko rokuzarirwa nekuneta uye vasingakure vaine huremu hunoendera nemakore avo. Mukuru weAll Souls Mission Hospital Dr Massimo Migani vati ichokwadi kuti chirongwa chokuendesa vana kuItaly kuti vanoitwa maoparesheni chakambomiswa asi vanotarisira kuti chinogona kusimudzirwa kupera kwegore rino kana kutanga kwegore rinouya. Kubva muna 1985 vana vanodarika mazana mana vaenda kunorapwa kuItaly. No media source currently available 	https://www.voashona.com/a/vamwe-vana-vane-chirwere-chemoyo-vanombonorapwa-kuitaly-vofira-munyika-nekutadziswa-kufamba-necovid-19/5902612.html
business	ZCTU Inoti Vashandi Ngavatambiriswe Mari Yakapetwa Kaviri Sezvo Zvinhu Zvaoma	Munyori mukuru musangano revashandi reZimbabwe Congress of Trade Unions kana kuti ZCTU VaJaphet Moyo vanoti vashandi vari kuda kuwedzerwa mari yepamwedzi nezvikamu mazana maviri kubva muzana sezvo mitengo yezvinhu yave kukwira kana kaviri pazuva. Hurumende iri kutatarika kugadzirisa nyaya dzezvehupfumi nekuda kwekushaya mari yekunze. Zvimwe zvinhu zviri kudhura zvimwe zvakaita seshuga, mafuta nemupunga zvichitoshayika muzvitoro. Vashandi vehurumende vakaita savanamukoti navanachiremba vanoti vari kuda kubhadharwa nedhora reAmerica kuti vakwanise kurarama. No media source currently available 	https://www.voashona.com/a/zctu-inoti-vashandi-ngavatambiriswe-mari-yakapetwa-kaviri-sezvo-zvinhu-zvaoma/4634695.html
health	Muzinda weZimbabwe kuBotswana Woshanda Nguva Pfupi neNyaya yeCovid-19	Muzinda weZimbabwe uri muBotswana wave kuvandudza mashandiro nekuda kwekupararira zvakanyanya kwechirwere cheCovid-19 munyika iyi paine kurudziro yekuti vanhu vashandisewo madandemutande nembozhanhare. Vanoona nezve kuburitswa kwemashoko pamuzinda weZimbabwe muBotswana, VaFrancis Chimina vaudza Studio7 parunhare kuti iri nderimwe danho rekuderedza mazuva ekushanda kubva pamashanu kusvika pamana pavhiki nechinangwa chekudzivirira kupararira kwechirwere cheCovid-19. Pataenda pamhepo, VaChimhina vange vasati vakwanisa kupa Studio 7 huwandu hwezvizvazvarwa zveZimbabwe zvafa nechirwere ichi muBotswana . Asi muchiziviso chakaburitswa nemuzinda uyu, vanoda rubatsiro rwekuti vakwanise kutakura mufi kubva kuBotswana kuenda kuZimbabwe vanofanira kuita zvekutumira mapepa anodikwana panharembozha vachishandisa WhatsApp panhamba dzinoti 2677 196 7240 ndinodzokorora zvakare nhamba idzi 267 7 196 72470. Kana munhu achida kuendesa mutumbi kuZimbabwe panodiwa magwaro kana kuti copy anoti rerufu, death certificate, gwaro rekufambisa, passport, tsamba yekuratidza kuti mugtumbi hauna chirwere chinogona kutapurirwa vapenyu, tsamba yekuti mutumbi wachengetedzwa kuti usaore uye kune vanenge vafa nechirwere cheCovid-19, vanofanira kuiswa mubhokisi risingavhurike kana kuti zinc-hermatically filled coffin. Izvi zvinodiwa nenyika yeBotswana zvekare. Asi pane vanoda kuradzika hurumende muBotswana panodiwa gwaro rerufu, gwaro rekufambisa kana chitupa uye gwaro rekufambisa rehama yepedyo. Chimwe chizvarwa cheZimbabwe chinorarama nechamuka inyama muguta reGaborone, VaEken Tendai Chidarikire vaudza Studio7 kuti hurongwa uhu huri kuomesera zvizvarwa zveZimbabwe zvinogara munyika iyi. Vanotiwo dai muzinda weZimbabwe watsvaga dzimwe nzira dzekubatsira nadzo vanhu nokuti vakasadaro ruzhinji rwuchatsvaga nzira dzekuendesa Asi chimwewo chizvarwa cheZimbabwe chinogara muguta reGaborone VaHoward Munemo vanoti danho ratorwa nemuzinda weZimbabwe muBotswana idanho rakanaka kwazvo. Nyanzvi munyaya dzehutano hweruzhinji uye vari mukoti pachipatara chikuru cheNyangabgwe Referral Hospital muguta reFrancistown, Muzvare Jestina Mayambutse vanoti vanhu vanofanira kuziva kuti hutachiona hunokonzera COVID-19 hunogona kutapuriranwa nekugamuchidzana mapepa chaiwo. Botswana ine vanhu zviuru zana nematanhatu zvine mazana matanhatu ne makumi mapfumbabwe (106, 690) vakabatwa nechirwere icho chauraya vanhu chiuru chimwe chete nemazana mashanu nemakumi matanhatu nemapfumbamwe kana kuti 1, 569. Mizinda yenyika dzakawanda pasi rose iri kuderdza huwandu hwevashandi mukuyedza kumisa kupararira kwechirwere ichi. No media source currently available 	https://www.voashona.com/a/muzinda-wezimbabwe-kubotswana-woshanda-nguva-pfupi-nenyaya-yecovid-19/5987962.html
politics	Musoja Akabvutira VaMugabe Masimba Anoitwa Mutevedzeri weMutungamiri weNyika	Vaimbove mukuru wemauto, VaConstantine Chiwenga, pamwe naVaKembo Mohadi, vatoreswa mhiko yekushanda sevatevedzeri vemutungamiri wenyika pachirongwa chaitirwa kuState House neChina mangwanani. VaChiwenga naVaMohadi vachitora mhiko yekushandira nyika pamberi pemutongi mukuru wematare edzimhosva, VaLuke Malaba. izvi zvaitirwa pangungano rapindwa nemutungamiri wenyika, VaEmmerson Mnangagwa, makurukota ehurumende, mhuri dzavo, pamwe neshamwari. Vanhu vakawanda vafara nezvaitika vachiti zvinozadzisa basa rakatangwa pakabviswa pachigaro vaive mutungamiri wenyika,VaRobert Mugabe, muna Mbudzi. Mudzidzisi wezvidzidzo zvePolitical Socience paUniversity of Zimbabwe, Professor Charity Manyeruke, vati zvichitevera kugadzwa kwevaviri ava, zvava kureva kuti VaMnagwagwa vave kukwanisa kuita basa ravo nemazvo sezvo vave nevatevedzeri. Vati kutoreswa mhiko kwaitwa VaChiwenga naVaMohadi kwazadzisa hurongwa hwekuumba hurumende itsva sezvinodiwa nebumbiro remitemo yenyika. Patavabvunza kuti vanooana sei pahutungamiri hwepamusoro muhurumende husina madzimai, Professor Manyeruke vati VaMnangagwa vakasarudza vatevdzeri vavo kubva pasi pemoyo wavo. Vatiwo havana chichemo nevaviri vagadzwa avo sezvo vari vanhu vanogona basa ravo uye vanoda runyararo. Mumiriri weNyanga South muparamende zvakare vari gurukota rezvehunyanzvi hwekushandisa michina yechizvino zvino, VaSupa Mandiwanzira, vaudza Studio7 kuti hurumende yakwakana, chasara kuchiita basa. Hanzvadzi yaVaMohadi, Amai Melissa Singo, vaudza Studio7 kuti vafara nekugadzwa kwehanzvadzi yavo uye zvaratidza kuti nyika inovimba nemhuri yavo. Vati vanovimba kuti VaMohadi vachaita basa nemazvo uye pavanotadza vanofanirawo kuregererwa. Munin'ina waVaChiwenga, VaMasimba Chiwenga, vati vanovimba nemukoma wavo uye vanotarisira kuti vachashanda sezvakatarisirwa veruzhinji. VaChiwenga naVaMohadi vagadzwa sevatevedzeri vaVaMnangagwa muhurumende zvichetevera kugadzwa kwavo sevatevdzeri vaVaMnangagwa zvakare mu Zanu PF. VaChiwenga ndivo vakatungamira mauto kubvisa vaive mutungamiri wenyika, VaRobert Mugabe, pachigaro pasi pechirongwa cheOperation Restore Legacy, icho chakatanga musi 13 Mbudzi, vachiti vaida kugadzirisa zvinhu zvanga zvashata munyika, kusanganisira kubvisa nhubu dzakanga dzakakomberedza VaMugabe apo vaitonga. No media source currently available 	https://www.voashona.com/a/zimbabwe-swears-in-former-military-boss-as-government-vice-president/4182493.html
politics	Murwiri weKodzero, VaItai Dzamara, Vanorangarirwa muHarare	Varwiri vekodzero dzevanhu vaungana muHarare neChipiri vachirangarira VaItai Dzamara, avo vakapambwa makore matatu apfuura nevanofungidzirwa kuti vasori. Vanhu vanosvika makumi mashanu vaudza hurumende yaVaEmmerson Mnangagwa kuti vanoda kuona VaDzamara vachidzoswa kumhri yavo vangave vari vapenyu, kana mapfupa avo. Vachitaura pahurongwa hwekurangarira VaDzamara muAfrica Unity Square, vanorwira kodzero dzevanhu vati kunyange hazvo VaDzamara vachinzi vakapambwa nevasori makore matatu apfuura vaimbova mutungamiri wenyika, VaRobert Mugabe, vachiri pachigaro, vanoda kuti hurumende yaVaMnangagwa ibude pachena panyaya yaVaDzamara. VaDzamara vanozivikanwa nekuratidzira kakawanda vachiti VaMugabe vabve pachigaro panguva yavakange vachiri kutonga. Munin'ina waVaDzamara, Doctor Patson Dzamara, vati ivo semhuri vanoziva kuti mukoma wavo ari mumaoko evari muhurumende yeZanu PF. Mufundisi Evan Mawarire avo vanga vari mumwe wevatauri pagungano iri vati Mwari havafari kana vanhu vachinyangaditswa sezvakaitwa VaItai Dzamara. Mutungamiri webato rinopikisa re Progressive Democrats of Zimbabwe, Muzvare Barbara Nyagomo, avo vanga vari pakati pechita ichi, vatiwo hurumende inofanira kuona kuti moyo yemhuri yekwaDzamara yanyaradzwa nekutora matanho akasimba kuitira kuti VaItai Dzamara vazivikanwe kwavari. Zvichakadai, Doctor Dzamara vati vari kudawo kuti hurumende ipindure tsamba dzavakainyorera pamusoro pekushaikwa kwemukoma wavo. Vaenderera mberi vachiti pachaitwa gungano rakakura kwazvo musi wa9 Kurume rekurangarira mukoma wavo vachitiwo hurumende inofanira kuita sarudzo dzakachena gore rino vachiti ndizvo zvimwe zvairwirwa nemukoma wavo. Doctor Dzamara vatiwo hurumende inofanirwa kuona kuti mhuri yemukoma wavo yachengetwa naiyo hurumende. Vamwe vevaishanda naVaItai Dzamara vati vachaedza kuti vasangane nemutungamiri wenyika, VaEmmerson Mnangagwa, neChitatu nechinangwa chekuti nyaya yekupambwa kwaVaItai Dzamara igadziriswe. VaItai Dzamara vaive mutori wenhau akakanda mapfumo ake pasi vachiti vava kupinda munyaya dzekurwira kodzero dzevanhu kudzamara VaMugabe vasiya basa. Vanhu vaigara vachishungurudza VaItai Dzamara vakazoonekwawo vopandukira VaMugabe zvichitevera kupindira kwakaita mauto pasi pechirongwa cheOperation Restore Legacy icho chakatanga musi wa Mbudzi 13, 2017. VaMugabe vakazosiya basa musi wa 21 Ndira 2017 mushure mekutorerwa masimba nemauto achishanda ari pasi pevaimbove mukuru wemauto, VaConstantino Chiwenga, avo vava mumwe wevatevedzeri vemutungamiri wenyika. No media source currently available 	https://www.voashona.com/a/zimbabwe-activists-remember-dzamara/4231555.html
health	Huwandu hweVanhu Vari Kupona kuChirwere cheCOVID-19 Munyika Hwuri Kukwira	Bazi rezvehutano rakazivisa nemusi weChina kuti huwandu hwevanhu vabatwa nechirwere cheCovid-19 munyika hwasvika pazviuru zvishanu zvine mazana manomwe nemakumi mana nevashanu, kana kuti 5,745. Bazi iri rakaisawo huwandu hwevanhu vapona kuchirwere ichi pazviuru zvina zvine mazana mashanu nemakumi maviri nevashanu, kana kuti 4,525. Vanhu vafa vasvika pazana nemakumi mashanu nemumwe, kana kuti 151. Izvi zvinoreva kuti vanhu vachiri kurwara neCovid-19 munyika yose vave chiuru nemakumi matanhatu nevapfumbamwe, kana kuti 1,069. Dunhu reMasvingo, iro ranga risati rashaikirwa nemunhu nekuda kwechirwere ichi, nemusi weChina rakazove nemunhu wekutanga kushaya anove munhu mumwe chete akashaya nemusi weChina. Vanhu vari kushaya vanonzi ndevaya vane makore ari pakati pemakumi mana nemakumi masere, vanhurume vachinzi ndivo vari kufa vakawanda nekukwirawo kwemakore. Asi Zvinonziwo pave netarisiro yekuti kudziya kwekunze kuchaderedza kupararira kwechirwere cheCovid-19. Mukuru anoona nezvezvirwere zvinotapuriranwa mubazi rezvehutano, Doctor Portia Manangazira vakaudza bepanhau reHerald kuti vanotarisira kuti kupera kwechando kuchabatsira kuti vanhu vasarambe vari munzvimbo dzakamanikidzana vachitsvaga kudziirwa, izvo zvichabatsira kuti vasatapurirane chirwere. Nyanzvi mune zvehutano vari chiremba, Dr. Edgar Munatsi, vanoti kukwira kwehuwandu hwevanhu vari kupona kubva kuCovid-19 kune chekuita netsanangudzo itsva yeWorld Health Organisation iyo inoti kana munhu akavhenekwa akawanikwa aine chirwere nekuti anga achinzwa kurwadziwa kana kuti anga aine zviratidzo, akazoita mazuva matatu asisina zviratidzo anobva anzi apora. Chimwe chinonzi naDr. Munatsi chakashandurwa neW-H-O ndechekuti munhu akavhenekwa akawanikwa aine chirwere asi akazoramba asina zviratidzo kwemazuva gumi anotevera anenge ave kutonzi apora. Zvichakadaro, vanhu vabatwa ne covid-19 pasi rose vanonzi neJohns Hopkins University Hospital vadarika pamamiriyoni makumi maviri nemaviri nezviuru mazana manomwe, kana kuti 22,700 000. Vanhu vashaya vanonzi vadarikawo zviuru mazana manomwe nemakumi mapfumbamwe nezvina kana kuti 794 000. America ndiyo ichiri pamusoro panyika dzose pavanhu vane Covid-19, iine vanhu vanodarika mamiriyoni mashanu nezviuru mazana mashanu nemakumi manomwe nezvitanhatu, kana kuti 5,576 000, vafa vachidarikawo zviuru zana nemakumi manomwe nezvina kana kuti 174 000. South Africa ndiyo iri pamusoro muAfrica iine vanhu vanodarika zviuru mazana mashanu nemakumi mapfumbamwe nezvipfumbamwe, kana kuti 599 000, vafa vachidarika zviuru gumi nezviviri nemazana matanhatu kana kuti 12,600. No media source currently available 	https://www.voashona.com/a/zimbabwe-coronavirus-update-doctor-edgar-munatsi/5552685.html
business	Mutengo weMafuta eKufambisa Dzimotokari Wowedzerwa Zvekare	Zimbabwe Regulatory Authority kana kuti ZERA yazivisa kuti mutengo wemafuta ekufambisa dzimotokari uri kuwedzerwa zvekare kutanga mangwana. Dhiziri rawedzerwa nemasendi gumi nematanhatu kubva pamadhora gumi nemanomwe nemana kana kuti $17, 74 kusvika pamadhora gumi nemakumi masere nemasendi makumi mapfumbamwe kana kuti $17.90. Peturu yawedzerwa nemasendi makumi matatu nemasere kubva pamadhora gumi nemasere nemasendi masere $17.07 kusvika pamadhora gumi nemasere nemasendi makumi mana nemana kana kuti $17,44. Vanoona nezvekufambiswa kwemabasa murimwe sangano remakombi reGreater Harare Association of Commuter Omnibus Operators VaDominic Bepeta vanoti kunyangwe vari kuomerwa nezvinhu, havakwanise kuwedzera mari dzimichovha nekuti vanhu vari kuomerwa. No media source currently available 	https://www.voashona.com/a/mutengo-wemafuta-ekufambisa-dzimotokari-wowedzerwa-zvekare/5179178.html
health	Vanhu Vanodarika Mamiriyoni Matanhatu (6M) Vafa neCovid-19 Pasi Rose	Johns Hopkins University yemuAmerica iyo iri kuongorora kupararira kwechirwere cheCovid-19 pasi rose inoti vanhu vanodarika mamiriyoni matanhatu kana kuti 6 million vafa nechirwere cheCovid-19 kubva zvachatanga kupararira pasi rose muna 2019. MuAmerica chete vanhu vanodarika zviuru mazana mapfumbamwe zvine makumi matanhatu nechimwe kana kuti 961 000 vafa nechirwere ichi. Vanhu vasina kubayiwa nhomba vakawanda ndivo vari kunzi vari kufa zvakanyanya. Zvichakadaro, bazi rezvehutano rinoti nezuro vanhu mazana mashanu nemumwe vakabatwa nechirwere cheCovid-19 kusanganisira vana vechikoro zana nemakumi matatu nevatanhatu. Vanhu makumi manomwe vanonzi vari kurwara neCovid-19 vari muzvipatara zvakasiyana siyana munyika. Bazi rezvehutano rinoti nezuro hakuna munhu akafa nechirwere cheCcovid-19 zvasiya vafa nacho kubva zvachatanga kupararira munyika muna 2020 vachiri zviuru zvishanu nemazana matatu nemakumi mapfumbamwe nevapfumbamwe kana kuti 5 399.	https://www.voashona.com/a/6475822.html
politics	Zvizvarwa zve Zimbabwe Zvoratidzira Kutsigira Mauto eZimbabwe	Zvizvarwa zveZimbabwe zviri muWashington DC nematunhu akapoteredza zvakaungana neMugovera pamuzinda weZimbabwe uri mu Washington DC zvichitsigira zviitiko zviri kuitika kumusha, zvichitevera kupindira kwemauto mune zvematongerwo enyika, uye kumanikidzwa kwaVaMugabe nebato ravo re Zanu PF, kuti vasiye chigaro, izvo zviri kutsigirwawo neveruzhinji. Mumwe wevakaronga kufora uku, Muzvare Shingi Mangwiro, vanoti vashamiswa nekubuda kwakaita zvizvarwa zveZimbabwe, kunyange hazvo kwaitonhora zvekukwidza hamba mumuti. No media source currently available Ukuwo zvimwe zvizvarwa zveZimbabwe zvinonzi zvakabva kumatunhu ari kure akaita se Pennsylvania, New Jersey, New York, Virginia ne Maryland Zvizvarwa zve Zimbabwe nevamwe vanofarira Zimbabwe vanogara ku Texas, vaunganawo paCity Hall muDallas vachiratidzira kutsigira kwavo zviri kuitika kuZimbabwe. Mumwe wevakaratidzira Dr. Prisca Ngondo, vanoti vanotarisira kuti Zimbabwe itange patsva uye vanotarisira kuti dzimwe nyika hadzipindire munyaya yekupindira kwemauto mukutongwa kwenyika. No media source currently available 	https://www.voashona.com/a/zimbabwe-solidarity-demonstrations-in-dallas-texas-to-support-zimbabwe-national-army/4125147.html
health	ZCTU Inoti Mashandiro eZUPCO Ari Kuisa Vanhu Munjodzi yeCovid-19	Munyori mukuru wesangano revashandi, reZimbabwe Congress of Trade Unions, VaJaphet Moyo, vanoti nyaya yekukundikana kuita basa kwekambani yeZUPCO kuchapa kuti chirwere cheCovid-19 chipararire zvakanyanya sezvo vanhu vari kugara vakaunga vakamirira kutakurwa. Bazi rezvehutano rinoti vanhu havafanire kuungana vakawanda kuitira kudzivirira kupararira kwechirwere cheCovid-19 chotanga kupararira zvekare zvine mutsindo.Vanhu vakawandisa vanotarisirwa kuungana vanenge vari makumi matatu asi pari parufu chete. Hurumende yakabvisa makombi ose mumugwagwa ichiti vanoda kushanda vanofanira kushanda pasi pekambani yeZUPCO asi vakawanda vacho vanoti kambani iyi haibhadhare. Mutungamiri wenyika, VaEmmerson Mnangagwa, vakatiwo vemakombi vainge vokonzera njodzi mumigwagwa nekudaro vaifanira kubviswa. Mukuru wekambani yeZUPCO, Engineer Evaristo Madangwa, vakaudza bepanhau reSunday Mail kuti vanoda mabhazi zviuru zviviri kuti vashande zvakanaka asi ikozvino vane mazana maviri nemakumi matanhatu nemaviri chete.Vanotiwo mwedzi uno vari kutarisira mamwe mabhazi kubva kuBelarus. No media source currently available 	https://www.voashona.com/a/zimbabwe-zctu-fears-zupco-shortcomings-might-be-helping-covid-19-spreading/5932101.html
politics	Kupindira Mumatongerwo eNyika Kwaitwa neMauto Kozeyiwa	Imwe nyanzvi mune zvematongerwo enyika uye vari mutungamiri wesangano revarairidzi reProgressive Teachers’ Union of Zimbabwe, Doctor Takavafira Zhou, vanoti zvakaitwa nemukuru wemauto, VaConstantino Guvheya Chiwenga, neMuvhuro zvekutaura pamusoro pezviri kuitika mubato reZanu PF mucherechedzo wekuti mauto haasi kutevera bumbiro remitemo yenyika. Doctor Zhou vanoti bumbiro remitemo rinoti mauto haafanirwe kupindira mune zvematongerwo enyika, asi munhoroondo yemauto vachitsigira bato riri kutonga reZanu PF. Asi Doctor Zhou vanoti mauto ane kodzero zvawo yekupindira kana paonekwa kuti kugadzikana kwenyika kwave kukanganisika, kwete nekuti vanhu muZanu PF vatadza kugarisana zvakanaka. VaChiwenga vakaita musangano nevatori venhau neMuvhuro, apo vakayambira vanhu vari kukonzera kusagadzikana muZanu PF kuti vachatorerwa matanho, vachiti mauto haangarambi akapeta maoko zvinhu zvichiwondomoka munyika. Doctor Zhou vanoti VaMugabe vanogona kutorera VaChiwenga matanho kana kuti ivo VaMugabe vanogona kutokumbira kumauto kuti vagarisane zvakare sezvavaiita kare. No media source currently available 	https://www.voashona.com/a/zimbabwe-politics-zanu-pf-chiwenga-zhou/4114517.html
politics	Zimbabwe Yorangarira Magamba Ayo Nhasi	Nhasi kuNational Heroes Acre, Zimbabwe inocherechedza zuva remagamba, vanhu vachipiwa mukana wekurangarira nekukudza avo vakazvipira kusunungura nyika uye neavo vakaishandira nemoyo wose. Dangandira regore rinoti ndi ‘Lest We Forget’, kukurudzira vanhu kuti vasakanganwa zvakaitwa nemagamba. Mangwana kuNational Sports Stadium, pasi pedangandira rinoti ‘ZDF: Guaranteeing Peace and Security for National Development’, nyika ichapemberera zuva remauto. Nyanzvi mune zvematongerwo enyika, VaTapiwa Kapurura, vanoti kunyange hazvo bato reZanu-PF, pamwe chete nehurumende, rakasvibisa hugamba uye vachituma mauto kunetsana nevanhu pachinhambo chekuvabatsira, mazuva maviri aya mazuva anokosha zvikuru. No media source currently available   	https://www.voashona.com/a/zimbabwe-commemorates-heroes-day-tapiwa-kapurura/5038393.html
health	Hurumende Yokundikana Kutengera Vashandi vemuZvipatara Zvinodzivirira Covid-19	Mutungamiri wesangano revakoti reZimbabwe Nurses Association VaEnoch Dongo vanoti chimwe chave kupa kuti chirwere checoronavirus chipararire zvakanyanya munyika inyaya yekuti vakoti navanachiremba havana zvikwanisiro zvekuzvidzivirira kutapurirwa chirwere ichi kana kuti maPPE. VaDongo vanoti vave nenguva yakareba vachikumbira kuti vawane zvikwanisiro zviri kukona n’anga murapwa achida. No media source currently available Kubva zvakatanga kupararira chirwere ichi munyika muna Kurume, vashandi vemuzvipatara kusanganisira vakoti navanachiremba vabatwa nechirwere ichi vadarika mazana matau nemakumi maviri nevatatu. Vakoti vanoti zvekupfeka vave kutozviona kumarinda eHeroes Acre sepakashaya gamba renyika VaPerrance Shiri avo vakaradzikwa nemusi weChina.	https://www.voashona.com/a/hurumende-yokundikana-kutengera-vashandi-vemuzvipatara-zvinodzivirira-covid-19/5529538.html
politics	Zimbabwe Human Rights Commission Yofara neMamiriro Akaita Zvinhu Musarudzo	Sachigaro veZimbabwe Human Rights Commission, Doctor Elasto Mugwadi, vanoti komisheni yavo inofara nemamiriro akaita zvinhu mayererano nesarudzo dzichaitwa nemusi weMuvhuro. VaMugwadi vanoti kunyange hazvo pange pane zvichemo zvakasvitswa kukomisheni yavo, zvange zviri zvishoma uye vakagadzirisa zvichemo zvizhinji. Mamwe mapato anopikisa anotaura kuti haasikufara ne Zimbabwe Electoral Commission, kana kuti Zec, pamusoro pemabatiro airikuita gadziriro yesarudzo idzi. Izvi zvakakonzera kuti mamwe mapato nemasangano akazvimiririra aende kumatare edzimhosva kuti Zec imanikidzwe kuteerera zvichemo zvavo. “Ndingati zvinhu zvinenge zvakamira zvirinani kana tichienzanisa nemamwe makore apfuura aya,” VaMugwadi vaudza Studio7. “Kana tichitarira runyararo huripo uye tichitarira kodzero dzevanhu kuti vari kukwanisa here kuungana sezvavanoda uye vanokwanisa here kuita misangano yavo pavanodira uye vanokwanisa here kutaura zvavanoda vasina anovashungurudza. Izvi tiri kuona kuti zviri kuitika.” Svondo rapera, sangano revadzidzisi rakabudirira kumatare edzimhosva kwarakange raenda richimanikidza Zec kuti ibvumidze vadzidzisi kuvhota kunzvimbo dzavanenge vaendeswa neZec kunovhotesa vanhu. No media source currently available 	https://www.voashona.com/a/zimbabwe-human-rights-commission-happy-with-pre-election-situation-elasto-mugwadi/4503105.html
health	Vashandi, Vashandirwi neHurumende Votarisirwa Kusangana neChipiri paNyaya yeVashandi Vari kuDzimba Nekuda kweCoronavirus	Sangano rinomirira vashandi, reZimbabwe Congress of Trade Unions, ZCTU, rinoti rashevedzwa nehurumende kuti vazeye nyaya yekuti vashandi nevashandirwi vangabatwa sei munguva ino yekuvharwa kwemamwe makambani senzira yekudzivirira kupararira kwechirwere che coronavirus. Munyori mukuru weZCTU, VaJaphet Moyo, vanoti hurumende yavashevedza kumusangano neChipiri wekuti ivo sesangano rinomirira vashandi vapewo pfungwa dzavo pakuti vashandi vangabatsirwa sei pamazuva makumi mavbiri nerimwe avanenge vasiri kuenda kumabasa. VaMoyo vanoti kunyange hazvo sangano ravo riri iro rakatanga kuuya nepfungwa yekuti makambani ambovharwa kuitira kudzivirira vashandi kubva kuchirwere ichi, vakazoshamisika votonzwa mutungamiri wenyika, VaEmmerson Mnangagwa vozivisa kuti vanhu vagare kudzimba, asi pasina kuziviswa kuti vashandi nevanozvishandira pamwewo nemakambani anenge achitatarika vachabatsirwa sei. Vanoti musangano weTripartite Negotiating Forum wavakapedzisira kuita hauna kubuda nechisungo panyaya iyi nekuda kwekuti chirwere ichi chakanga chisati chapinda munyika panguva iyi. Asi vakanga vawirirana kuti paumbwe chikwata chaizotarisa nezvenyaya iyi, icho chisati chaumbwa kusvika pari nhasi. VaMoyo vanoti vanoona sekunge musangano wemusi weChipiri uyu uchatadza kubudirira sezvo naivo vari kutyawo kufambafamba, kunyange hazvo vachiti mushandi haafanirwe kukanganiswa panguva iyi. No media source currently available Hatina kukwanisa kunzwa divi revashandirwi panyaya iyi. Asi mutevedzeri wegurukota rezvekuburitswa kwemashoko, Doctor Energy Mutodi vanoti vashandirwi vose vanofanirwa kubhadhara vashandi vavo kwemazuva makumi maviri nerimwe iwayo, kunyange hazvo vari kuti vambonzwa vamwe vari kuti mushandi kana asina kushanda haawane mubhadharo wake. “Tambonzwa vamwe vari kuti no work no payment, saka izvozvo tiri kuti kwete. Hatisi kuda kunzwa mushandirwi anotadza kubhadhara mushandi wake nechikonzero cheCOVID-19,” VaMutodi vanodaro. Vanoti kana ivowo sehurumende, vashandi vavo vari kudzimba zvichireva kuti havafanirwe kutadza kuvabhadhara. Panyaya yekuti kune vamwe vari kuti vanogona kufa nenzara panguva yekusaenda kumabasa iyi, Doctor Mutodi vanoti vanhu ava vanofanirwa kuzivisa bazi rezvekugara zvakanaka kwevanhu uyewo mapurisa kuitira kuti vakwanise kuwaniswa rubatsiro rwakakodzera.	https://www.voashona.com/a/zimbabwe-coronavirus-labour-government-meeting/5351674.html
health	Veruzhinji Vokurudzirwa Kutsigira Hurumende Kuita Mabasa eKurwisa Covid-19	Apo huwandu hwevanhu vari kufa kana kubatwa nechirwere cheCovid-19 huri kuramba huchikwira, vemakereke vanoti vari kushanda zvakasimba vachirwisa kudzivirira kupararira kwechirwere cheCovid-19, kuburikidza nekuwanisa zvipatara zvemachechi zvikwanisiro, mvura pamwe nekupa dzidziso kune veruzhinji pamusoro pedenda iri. Munyori mukuru weZimbabwe Council of Churches, Reverend Kenneth Mtata, vanoti basa guru riri kuitwa nemakereke kugadzirisa zvipatara zvemachechi, izvo vanoti zvakawanda kumaruwa, kuwanisa zvipatara izvi mvura yakachena, kuwanisa vashandi vemuzvipatara zvipfeko zvekuzvidzivirira kubva kuchirwere ichi, pamwe nekuwanisa vanhu zvekudya munguva ino ye lockdown. Reverend Mtata, avo vakaita zvidzidzo zvepamusoro soro zvePhD munyaya dzezvidzidzo zvebhaibheri, vanoti nyaya yakatarisana nenyika yedenda reCovid-19 haichisiri nyaya ingangonzi ingasiirwa kuhurumende chete, asi kuti yave nguva yekuti munhu wese pamwe nemasangano vawane chavangaisa mukubatsiridza kuti zvinhu zvirerukire nyika. Panyaya yekuti nyika yakagadzirira here kupa nhomba yekudzivirira Covid-19, Reverend Mtata vanoti pasi rose nyika zhinji hadzina kugadzirira, kusanganisirawo dzakaita seAmerica, hadzinawo kugadzirira pakugoverwa kwenhomba idzi, kusanganisirawo Zimbabwe. Munyika mune vamwe vemakereke vanonzi vari kukurudzira nhengo dzavo kuti dzisazotora nhomba yekudzivirira Covid-19, asi munyori mukuru weZimbabwe Council of Churches ava vanoti vemakereke ava havafanirwe kutsvaga mbiri nekushambadza mashoko asina humbowo. Vanoti zvinozivikanwa pasi rose kuti nhomba dzinogona kukonzerawo mamwe matambudziko pamunhu, asi vachiti zvinozivikanwawo cjose kuti nhomba dzinoponesa. Reverend Mtata vanoti vemakereke ava vanofanirwa kutobatsira mukushanda pamwe kuburikidza nekusvitsawo pfungwa dzavo kuti dzishandiswe, uyewo kuti ivo kana vasingade kupiwa nhomba idzi vanofanirwa kusiya vanoda zvavo vachibaiwa. No media source currently available 	https://www.voashona.com/a/zimbabwe-covid-19-churches-urge-public-to-compliment-government-efforts-in-fighting-covid-19/5746350.html
politics	Gweta reZec Ropa Huchapu Mudare reConstitutional Court	Gweta reZimbabwe Electoral Commission, Zec, VaTawanda Kanengoni, vaudzawo dare reConstitutional Court kuti zvakabuda musarudzo zvinoratidza kuti mutungamiri wenyika VaEmmerson Mnangagwa ndivo vakakunda musarudzo. VaKanengoni varamba kuti Zec yakabirira mukuverengwa kwemavhoti vachiti veMDC Alliance havana kupa humbowo hwakakwana kuti sarudzo dzainge dzabirirwa. Varambawo nyaya yekuti pane dzimwe nzvimbo dzekuvhotera dzakaverengwa kaviri kuti dziwedzere mavhoti aVaMnangagwa. Vatendawo kuti painge paine zvimwe zvakakanganiswa mukuverengwa kwemavhoti asi vakati hazvichinje nyaya yekuti VaMnangagwa vakakunda. Panyaya yekuti Zec yakarambidza vamwe kuvhota vakaita sevarairidzi, vati hapana humbowo hwekuti pane vashandi vehurumende varairidzi nevamwe vashandi vehurumende zviuru makumi mana zvisina kuvhota. Vatiwo havazivi kuti veMDC Alliance vakawanepi huwandu hwevanhu vanosvika zviuru mazana manomwe vanonzi havasi kuzivikanwa kuti vakabva kupi. VaKanengoni vanoti vanhu vakawanda vakavhota pane vainge vachinzi vakavhota neMDC Alliance. Panyaya yekuti pane vanhu vakawanda vakavhota pane dzimwe nzvimbo dzekuvhotera, VaKanengoni vanoti hapanawo humbowo hwacho.	https://www.voashona.com/a/gweta-rezec-yopa-huchapu-mudare-reconstitutional-court/4539510.html
politics	Zvizvarwa zveZimbabwe Zvinobatana nezveBotswana paMhemberero dzeKuzvitonga	Zvizwarwa zveZimbabwe zviri muBotswana nhasi zvabatana nezvizvarwa zvenyika iyi mukupemberera makore makumi mashanu nematatu Botswana yawana kuzvitonga kuzere. Botswana ndeimwe yenyika dzemuAfrica dzakazvipira mukubatsira Zimbabwe kuti isununguke. Botswana yakawana kuzvitonga kubva kunyika yeBritain musi wa30 Gunyana 1966, muchiitiko charumbidzwa nevakawanda semukana wakaita kuti Zimbabwe ibatsirikane mukuwanawo kwayo kuzvitonga. Zimbabwe, iyo yakanga iri pasiwo pehutongi hweBritain, ikazove pasi pehutongi hwamushakabvu, VaIan Douglas Smith mushure mekunge Rhodesia yazvipa rusununguko yega kubva kuBritain isati yadzokera zvakare mumaoko eBritain, inonzi yakawana rubatsiro rwakakosha zvikuru kubva kuBotswana kusvika iwane kuzvitonga kuzere musi wa18 Kubvumbi 1980. Mutungamiri webato reMavambo/Kusile/Dawn, Doctor Simbarashe Makoni, vakagara muBotswana kwemakore gumi mushure mekudomwa semunyori wesangano reSADC mugore ra1983. Doctor Makoni vaudza Studio7 kuti Botswana yaive nhengo hombe yechikwata chenyika dzaitsigira hondo dzerusunguko munyika dzinosanganisira Zimbabwe, Mozambique, Angola, Namibia neSouth Africa. Doctor makoni vaenderera mberi vachiti Botswana yakapa zvizvarwa zveZimbabwe zvizhinji hupoteri pamuzinda wevapoteri weDukwi Refugee Camp, apo paichengetwa vanhu vaitiza hondo munyika. Hukama pakati penyika mbiri idzi hunofadza ruzhinji rwevana veZimbabwe vanogara nekushanda muBotswana, izvo zvaita kuti vabatatane nezvizvarwa zveBotswana mukurangarira zuva iri. Chimwe chizvarwa cheZimbabwe chinogara mudhorobha reFrancistown, VaPatson Mushayabasa, vaudza Studio7 kuti kugokedzana moto kwenyika mbiri idzi ndiko kuri kuita kuti zvizvarwa zveZimbabwe zvigamuchirike muBotswana. VaChristopher Chingwanangwana, avo vanorarama nechamuka inyama mudhorobha reFrancistown, vati chikumbiro chavo chikuru ndechekuti Botswana iratidze zvakare chido chayakamboratidza munguva yehondo kuitira kuti ibatsire kubvisa Zimbabwe mumadhaka mairi nhasi mune zveupfumi. Nyanzvi munyaya dzezvematongerwo enyika, VaNorman Mufandaedza, vati Botswana inyika yakabvira kare mukuchengeta zvizvarwa zveZimbabwe zvakanyanya zvichiyenzaniswa nedzimwe nyika. VaMokgweetsi Masisi, mutungamiri wenyika iyi, vanga vari pakati pezvizvarwa zveBotswana zvaswera zvichipemberera zuva iri munhandare yeNational Stadium muguta guru renyika iyi reGaborone. No media source currently available 	https://www.voashona.com/a/botswana-independence-zimbabwe-fancistown-shingi-madondo/5104139.html
business	Musangano weVarairidzi neHurumende Inotadza Kugadzirisa Zvinetswa	Masangano anomiririra vadzidzisi aita musangano nevakuru mubazi rezvedzidzo umo munyori mubazi rezvedzidzo, Amai Tumisang Thabela, vakurudzira masangano aya kuti vanyorerane pasi mashandiro avanoda kuita nebazi rezvedzidzo. Vamwe vapinda mumusangano uyu uye vari mutungamiriri weAmalgamated Rural Teachers Union of Zimbabwe, VaObert Masaraure, vaudza Studio 7 kuti musangano uyu hauna kubata zvinonetsa vadzidzisi kana kuedza kugadzirisa zvinhu zvinonetsa munyaya yedzidzo. “Zvizhinji zvatange tichitaura hazvinei nezvemashandiro atinoita kumabasa kwedu. Musangano uyu wange uri waPermananat Secretary mutsva achizivana nemaUnion; achikumbira maUnion kuti vanyorerane pasi mashandiro avanoda kuita nebazi rezvedzidzo,” VaMasaraure vaudza Studio 7. Studio7 haina kukwanisa kubata Amai Thabela kuti tinzwe divi ravo. VaMasaraure vati musanagano uyu hauna zvikuru zvawabatsira nazvo uye chirongwa chevadzidzisi chekurega basa svondo rinouya hachina kuchinja. Svondo rakapera, sangano reARTUZ rakazivisa kuti kutanga musi wa 7 Ndira 2019, nhengo dzaro dzicharamwa basa kwenguva isingazikanwi kusvika hurumende yanzwa zvichemo zvavo. Studio7 haina kukwanisa kubata vamiriri vemamwe masangano evarairidzi. Asi VaMasaraure vati hurongwa hwekurega basa huchaenderera mberi svondo rinouya. No media source currently available 	https://www.voashona.com/a/zimbabwe-permanant-secretary-of-education-holds-meeting-with-teachers-unions-representatives-tumisang-thabela-artuz-obert-masaraure/4729160.html
business	Vamwe Varimi Votsigira Kurambidzwa kweZvirimwa Zvekunze Munyika	Rimwe sangano revarimi reZimbabwe Commercial Farmers Union, ZCFU, rinoti rinotsigira zvakanyanya danho rakaziviswa nehurumende rekuti yave kumisa kupinzwa munyika kwezvirimwa zvakaita sehanyanisi, matomati, nechibage pamwe neupfu. Asi sangano iri rinoti panyaya yechibage hurumende yaifanirwa kutanga yaona kuti goho remwaka uno rakamira sei, yozoti yoona kuti chibage chingadiwa kubva kunze kwenyika chakawanda zvakadii. Mutevedzeri wegurukota rezvekurima vachiona nezvezvirimwa nemadiridziro, VaDavis Mharapira, vakaudza bepanhau reSunday Mail kuti hurumende pari zvino yambomira kupa marezinesi ekupinzwa kwehanyanisi nemadomasi, uye kubva musi wa 30 Kubvumbi gore rino inenge isisabvumidzi kupinzwa kwechibage neupfu munyika. VaMharapira vakati hurumende yatora danho iri senzira yekudzivirira varimi vemunyika kubva kuzvirimwa zvekunze izvo zvine mitengo yakaderera. Asi mutungamiri wesangano reZCFU, VaWonder Chabikwa, vanoti ongororo yezvirimwa iri kuitwa nebazi reAgritex inoratidza kuti matunhu ari kuchamhembe kwenyika atotarisana nedambudziko rekushaikwa kwemvura, izvo zvichaita kuti nyika ide chibage chakawanda kubva kunze. VaChabikwa vanoti kunyange hazvo goho remwaka wapera rakanga riri nani pane mamwe makore adarika, harikwanisi zvakare kuyambutsa nyika kusvika pakukohwa kwemwaka uno. Vanotiwo ongororo yeAgritex ndiyo ichabatsira kuti paonekwe kuti goho rawanikwa rakadii, chikafu chingada kuwedzerwa chakadii, izvo zvichaita kuti hurumende itange zvakare kubvumidza kupinzwa kwechibage munyika. No media source currently available 	https://www.voashona.com/a/zimbabwe-politics-maize-imports-ban-zcfu-government/2656967.html
health	Nyanzvi dzeHutano Dzofara neKusashaya kweVanhu neCovid-19 muMazuva Manomwe Adarika	Bazi rezvehutano rakazivisa nemusi weChina kuti huwandu hwevanhu vafa nechirwere cheCovid-19 hwaramba huri pamazana maviri nemakumi maviri nevana kana kuti 224, sezvo pasina munhu akafa nedenda iri. Izvi zvinoreva kuti kwemazuva manomwe, hapana munhu afa munyika neCovid-19, chiitiko chiri kutambirwa nenyanzvi mune zvehutano dzichiti ichi chiratidzo chekuti matanho ekurwisana nechirwere ichi ari kutorwa nenyika ari kushanda. Huwandu hwevanhu vabatwa nechirwere ichi munyika hwakakwira kusvika pazviuru zvinomwe nemazana matanhatu ane makumi matatu nevatatu, kana kuti 7 633 mushure mekunge vanhu makumi matatu nevashanu kana kuti 35, vawanikwa vaine chirwere ichi. Pavanhu ava vanhu makumi matatu nevaviri kana kuti 32 vagara vari munyika, vaviri vakadoka kubva kuSouth Africa kuchiti mumwe chete ari akadzoka munyika kubva kuNamibia. Vanhu vakanga vapona kubva kucovid-19 kusvika nemusi weChina vanonzi vakanga vasvika pazviuru zvishanu nemazana masere ane makumi mana nemumwe, kana kuti 5 841. Huwandu hwevanhu vachiri kurwara neCovid-19 hwakakwira kuenda pachiuru nemazana mashanu nemakumi matanhatu nevasere, kana kuti 1 568.	https://www.voashona.com/a/zimbabwe-covid-19-deaths-stands-at-224-for-the-past-seven-days/5587768.html
business	Hurumende Yotora Matanho Kuitira Kuti Mari Iri Kunze Zvisiri paMutemo Idzoke	Bhanga guru renyika razivisa neChitata kuti pane matanho ari kutorwa kudzora mari dzakabudiswa kunze kwenyika zvisiri pamutemo, uye imwe yemari yacho yakatodzoka munyika. No media source currently available Asi dzimwe nyanzvi munyaya dzehupfumi dzinoti dzinotyira kuti hurumende ichatadza kudzora mari yese yakabuda munyika zviri kunze kwemutemo sezvo mari iyi yakaburitswa nevanhu vane chekuita nezvematongerwo enyika. Vachitaura muHarare mushure mekubuda kwenyaya yekuti pane zvizvarwa zvemuZimbabwe zvaichengeta mamiriyoni mazana maviri nemakumi manomwe emadhora mubanga reHSBC kuSwitzerland, iro riri kunzi raishanda richityora mitemo yekufambiswa kwemari zvakanaka pasi rose, mukuru weReserve Bank of Zimbabwe, Doctor John Mangudya, vati hurumende iri kutora matanho ekuona kuti mari dzakaburitswa zviri kunze kwemitemo yadzorwa munyika. VaMangudya vati patori nehurongwa hwekudzora mari idzi, uye dzimwe dzemari dzakaburitswa zviri kunze kwemutemo, dzatova munyika. VaMangudya vazivisa kuti mamiriyoni zana emadhora ange iri kunze kwenyika zviri kunze kwemutemo yakatodza zvichitevera zvisungo zvebhanga ravo zvekuregerera nekupa mukana kune avo vari kuchengeta mari kunze zvisiri pamutemo kuti vaidzore. Vati mamiririyoni makumi matanhatu nemasere emari iyi akatodzoka uye bhanga ravo riri kuramba richitaura nevanhu nemakambani anochengeta mari zviri kunze kwemutemo kuti adzore mari iyi. Asi varamba kutaura zvakawanda pamusoro penyaya yeHSBC vachiti pari zvino vachiri kuongorora kwakabva mari yevanhu vanonzi vaichengeta mari kubhanga iri. Pasi pemutemo zvizvarwa zvemuno zvinoshanda kunze kwenyika zvinobvumidzwa kuchengeta mari kunze kwenyika. Asi mutemo haubvumidze kuti vanoshandira munyika kana vemabhizimisi emuZimbabwe vachengetedze mari kunze kwenyika vasina kupihwa mvumo neRBZ. Imwe nyanzvi munyaya dzehupfumi uye vakamboshanda kubazi rezvemari, VaMasimba Manyanya, vati mari iyi ichanentsa kudzoka kwayo. Vati izvi zvaiitwa nevakuru vakuru muhurumende nemunyaya dzezvematongerwo enyika uye hapana anokwanisa kuti vadzore mari idzi. Vatiwo panofanira kudzikwa mitemo inopa masimba kubhanga guru renyika kuitira kuti rinongorore mapindiro nemabudiro emari munyika. Vamwe vanoongorora nyaya dzehufpumi uye vachishanda vakazvimirira, VaJames Johwa, vaudza Studio7 kuti zvinotoda kuti veRBZ kuti vasunge dzisimbe kuti mari iyi idzoke kumusha. Asi VaMangudya vati vane mari dzichiri kunze vanosanganisira vaye vasina kuunza mari mushure mekutengesa zvinhu kunze kwenyika, vakatanga kuchengeta mari kunze kwenyika vasina mvumo yeRBZ pamwe nevaya vaiita bhizimisi munyika asi vachinochengeta mari yavo kunze kwenyika. VaMangudya vati pave nezvizvarwa zvakawanda zvemuZimbabwe zvinogara kunze kwenyika uye zvizhinji zvavo zvave kutumira mari kumusha. Vati mari inotomirwa nezvizvarwa zviri kunze kwenyika yakakwira kusvika pa$840 million gore rapfuura, kubva pa$790 million muna 2013.	https://www.voashona.com/a/zimbabwe-hsbc-mangudya-masimba-shona-chifera/2639056.html
business	Mapurisa Oparura Chirongwa Chekudzinga Vanotengesa Mumigwagwa, 'veMishikashika' neVana Vasina kweKugara muGuta reHarare	Mapurisa aparura chirongwa chekubvisa muguta reHarare mishikashika, vana vanogara mumigwagwa uye vanotengesa zvinhu. Mamwe masangano akaita sePassengers Association of Zimbabwe anoti zvinogona kupinza hupenyu hwevanhu munjodzi panenge poitwa hwakiti nagonzo mapurisa achimhanyisa vanhu ava. Mapurisa aabatana neve ZINARA, VID, kanzuru dzeRuwa, Chitungwiza,ye Epworth, neye Harare nevebazi rezvemagariro evanhu muchirongwa ichi. Mutevedzeri wemutauriri we Mapurisa mudunhu re Harare, Assistant Inspector Webster Dzvova, vakazivisa mutsamba yavo nezuro kuruzhinji rwenyika kuti Harare yese ichange ichi mhanyidzana nechirongwa ichi kubva nhasi kusvika mukupera kwesvondo rino. Asi vanotengesa mumigwagwa vaudza Studio 7 kuti havazi kuzotyityidzirwa ne mapurisa kuti varege kushanda. Mukuru wesangano re vanotengesa, reVendors Initiative for Social and Economic Transformation (VISET), VaSamuel Wadzayi vaudza Studio 7 kuti vanotengesa mumigwagwa havabve nekuti nyika haina mabasa. No media source currently available 	https://www.voashona.com/a/6547834.html
health	Nhomba yeKutanga yeCovid-19 Yotarisirwa muNyika neMuvhuro Kubva kuChina	Bazi rezvehutano rinoti mutevedzeri wemutungamiri wenyika uye vari gurukota rezvehutano VaConstantino Chiwenga ndivo vachagashira nhomba yeCovid 19 yakapihwa Zimbabwe neChina panhandare yendege yeR.G. Mugabe International Aiport muHarare nemusi weSvondo. Nhomba iyi, inosvika zviuru mazana maviri, inonzi Sinopharm iri kutarisirwa kusvika muZimbabwe nenguva dza 3 mangwanani. Kunyangwe dzimwe nyanzvi dziri kuti China haisi kunyatsobuda pachena nezvenhomba iyi, nyika dzakaita seTurkey, Indonesia neBrazil dziri kuishandisa dzinoti iri kushanda nezvikamu makumi mashanu kusvika pamakumi mapfumbamwe nerimwe kubva muzana kana kuti 50% to 91%. Hurumende inotiwo veMedicines Control Authority of Zimbabwe vachaongororawo kuti mushonga uyu unoshanda here usati wabayiwa vanhu. Nyanzvi munyaya dzezvehutano Dr Brighton Chireka vakurudzira vanhu kuti vatambira nhomba iyi kuti chirwere chisarambe chichipararira zvakanyanya. Tichiri panyaya iyi, huwandu hwevanhu vari kufa nekubatwa nechirwere cheCovid-19 huri kuramba huchiderera uye bazi rezvehutano rinoti nemusi weSvondo kwakafa vanhu vaviri nechirwere ichi. Izvi zvinorevea kuti vanhu vafa kubva chirwere ichi zvachakatanga kupararira vave vave chiuru chimwe chete nemazana mamana kana kuti 1, 400. NeSvondo vanhu makumi matanhatu nevasere kana kuti 68 vakabatwa nechirwere ichi zvasiya vanhu vabatwa nechirwere ichi kubva zvachatanga kupararira vave zviuru makumi matatu nemashanu anezana nemakumi manomwe nevaviri kana kuti 35, 172. Vanhu mazana mashanu negumi nevaviri kana kuti 512 vakapora kubva kuchirwere ichi nezuro zvasiya vanhu vapora vave zviuru makumi matatu nemazana matanhatu nemumwe kana kuti 30, 601. Vanhu vachiri kurwara zviuru zvitatu nezana nemakumi manomwe nemumwe kana kuti 3, 171. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu nezviuru mazana manomwe kana kuti 3,7 million vabatwa nechirwere cheCovid-19 muAfrica. Vanhu vafa vasvika zviuru makumi mapfumbamwe nemanomwe nemazana masere nemakumi manomwe kana kuti 97, 870. Vapora muAfrica vadarika mamiriyoni matatu nezviuru mazana maviri kana kuti 3,2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana manomwe kana kuti 1,7 million. North Africa ine vanhu vabatwa nechirwere ichi vadarika miriyoni imwe chete. Huwandu hwevanhu vabatwa nechirwere checoronavirus pasi rose hwadarika zana remamiriyoni nemasere kana kuti 108 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana mana nemakumi masere nevatatu zvine mazana matanhatu kana kuti 483, 600 vabatwa nechirwere ichi vachidarika mamiriyoni makumi maviri nemanomwe ane zviuru zvishanu kana kuti 27, 5 million. Pasi rose, vanhu vafa nechirwere ichi vanodarika mamiriyoni maviri nezviuru mazana matatu kana kuti 2,3 million. Asi vapora pasi rose vachidarika mamiriyoni makumi matanhatu nezviuru mazana manomwe kana kuti 60, 7 million. No media source currently available 	https://www.voashona.com/a/nhomba-yekutanga-yecovid-19-yotarisirwa-munyika-nemuvhuro-kubva-kuchina/5777917.html
politics	Masangano Akazvimirira Okurudzirwa Kuzokera Kuvavhu Kuti Anzwe Zvido Zvavo	Masangano akazvimirira akasangana muAmerica muWashington neChipiri pamusangano wekuzeya mabasa angaitwe nemasangano akazvimirira mukukurudzira hutongo hwejekerere muZimbabwe. Musangano uyu wakarongwa neNational Endowment for Democracy yakabatana ne Robert F. Kennedy Center for Justice And Human Rights. Chipangamazano che Zimbabwe Human Rights NGO Form mu London, VaArthur Gwagwa, vakaudza musangano uyu kuti masangano akazvimirira anofanirwa kudzokera kuvanhu kuti vanzwe zvido zvevanhu. Vati pane zvisungo zvakaitwa nemasangano akazvimirira paakasangana muna 1999 muZimbabwe, uye zvisungo izvi hazvisi kuzadziswa nemasangano aya. VaGwagwa vakaita ongororo yemafambisiro anga achiitwa mabasa nemasangano akazvimirira ega kubva gore ra 1999 kusvika pari zvino. VaGwagwa vari muWashington umo vari kuita zvidzizvo pasi pechirongwa che Reagan-Fascell Democracy Fellow kwemwedzi mitanhatu. No media source currently available   	https://www.voashona.com/a/zimbabwe-kodzero-dzevanhu-africa/2598629.html
business	Zvizvarwa ZveZimbabwe Zviri Kunze Kwenyika Zvotumira Chikafu Kumusha	Apo pasi rose rakacherechedza zuva reWorld Food Day nezuro, zvizvarwa zveZimbabwe zvinogara nekushanda kunze kwenyika zvinoti zviri kushanda nesimba kuitira kuti zvibatsire vari kumusha nechikafu chiri kunetsa kuwana kuZimbabwe. Zvizvarwa zveZimbabwe zvinogara nekushanda muBotswana nedzimwe nyika zviri kutenga chikafu pamwe nekutumira mari kumusha kuitira kuti hama neshamwari dziwane chikafu, sezvo zvinhu zvisina kumira zvakanaka munyika. VaCosta Zimhunga, avo vanotyaira mubhazi anofamba pakati peGaborone neKasane muBotswana, vanoti kukwira kwemitengo pamwe nekuoma kwezvinhu munyaya dzehupfumi, kuri kukonzera kuti vanhu vakawanda vashaye chikafu. Chimwe chizvarwa cheZimbabwe, VaTafadzwa Makamudze, vanoti kusamira zvakanaka kwezvinhu kwava kuita kuti vagare vakatumira chikafu kumusha. Mumwe mudzidzi paUniversity of Botswana, Muzvare Memory Musavengane, vanoti vari kubatanidza zvechikoro nekushanda kuitira kuti vakwanise kubatsira vabereki vavo kumusha. Chimwewo chizvarwa cheZimbabwe, VaRobson Muroiwa, vanoti nzara yapfunya chisero munyika inoda kuti munhu asunge dzichisimba pakuriritira mhuri yake. Mwedzi wakapera, sangano reWorld Food Program rakati vanhu vanodarika miriyoni imwe chete vakatarisana nedambudziko renzara muZimbabwe. No media source currently available 	https://www.voashona.com/a/zimbabweans-in-diaspora-sending-food-to-zimbabwe-where-food-has-become-scarce-and-expensive/4616887.html
health	Vanhu Vatatu Vofa neCovid-19	Bazi rezvehutano rinoti vanhu vatatu vakafa nechirwere cheCovid-19 nezuro kuHarare, Bulawayo neMasvingo. Vanhu vafa nechirwere ichi kusvika parizvino vave mazana maviri nemakumi mapfumbamwe kana kuti 294. Vanhu zana nemakumi maviri nemumwe kana kuti 121 vakabatwa nechirwere ichi nezuro. Vanhu vose vakabatwa nechirwere ichi nezuro ava Havana nhoroondo yekubuda munyika. Matababeland North ndiyo ine vanhu vakawandisa vakabatwa nechirwere ichi nezuro vanove makumi manomwe nemana, Bulawayo ine makumi matatu nevaviri, Midlands gumi uye mumwe chete kuMasvingo. Vanhu vabatwa nechirwere ichi kubva zvachatanga vave zvuru gumi nemazana masere nemakumi matatu nevapfumbamwe kana kuti 10, 839. Vanhu vapora kusvika parizvino zvuru zvisere nemazana mapfumbamwe nemakumi manomwe nevaviri kana kuti 8, 972 mushure mekunge vanhu makumi mapfumbamwe nevaviri vapora nezuro. Vanhu vachiri kurwara churu chimwe chete nemazana mashanu nemakumi manomwe nevatatu kana kuti 1, 573. Zvichakadaro, mashoko atumirwa studio 7 neafrican union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana maviri kana kuti 2, 2 million vabatwa nechirwere checovid-19 muAfrica. Vanhu vafa vasvika zvuru makumi mashanu nezvitatu zvine mazana masere nemakumi mashanu nevatatu kana kuti 53, 853. Vapora vadarika miriyoni imwe chete nezvuru mazana mapfumbamwe kana kuti 1,9 million. South Africa ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere checoronavirus pasi rose hwadarika mamiriyoni makumi matanhatu nemanomwe ane zviuru mazana manomwe kana kuti 67, 7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muamerica ndimo mune vanhu vakawandisa vabatwa nekufa nechirwere ichi. Vafa muAmerica vadarika zvuru mazana maviri nemakumi masere nematatu kana kuti kuti 283, 000, vabatwa nechirwere ichi vachidarika mamiriyoni gumi nemana nezvuru mazana mapfumbamwe kana kuti 14, 9 million. Pasi rose, vanhu vafa nechirwere ichi vanodarika miriyoni imwe chete nezviuru mazana mashanu kana kuti 1, 5 million. Asi vapora vachidarika mamiriyoni makumi mana nematatu kana kuti 43 million.	https://www.voashona.com/a/vanhu-vatatu-vofa-necovid-19-/5691147.html
politics	VaMakamba, VaChiyangwa, VaMatemadanda naVaSibusiso Moyo Vopinda Musarudzo dzeZanu-PF	Nhasi bato reZanu-PF riri kupeta chirongwa chekutambira mapepa evanhu vanoda kukwikwidza musarudzo dzemaprimary ebato iri. Sarudzo idzi dziri kuitwa musi wa5 Chivabvu uye vanhu vanoda kukwikwidza vakatotanga kuendesa mapepa avo. Vamwe vari kukwikwidza musarudzo igurukota rezvekudyidzana nedzinwe nyika, Lieutenant-General Sibusiso Moyo vari kukwikwidza musarudzo dzesenate kuMberengwa, gurukota rezvematunhu VaJuly Moyo vari kukwikwidza kuRedcliff. Mutungamiri weZIFA VaPhilip Chiyangwa vari kuda kukwikwidza kuZvimba South. Mutevedzeri wemutungamiri weZIFA VaOmega Sibanda vari kukwikwidza kuVhungu, VaVictor Matemadanda vachikwikwidza kuGokwe Central. Vamwe vari kuda kukwikwidza vanosanganisa muzvinabhizimisi Vajames Makamba, vatori venhau veZBC VaAndrew Neshaba naVaTendai Munengwa, VaGarikai Mazara uye VaWebster Mubaiwa. Zvichakadaro, gurukota rinoona nezvemitemo VaZiyambi Ziyambi vanoti dare reparamende harifanire kuenda kuzororo kusvika razeya zvizere bhiri rekuvandudza mutemo wesarudzo kana kuti Electoral Amendment Bill. Mapato anopikisa ari kugunun’una zvikuru achiti hurumende iri kunonoka kuvandudzwa kwemitemo iyi. Sarudzo dziri kutarisirwa kuitwa pakati pemwedzi wa31 Chikunguru na31 Nyamavhuvhu gore rino. No media source currently available    	https://www.voashona.com/a/zimbabwe-matongerwo-enyika/4333455.html
business	Nyanzvi Dzopesana Maonero paNyaya yeKudhura kweZvinhu	Vakuru vemabhizimisi nenyanzvi munyaya dzezvehupfumi havasi kuwirirana panyaya yekuti dambudziko rekushomeka kwezvinhu muzvitoro uye kudhura kwazvo riri kukonzerwa nei. Vamwe vanoti zviri kukonzerwa nevanhu vakangovhunduka ndokutanga kututa zvinhu vachiisa mumatura. Asi vamwe vanoti mashoko aya manyautsa mukanwa chembere kurota ichiyamwa. Mutungamiri wenyika, VaRobert Mugabe, avo vakadzoka munyika nemusi weMuvhuro, vakaudza vatsigiri vavo kuti pane vanhu vari kuda kupidigura hurumende yavo uye vanhu ava ndivo vari kuita kuti zvinhu zviite manyama amire nerongo. VaMugabe vakati dambudziko iri rinokwanisa kugadziriswa mumazuva maviri. Mukuru weConfederation of Zimbabwe Industries, VaSifelani Jabangwe, vanoti vanhu vari kungomhanyirira kuhodha zvinhu vachiisa mumba ndivo vari kupa kuti zvinhu zvishaikwe. VaJabangwe vatiwo zvinokwanisika kuti dambudziko iri rigadzirike nechimbi chimbi sezvo bhanga guru renyika rakawana chikwereti kubva kubanga reAfriexim Bank. VaJabangwe vatiwo nyaya yekuti musika wefodya wakavharwa pari zvino iri kupawo kuti pamboita dambudziko. Asi sangano reOil Expressers Association of Zimbabwe, iro rinogadzira mafuta ekubikisa, rinoti dambudziko iri riri kukonzerwa nekuti mari yavari kupihwa neReserve Bank of Zimbabwe kuti vatenge zvinodiwa kusvina mafuta ishoma zvikuru. Sangano iri rinoti rakwereta mari yakawandisa kumakambani ekunze uye havachadi kupa nhengo dzavo zvikwereti. Vaimbova gurukota rezvemari vachitungamira bato rePeople’s Democratic Party, VaTendai Biti, vanoti zvinhu munyika zvaita manyama amire nerongo. VaBiti vanoti nyika haina mari yekunze inodiwa kutenga zvinhu nekudaro zviri kuitika izvi hazvishamise. VaBiti vatiwo zvakakosha kuti varombo nevari pamudyandigere vachengeterwe mari dzavo dziri mumabhanga. Nyanzvi munyaya dzezvehupfumi vari muzvinabhizimisi, VaCalisto Jokonya, vanoti Zimbabwe haingakwanise kugadzirisa hupfumi kana isiri kugadzira zvinhu. VaJokonya vatiwo nyaya yehuwori ndiyo yapawo kuti zvinhu zvisamire zvakanaka. Zvinhuwo hazvina kumira zvakanaka pakushandiswa kwema bond note sezvo mari iyi iri kuramba ichishaya simba. Vamwe vanhu vari kutyira kuti Zimbabwe inogona kudzokera kumakore a 2008 apo mitengo yezvinhu yakakwira zvisina mukare akamboona uye ma bearer checks achishaya simba. No media source currently available 	https://www.voashona.com/a/zimbabwe-cash-and-commodity-crisis/4045092.html
business	South Africa Yozeya Nzira dzeKuti Zimbabwe Yobuda Sei Mukanwa Mamupere	Nhasi bazi rinoona nezvekudyidzana nedzimwe nyika muSouth Africa raita musangano muPretoria wange wakanangana nekuzeya matambudziko ari muZimbabwe uye kuti angagadziriswe sei. Gurukota rinoona nezvekudyidzana nedzimwe nyika muSouth Africa Amai Naledi Pandor vanoti South Africa inofunga kuti vana veZimbabwe vakabatana vanokwanisa kugadzirisa matambudziko akatarisana nenyika yavo vavakidzani vozongobatsirawo zvishoma. Mashoko aya atsinhirwa nemumiriri weZimbabwe kuSouth Africa VaDavid Hamadziripi avo vange vari mumwe munyarikani pagungano vatambirawo mashoko aAmai Pandor ekuti zvirango zvavati zvakatemerwa Zimbabwe zvibviswe. No media source currently available Vaive mutevedzeri wemutungamiri wehurumende yeZimbabwe Muzvinafundo Arthur Mutambara vange vari pamusangano uyu vatiwo zvakakosha kuti zvirango zvibviswe asi Zimbabwe inofanira kutanga yazvichenura nekuita zvido zvevana vayo vose. No media source currently available Vamwe vataura pamusangano uyu vanosanganisiri mukuru wechikoro cheUNISA VaMandla Makhanya uye VaSomadoda Fikeni vepaUNISA zvekare, VaPhilani Mthembu veInstitute for Global Dialogue, VaShingirirai Mutanga veAfrica Institute of South Africa, VaPhilani Mthembu veInstitute for Global Dialogue, VaShingirirai Mutanga veAfrica Institute of South Africa 	https://www.voashona.com/a/south-africa-yozeya-nzira-dzekuti-zimbabwe-ingabude-sei-mukanwa-mamupere/5171009.html
business	Vanotengesa muMigwagwa Vonetsana neVana Muzvinazvitoro	Munyika maita kusawirirana nenyaya yekuti poitwa sei nevanhu vanonzi vanodarika mamiriyoni mashanu nezviuru mazana manomwe avo vari kurarama nekutengesa zvinhu mumigwagwa nenyaya yekushaikwa kwemabasa kunyanya. Dzimwe nhengo dzedare reparamanende dziri kukurudzira hurumende nemakanzuru kuti vabvise vanhu ava mumigwagwa sezvo vave kukonzera nyonga nyonga zviuru muHarare. Rimwe sangano ravana muzvinabhizimisi re Confederation of Zimbabwe Retailers rinotiwo riri kushaiswa hope nevanhu vanotengesa mumigwagwa ava sezvo vezvitoro vari kutadza kubhadhara mari dzemitero nevashandi nekutorerwa bhizimisi nevanotengesa mumigwagwa vasina chavari kubhadhara kuhurumende. Asi gurukota rezvemari, VaPatrick Chinamasa, vakatiwo hurumende ine hurongwa hwekutanga kubhadharisa vanhu ava mari dzemitero. Mukuru wesangano reNational Vendors Union Zimbabwe, VaSamuel Wadzai, vanoti hurumende haifanire kuvadzinga vasina kwekuendeswa. Asi vamwe vakavamba sangano reConfederation of Zimbabwe Retailers, VaGift Juawo, vanoti panodiwa kutauriranwa kuti dambudziko iri dzigadziriswe sezvo vemabhizimisi vari kurasikirwa nebhizimisi nekuda kwevari kutebngesa mumigwagwa. No media source currently available  	https://www.voashona.com/a/zimbabwe-economy/2791357.html
politics	Mapato Anopikisa Okurudzira Vanhu Kugara Kumba neMugovera	Mapato mana makuru anopikisa akurudzira neChishanu veruzhinji munyika kuti vacherechedze zuva rakawana nyika kuzvitonga neMugovera vari kudzimba dzavo achiti haazi kuzopinda mumhemberero dzakarongwa nehurmende yeZanu PF sezvo bato iri richishandisa mukana uyu kunyomba vamwe. No media source currently available Mapato aya anoti MDC inotungamirirwa naVaMorgan Tsvangirai, Mavambo Kusile Dawn, ZAPU neNational Consitutional Assembly anoti zvinosuwisa kuti vammwe vakarwira hondo yerusununguko vave kushungurudza vamwe vavo vechitema. Vachiverenga mashoko emapato ayo pachiitiko chapindwa naVaTsvangirai nemukuru weMKD VaSimba Makoni, munyori kukuru muMDC-T, VaDouglas Mwonzora, vati hapana chekupemberera sesvo vanhu vari kuyaura nenhamo nenzara. Vatiwo mapato avo azvipira kushanda pamwe chete kuti asunungure vanhu kubva kuhutongi hweZanu PF. Vakurudzira vanhu kuti vacherechedza zuva iri mudzvimba dzavo sezvo pasina chikonzero chekuenda kumhemberero dzinorongwa neZanu PF mumatunhu akasisyana siyana munyika. VaTsvangirai vati vaimbosienda kumhemberero idzi apo vaive muhurumende yemubatanidzwa asi vakazowona kuti hazvibatsiri sezvo vainyombwa pamhemberero idzi. Mutauririri weNCA, VaMaddock Chivasa,vati kutambura kuri kuita zvizvarwa zveZimbabwe zvichenda kunze kwenyika uko zviri kushungurudzwa sezviri kuitika kuSouth Africa pari zvino kunoratidza pachena kuti hurumende haina hanya nezvido zveveruzhinji. Asi bato ReZanu PF rinoti zvinhu zviri kufamba zvakanaka munyika uye richaita mhemberero kunhandare yeNational Sports Stadium muHarare apo mutungamiriri wenyika, VaRobert Mugabe, vanotarisirwa kutaura. Munyori anoona nezvekufambiswa kwemabasa mubato iri, VaIgnatius Chombo, vanoti mhemberero idzi dzichaitwa pasi pedingindira rinosimbaradza kubatana, runyararo pamwe nekuzvida seznyika. Makurukota ematunhu anotarisirwawo kutaura mashoka aVaMugabe mumatunhu ese munyika.	https://www.voashona.com/a/zimbabwe-zanu-mdc-tsvangirai-makoni-mwonzora-chifera/2724150.html
politics	VaMorgan Tsvangirai Votaura Pamusoro peHutano Hwavo	Mutungamiri webato rinopikisa reMDC, VaMorgan Tsvangirai, varamba mashoko ari kuburitswa nemamwe mapepanhau ekuti vakaudzwa navanachiremba kuti vasarirwa nemwedzi mishoma vachirarama zvakapa kuti vadaidzire dare remhuri yavo. “Ndakatonzwa vamwe vanhu vachiti ndafa, vari pamubhedha…Nyaya iripo ndeyekuti ndiri kurapwa. Asi kana munhu achirapwa afa? Ndinoda kuti ndiudze vanhu veZimbabwe kuti inini ndiri kunzwa zviri nani,” vadaro VaTsvangirai. Vatiwo zviri pachena kuti vavengi vavo munyaya dzezvematongerwo enyika vari kuvashuvira zvakaipa. “Vanoda kusevenzesa nyaya yehutano hwangu as an election issue, so vanoramba vachimutsiridza nyaya yacho,” vadaro VaTsvangirai. VaTsvangirai vakazivisa nyika kuti vane chirwere chegomarara muna 2016 uye vari kurapwa kuSouth Africa mushure mekunge vanachiremba vavo vapa kurudziro yekuti vaende ikoko. Vatiwo nemusi weChishanu vanenge vari muBulawayo vachisangana nenhengo dzebato ravo kuMcdonald Hall kuMzilikazi. Zimbabwe yakatarisana nesarudzo muna 2018 asi semakore ose kana munyika moitwa sarudzo munoita semakaberekera ingwe nenyaya yekurwisana nekukandirana makobvu nematete. No media source currently available   	https://www.voashona.com/a/zimbabwe-matongerwo-enyika/3952364.html
business	Varairidzi Vanombomisa Kuramwa Mabasa Mushure meMusangano neHurumende	Varairidzi vanga vachiramwa mabasa vachida kuti hurumende igadzirise zvichemo zvavo zvemihoro nemari nekubatsirikana, vanoti vambomisa kuramwa mabasa uku mushure mekuvimbiswa nehurumende kuti iri kugadzirisa zvichemo zvavo nekukasika. Izvi zvinotevera musangano wechimbichimbi waitwa nevamiriri vevaraidzi vemasangano ose evarairidzi negurukota rezvedzidzo yepasi Muzvinafundo Paul Mavhima masikati. Nhengo yerimwe remasangano apinda mumusangano uyu, reProgressive Teachers Union of Zimbabwe, VaAbiot Moyo, avo vanomirira varairidzi vakaremara, vanoti masangano ose awirirana kuti vambopa hurumende mukana wekugadzirisa zvinhu, ivo vachimbomisawo kuramwa mabasa uku. VaMoyo vanoti vari kutarisira kusangana zvakare nevamiriri vehurumende pakati pesvondo rino. Vanotiwo hurumende yavavimbisa kuti vose vakanga vari pakuramwa mabasa havasi kuzotorerwa matanho sezvakanga zvamboziviswa neboka reCivil Service Commission, iyo yakanga yazivisa kuti vose vakaramwa mabasa vaizobatirwa mari dzemazuva avasina kushanda. Studio 7 haina kukwanisa kubata Muzvinafundo Mavhima kuti tinzwe divi rehurumende panyaya iyi. No media source currently available 	https://www.voashona.com/a/zimbabwe-teachers-economy-strike-abiot-moyo/4780519.html
politics	VaMatemadanda Vopomera VaMugabe Mhosva Yose yeGukurahundi	"Munyori wesangano revakamborwa hondo yerusununguko, VaVictor Matemadanda, vanoti hapana zvazvinobatsira kuti nyika irambe ichitsvaka munhu wekupomera mhosva yeGukurahundi izvo zviri pachena kuti vaimbove mutungamiri wenyika, VaRobert Mugabe, ndivo vanofanirwa kubvunzwa uye kutsanangura mhosva yavakapara iyi. VaMatemadanda vanoti VaMugabe ndivo vanofanira kutaurira vanhu kuti zvipangamazano zvavo vaive vanaani panguva yeGukurahundi. Vanoti VaMugabe ndivo vaive mukuru wemauto, kana kuti ""Commander-in-Chief"", panguva iyi, uye semukuru wemauto, mutungamiri wenyika ndiye anotanga kana kumisa hondo. “Hapana minister kana commander wemauto ane simba rekutanga hondo. Hondo inotangwa napresident, yomiswa napresident,” VaMatemadanda vanodaro. Vanoti hurongwa hwemauto eFifth Brigade hwakatoshevedzerwa varairidzi vakabva kuNorth Korea, nekudaro hazvishandi kuramba vanhu vachinyenyeredza dambudziko rakatarisana nenyika. Asi dzimwe nyanzvi mune zvematongerwo enyika dzinoti mashoko aVaMatemadanda ekuda kuedza kuchenura mutungamiri wenyika VaEmmerson Mnangagwa haana zvaanobatsira, sezvo VaMnangagwa vaive ivo gurukota rezvekugadzikana kwenyika vachiona nezvevasori panguva iyi. Nyanzvi idzi dzinoti maoko aVaMnangagwa akangosvibawo sezvakaita aVaMugabe panyaya iyi. No media source currently available "	https://www.voashona.com/a/zimbabwe-politics-gukurahundi-blame-mugabe-matemadanda/4412025.html
business	NSSA Yobatsira Vakuvari, Asi Vari paMudyandigere Votsamwiswa neMari Dzavari Kupihwa	Apo vanhu vari kutambira mari yemudyandigere vari kuramba vachichema-chema kuti mari yacho ishoma, gurukota rezvekugara zvakanaka kwevanhu, Amai Prisca Mupfumira, vanoti hurumende iri mushishi kugadzirisa nyaya iyi. Vachipindura mibvunzo kubva kuvatapi venhau pamusoro pekuti mari inotambirwa nevanhu vari pamudyandigere ichawedzerwa riinhi, Amai Mupfumira vati bazi reNSSA riri mushishi kugadzirisa nyaya iyi. Amai Mupfumira, avo vange vari munyarikani pachiitiko cheOpen Day yeNSSA Workers’ Compensation Rehabilitation Centre, vatiwo hurumende ine hurongwa hwekuti vanhu vanozvishandira pachavo vega vagokwanisa kuvewo vachibhadhara mari kuNSSA kuti vagozokwanisawo kuwana mari yemudyandigere kana vakwegura. Pari zvino vanhu vari pamudyandigere vanotambira madhora makumi mana pamwedzi uye hurumende yaive yati ichawedzera mari iyi kuti isave iri pasi pezana remadhora kubva muna Kurume wegore rino, asi izvi hazvina kuitika. Amai Mupfumira vati kubvira muna Kubvumbi wegore rino NSSA yakatanga hurongwa hwekubatsira nemari pakuviga nhengo dzeNSSA dzinenge dzafa. NSSA Rehabilitation Centre inzvimbo inorapa vanhu vanenge vakuvara vari pamabasa uye nzvimbo iyi ine mimwe michina yechizvino-zvino isingawanikwe kune zvimwe zvipatara. Mukuru weNSSA, Muzvare Liz Chitiga, vabvuma kuti vanhu vakawanda havazive nezvenzvimbo iyi, asi vati kambani yavo ine hurongwa hwekuti veruzhinji vakwanise kurapiwa panzvimbo. Mumwe wevanhu vakarapwa paNSSA Rehabilitation Centre ndiVaZuze Nzerere avo vakakuvara vari mumugodhi mavaishanda. VaNzerere, avo vasisakwanise kufamba vega, vati vakarapwa vakadzidziswawo mabasa ekusona uye vanofara kuti kambani yavaishandira yakavadzorera pabasa. Panguva imwe chete NSSA Rehabilitation Centre inokwanisa kuve nevanhu makumi manomwe vanenge vachirapwa vachigarapo. Nzvimbo iyi, iyo iri pedyo nechipatara chikuru cheMpilo yakavhurwa mugore ra1971. No media source currently available 	https://www.voashona.com/a/zimbabwe-nssa-rehabilitation/3862230.html
politics	Vari muSouth Africa Votsigira Kuratidzira Kuri Kuitwa muZimbabwe	Zvizvarwa zveZimbabwezviri muSouth Africa zvinoti zviri kufara zvikuru kuti vanhu vemuZimbabwe vabatana kekutanga vachiramba hutongi hwenutungamiri wenyika, VaRobert Mugabe. Mashoko aya anotevera hurongwa hwevakarwa hondo yerusununguko ekuti vari kukoka munhu wese wemuZimbabwe kuti aende kumusangano wekuratidza kuti VaMugabe havachidiwa nevanhu. Vagere muSouth Africa vanoti vari kurongawo kuita musangano wekuratidzira kuti vari kufarira zvirongwa nevamwe vavo vari kumusha. Moreblessing Munjoma weStudio7 anoti hurongwa uhu huri kutarisirwa kuitwa muJohannesburg neMugovera. VaMugabe vakatorerwa masimba nemauto nemusi weChipiri manheru vachinzi vasiye basa sezvo vakundikana kugadzirisa zviri kunetsa munyika zvakaita sehuori, kushaikwa kwemabasa, uye kudzinga muhurumende nemubato vanhu vakarwa muhondo yerusunguko pasina mhosva yavakara. Zvinhu zvakanyanya kuipa mushure mekunge VaMugabe vadzinga mumwe wevatedzeri vavo, VaEmmerson Mnangagwa, vachivapomera mhosva yekuda kuvabvutira masimba zvisiri pamutemo pamwe nekusavaremekedza. No media source currently available  	https://www.voashona.com/a/zimbabwe-citizens-in-south-africa-turn-against-mugabe-in-solidarity-with-colleague-at-home/4122253.html
business	Buy Zimbabwe Yokurudzira Vanhu Kutenga Zvinogadzirwa muNyika	Panguva yezororo reKisimisi negore idzva munyika munopindazvinhu zvakawanda zvakasiyana siyana zvinotengwa kubva kunze. Sangano reBuy Zimbabwe rinoti nyika inrasikirwa nemari yekunze yakawanda uye maindasitiri emuno anotadza kusimukira nekuda kwekutengwa kubva kunze kwenyika kwezvinhu zvinogona kugadzirwa muno. Nekudaro sangano iri riri kukurudzira kuti veruzhinji vafarire kutenga zvinhu zvinogadzirwa munyika\n\nMukuru wesangano reBuy Zimbabwe VaAlois Burutsa vanoti zvakakoshera nyika kuti veruzhinji vatenge zvinhu zvinogadzirwa munyika kuitira kubatsira kuchengetedza mari yekunze iyo inogona kushandiswa pakutenga zvimwe zvakaksoha zvisingagadzirwe muno zvakadai semichina.\n\nVaBurutsa vaudza Studio 7 kuti kubvira zvakatanga sangano ravo muna2011 vanofara kuti chinangwa chavo chabatsira kusimudzira kutengwa kwezvigadzirwa zvemuno munyika. Zimbabwe inoshandisa mari yakawanda gore rega rega mukutenga zvinhu kubva kunze kwenyika. Gore rakapera nyika yakashandisa mabhiriyoni manomwe nemamiriyoni mazana matanhatu kana kuti 7.6 billion zvichienzaniswa ne4.6 billion yakashandiswa muna2020.\n\nZvimwe zvezvinhu zvinonyanya kutengwa kunze zvinosanganisira mafuta edzimotokari, mafetireza, nemichina asi pane zvimwewo zvakawanda zvinogadzirwa muno zvinobvawo kunze.\n\nMutungamiri wesangano reConfederation of Zimbabwe Industries VaKurai Matsheza vatsinhirawo kuti zvakakosha kuti veruzhinji vafarire kutenga zvinhu zvinogadzirwa muno vachiti izvi zvinobatsirawo kuti munyika muve nemabasa.\n\nCZI inoti pari zvino maindasitiri emunyika ari kushanda zvinosvika pazvikamu makumi manomwe kubva muzana uye kushomeka kwemagetsi nderimwe dambudziko guru rinoita kuti asashanda nemazvo.\n\nVaBurutsa vanopokana nemaonero ekuti zvnhu zvakawanda zvinogadzirwa munyika zvinodhura uye hazvinyatsogadzirwa nemhando yepamusoro sezvinoita zvinobva kunze.\n\nVaFelix Chari, mudzidzisi wezvidzidzo zvepamusoro panyaya yezvehupfumi vanoti vanobvumirana nemaonero ekuti zvinhu zvakawanda zvinogadzirwa munyika zvinodhura vachiti izvi zvinoitika nekuda kwezvikonzero zvakawanda. Nyanzvi munyaya dzezvehupfumi vaachishanda nesangano relabour and Economic Developmemt Research Institute of Zimbabwe Dr Prosper Chitambara vatiwo chirongwa cheBuy Zimbabwe chakanaka asi zvimwe zvinogadzirwa zvinozodhura sezvo kugadzira zvinhu munyika kuchidhura. Vachitaura pakuparurwa kwevhiki rekukurudzira kutengwa kwezvinhu zvinogadzirwa muno muHarare nezuro, mutungamirir wenyika VaEmmerson Mnangagwa vakati hurumende inotsigira chirongwa ichi nekuti chinobatsira kudzivirira kuunzwa munyika kwezvinhu zvinogadzirwa kunze\nzvinenge zvine mutengo wakadereresa izvo vakati zvinokanganisa budiriro yenyika.  Zvitoro zvikuru zvinosanganisira OK Zimbabwe zvirimowo muchirongwa cheBuy Zimbabwe ichi. Zimbabwe inonyanya kutenga nekutengesearana neSouth Africa, China, United Araba Emirates, Singapore, United Kingdom neRussia. Asi dzimwe nyanzvi munyaya dzedzvehupfumi dzinoti VaMnangagwa vanotaura zvinhu zvisiri kuitwa nehurumende. Semuenzaniso, mushure mekunge zvigadziraw zvemunyika zvawedzerwa mutengo nekuda kwekushaya simba kwedhora remunyika, gurukota rezvemari Muzvinafundo Mthuli Ncube vakabva vabvumidza vezvitoro kutenga zvinhu kunze pasina kubhadhara mitero.	https://www.voashona.com/a/6845847.html
health	Vanhu Vafa neCovid-19 muZimbabwe Vadarika Zana	Vanhu vafa nechirwere cheCovid-19 munyika vave zana nevaviri kana kuti 104. MuHarare muri imo mune vanhu vakawandisa vafa nechirwere ichi vanosvika makumi mashanu nevashanu kana kuti 55. Bulawayo ndiyo iri kutevera pavanhu vafa vanosvika makumi maviri nevatatu. Dunhu reMasvingo chete ndiro risina kana munhu mumwe chete ati afa nechirwere ichi. Vanhu vabatwa nechirwere ichi munyika vadarika zviuru zvina nemazana mashanu ane makumi manomwe nemashanu kana kuti 4, 575. Vapora vachidarika chiuru chimwe chete nemazana mana ane gumi nevatanhatu kana kuti 1,416. Nyanzvi munyaya dzezvehutano Dr Brighton Chireka vanoti havo vanhu vazhinji vanopora kunyangwe vamwe vashoma vachida kuzoendeswa kuchipatara. No media source currently available Dr Chireka vatiwo kudziya muviri, kurutsa, kutonhorwa zvakanyanyisa, kubvunda nezvimwe munongedzo wekuti munhu anogona kunge abatwa nechirwere ichi. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika miriyoni imwe chete vabatwa nechirwere ichi muAfrica. Vafa vadarika zviuru makumi maviri nemaviri ane mazana mapfumbamwe nevatatu kana kuti 22, 903. Vanhu vapora vadarika zviuru mazana masere nemakumi maviri kana kuti 720, 000. Huwandu hwevanhu vabatwa nechirwere checoronavirus pasi rose hwadarika mamiriyoni gumi memapfumbamwe ane zviuru mazana matanhatu kana kuti 19, 6 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana ne makumi matanhatu nemaviri kana kuti 162, 000. Pasi rose vanhu vafa nechirwere ichi vadarika zviuru mazana manomwe nemakumi maviri nemanomwe ane mazana mashanu kana kuti 727,000. Vapora pasi rose vachidarika mamiriyoni gumi nerimwe nezviuru mazana mapfumbamwe kana kuti 11,9 million. 	https://www.voashona.com/a/vanhu-vafa-necovid-19-muzimbabwe-vadarika-zana/5536632.html
health	Africa Yotadza Kusvitsa Zvikamu Zvakatarwa neWHO zveVanhu Vabayiwa Nhomba yeCovid-19 Gore Rino Risati Rapera	Sangano reWorld Health Organisation-WHO-rinoti nyika dzakawanda dzemuAfrica kusanganisira Zimbabwe dziri kutadza kubaya nhomba yekudzivirira chirwere cheCovid-19 kusvika pazvikamu makumi mana kubva muzana gore rino risati rapera sezvanga zvakatarwa nesangano iri. Vachitaura nezuro pamusangano we International Conference Public Health in Africa, mukuru weWHO, Dr Tedros Adhanom Ghebreyesus, vakati nyika makumi mana nesere panyika makumi mashanu neina dziri muAfrica dzichatadza kubaya zvizvarwa zvadzo zvikamu makumi mana kubva muzana sezvanga zvakatarwa neWHO. Dr Tedros vakati rimwe dambudziko riri kuitika mudunhu reAfrica nderekuti nyika idzi hadzisi kuburitsa huwandu hwechokwadi hwevanhu vari kufa kana kurwara nechirwere cheCovid-19. Mukuru weCommunity Working Group on Health, Va Itai Rusike, vanoti kusabuda nehuwandu chaihwo hwevanhu vari kubatwa neCovid-19 zvinokonzerwa nekuti munyika hamuna zvikwanisiro zvemhando yepamusoro zvekuongorora kuti munhu ane Covid-19 here kana kuti kwete. VaRusike vanoti zvimwe zviri kutadzisa nyika dzemuAfrica kusanganisira Zimbabwe kubaya vanhu vakawanda idambudziko rekushandisa nhomba dzinobayiwa kaviri pamwe nekusawana kweveruzhinji ruzivo rwechokwadi nenguva. Mukuru munyaya dzekurwisa chirwere cheCovid-19 munyika, Dr Agnes Mahomva, vanoti sehurumende vachiri vakatarisira kuti vachabaya vanhu zvikamu makumi mana kubva muzana sezviri kukurudzira neWHO vachiti vachazobvuma kuti vatadza musiwa 31 Zvita 2021 wapfuura. Kusvika pakupera kwezuva nezuro, Zimbabwe yakazivisa kuti yakange yabaya nhomba yekutanga vanhu mamiriyoni mana nezviuru makumi maviri nezvitatu negumi nevatu (4 023 013). Vanhu vabayiwa nhomba mbiri kusvika mukupera kwezuva nezuro vainge vava mamiriyoni matatu nezviuru makumi matatu nezvishanu nezana nemakumi mapfumbamwe nevaviri, (3 035 192). WHO inoti vanhu vanosvika mamiriyoni makumi manomwe nemanomwe, kana kuti zvikamu zvisere chete kubva muzana vakabayiwa nhomba yeCovid-19 muAfrica yose. Zimbabwe yakwanisa kubaya zvikamu gumi nezvipfumbamwe kubva muzana, zvinoreva kuti mumazuva gumi nemana asara kuti gore ripere, Zimbabwe inofanirwa kubaya vanhu zvikamu makumi maviri nechimwe kubva muzana, kana kuti 21%, unova mutoro mukuru pakatariswa nguva yatorwa kuti isvika pazvikamu gumi nezvipfumbamwe kubva muzana, kana kuti 19%. Zimbabwe inoti ine hurongwa hwekubaya vanhu mamiriyoni gumi, kana kuti zvikamu makumi matanhatu kubva muzana senzira yekudzivirira kupararira kwechirwere ichi. No media source currently available 	https://www.voashona.com/a/africa-fails-to-meet-who-target-on-full-vaccinations/6358858.html
politics	Vanorwira Kodzero dzeVanhu Voratidzira neKurara neKuswera muAfrica Unity Square	Nhengo dzemasangano anorwira kodzero dzevanhu anoti reZimbabwe Activists Alliance, Occupy Africa Unity Square Movement neZimbabwe Women in Politics Alliance, dzakabatana nevamwe vana veZimbabwe, dziri kurara pamwe nekuswera muAfrica Unity Square dzichiratidzira kwemazuva gumi nematanhatu. Vanoona nezvekufambiswa kwemabasa musangano reZimbabwe Activists Alliance, Muzvare Tendayi Lynnette Mudehwe vanoti vari kurara pamwe nekuswera munzvimbo iyi senzira yekuratidzira kusafara kwevana veZimbabwe nezvavanoti zviri kuitwa nehurumende zvekusateerera vanhu. “Tiri kuda kutaura nyaya dzatinoti hurumende yeZimbabwe igadzirise nekukurumidza, zvakaita senyaya dzeupfumi, matongerwo enyika pamwe nekurarama kwevanhu,” Muzvare Mudehwe vanodaro. Vanoti vakaona kuti nyaya yekuratidzira zvezuva rimwe chete hainyatsoburitsi zvinyunyuto zvavo, saka vakafunga zvekuti vangogarira panzvimbo kwemazuva aya. “Takasarudza mazuva gumi nematanhatu kuitira kuti zvinangane nezuva rakakosha munhoroondo yeSouth Africa neAfrica yose, reDay of the African Child, apo tinocherechedza mwana weAfrica,” vanowedzera Muzvare Mudehwe. Vanoti vakatanga kurara munzvimbo iyi usiku hwemusi weChipiri uye havasati vasangana nematambudziko kubva kumapurisa, asi vanoti vanotarisira kuti vanogona kuzokanganiswa. No media source currently available 	https://www.voashona.com/a/zimbabwe-politics-demonstration-africa-unity-square-mudehwe/3357710.html
politics	Muzvare Khupe Voendesa MDC yaVaChamisa kuMatare	MDC- T inotungamirirwa naMuzvare Thokozani Khupe inoti iri kuenda kumatare edzimhosva nechinangwa chekuda kumisa MDC-T inotungamirwa na VaNelson Chamisa kuti isashandise mari yakabva kuhurumende pasi pemutemo we Political Parties Finance Act. Mutemo uyu unosungira hurumende kupa mari kumapato anenge aine nhengo mudare reparamende. Muzvare Khupe vanoti mari iyi inofanirwa kushandiswa mushure mekunge matare atara kuti ndiyani chaiye mutungamiri we MDC –T pakati paMuzvare Khupe naVa Chamisa. Vaviri ava vari kunetsana panyaya yehutungamiri zvichitevera kushaya kwevaive mutungamiri webato iri, VaMorgan Tsvangirai, muna Kukadzi gore rino. Mutevedzeri waMuzvare Khupe, VaObert Gutu, vanoti danho rakatorwa nehurumende rekupa mari ye MDC T kune chikwata chaVaChamisa kwaive kusiri pamutemo sezvo nyaya dzekuti mutungamiriri chaiye webato iri ndiyani dzichiri kumatare. VaGutu vanotiwo magweta avo ari mubishi kugadzirisa magwaro avanofanira kuendesa kumatare edzimhosva nezvenyaya iyi kuti ivo nechikwata chavo vawane mugove wavo pamari iyi sezvavakatarisira. VaGutu vanoti havazoregi kufambira nyaya idzi sebato sezvo vachiziva kuti ndivo vanofanirwa kunge vakapihwa mari iyi. No media source currently available 	https://www.voashona.com/a/chimwe-chikwata-chemdc-t--chamuzvare-thokozani-kupe-choendesa-nyaya-yemari-kumatare-edzimhosva/4419727.html
business	Amai Mliswa Chikoka Vokurudzira Kusungwa kweVanhu Vanoita Huori Munyaya dzeKutengeswa kweMasitendi	Imwe nhengo huru muhurumende yabvuma nhasi kuti vashandi vehurumende pamwe nevamwe vanhu muZanu PF vari kutengesa nzvimbo dzekuvakira zvisiri pamutemo, nokudaro vanofanirwa kusungwa nemitemo yenyika. Vachitaura paCooksey Hall muChinhoyi pamusangano wavaita\nnevakuru vemapazi ehurumende, gurukota redunhu reMashonaland West, Amai Mliswa-Chikoka, vati mutungamiri wenyika, VaEmmerson Mnangagwa, havasi kufara negwaro reongororo yezvekushandiswa kwenzvimbo dzehurumende iro rakaburitsa pachena kuti nhengo dzebato reZanu PF nevashandi vehurumende vari kuita zvehuori munyaya dzekuwanisana pekugara. Amai Mliswa-Chikoka vaudza mapurisa kuti vave nebasa rekusunga wose\nari kuita kana akaita zvehuori pasina kutarisa kumeso. Amai Mliswa Chikoka vakurudzira vematare kuti vaite basa ravo nemazvo kuitira kuti mutemo ubate wose akaita zvehuori. Amai Mliswa-Chikoka vati vose vakawana nzvimbo kubva kuhurumende kana kumakanzuru dzekuvakira dzimba zvechitsotsi, vanofanirwa\nkusungwa. VaMnangagwa vakaumba komisheni yakaongorora kupihwa kwaiyitwa nzvimbo dzehurumende mumakanzuru pamwe nekutambira zvichemo zvevanhu vainge vatenga nzvimbo dzekugara asi votadza kudziwana. Konisheni iyi yaive nemutongi wedare repamusoro, Justice Tendai Uchena, sasachigaro wayo. Ongororo yaVaUchena inoti muChinhoyi pane nzvimbo yeDestiny iyo\nyakapihwa VaObediah Musindo vanotsigira bato reZanu PF avo\nvakatengesera vanhu nzvimbo dzekugara asi kusvika nanhasi vanhu ava\nhavasati vapihwa pekugara kunyange vakabhadhara mari yavainge vanzi\nvabhadhare. Imwe nhengo yevechidiki yeZanu PF, VaMike Chimombe, vakapihwa nzvimbo yekuvakira dzimba asi kusvika pari zvino hapana chakavakwa asi vanhu vachiti vakabhadhara mari dzavo. Asi VaChimombe vati vakapedza kubhadhara nzvimbo iyi vangomirira\nkuvaka dzimba dzavo. KuChitungwiza, imwe nhengo yeZanu PF, Dr Fredrick Mabamba, vemushandira pamwe wedzimba weUnited Westand Housing Cooperative, vakasungwa nebazi rezvekudzivirirwa kwehuori masvondo matatu apfuura vachipomerwa mhosva yekupa vanhu nzvimbo dzekuvaka dzimba zvisiri pamutemo. Muguta reNorton, kambani yeBeyond Reality yenhengo yeZanu PF\nyeConsultative Assembly, VaJimayi Muduvuri, iri kunetsanawo nevechidiki\npamusoro penzvimbo inosvika mahekita mazana maviri inofanirwa kuvakirwa dzimba iyo iri mumatare edzimhosva. Vechidiki ava, avo vakabhadhara mari asi havana kuzopihwa nzvimbo\ndzekuvakira dzimba, vave kunzi mari inofanirwa kuwedzerwa. Mashoko aAmai Mliswa-Chikoka anouya apo vaimbove gurukota rezvematunhu, VaIgnatius Chombo, vari kumiswa pamberi pematare edzimhosva vachipomherwa mhosvo yekusashandisa hofisi yavo zvakanaka vachiita zvehuori munyaya dzekupa vanhu nzvimbo dzekugara. Hatina kukwanisa kubata munyori wezvematunhu mubato reMDC Alliance, VaSesil Zvidzai, kuti tinzwe pamire bato ravo panyaya iyi. Asi mutevedzeri mumutauriri webato iri, VaClifford Hlatywayo, vanoti Zanu PF haikwanise kugadzirisa nyaya yevanhu vakawana nzvimbo dzekuvakira zvisiri pamutemo kana kuti ma Land Barons sezvo nhengo dzayo dziri idzo ma land barons. Gwaro rekomisheni yaVaUchena rinoti pane huori hwemhando yepamusoro hwakaitika pakupihwa kwenzvimbo dzekuvakira dzimba mumaguta akawanda munyika. No media source currently available 	https://www.voashona.com/a/mash-west-resident-minister-urges-government-to-arrest-all-implicated-in-stands-schandals/5791405.html
politics	VaZuma Votarisirwa muZimbabwe neMusi weChina	Hurumende yeSouth Africa nemusi weMuvhuro yakaburitsa mashoko ekuti mutungamiri wenyika iyi VaJacob Zuma vari kutarisirwa kupinda muZimbabwe nemusi weChina kuzoita misangano yekudyidzana nemutungamiri wenyika VaRobert Mugabe. VaZuma vachaenda nemakurukota akawanda anosanganisa gurukota rezvekudyidzana nedzimwe nyika amai Maite Nkoana-Mashabane, gurukota rezvekuchengetedzwa kwenyika amai Nosiviwe Mapisa-Nqakula, gurukota rezvekudyidzana nedzimwe nyika VaRob Davies; gurukota rezvemukati menyika VaMalusi Gigaba, gurukota rezvekutakurwa kwezvino VaDipuo Peters uye gurukota rezvevashandi Amai Mildred Oliphant. Munyori mukuru mubazi rezvekudyidzana nedzimwe nyika VaMike Bimha vanoti vanofunga kuti musangano uyu uchabatsira nyika mbiri idzi. No media source currently available 	https://www.voashona.com/a/zimbabwe-matongerwo-enyika/3573434.html
business	CZI Yozeya neChina Mamiriro Akaita Hupfumi	Sangano reConfederation of Zimbabwe Industries, CZI, iro riri kuti zvinhu hazvina kumira zvakanaka mumaindasitiri, riri kuita musangano wakakosha svondo rino kuti rione kuti zvinhu zvavandudzwa kuitira kuti makambani atange kushanda zvakanaka. Musangano uyu uri kuitirwa kuCrown Plaza muHarare neChina. Vari kutarisirwa kupinda mumusangano uyu vakamirira mapazi ehurumende vanosanganisira gurukota rezvemari, VaPatrick Chinamasa, gurukota rezvemigodhi, VaWalter Chidhakwa, uye gurukota rezvemaindasitiri, VaMike Bimha. Mukuru weCZI, VaClifford Siwela, vaudza Studio7 kuti vamwe vari kutarisirwa kuvako vamiriri veInternational Moneteray Fund neWorld Bank vari munyika, nyanzvi munyaya dzezvehupfumi nevamwe. Nyanzvi munyaya dzezvehupfumi, uye vachishanda neResources Exploitation, VaWashington Mehlomakulu, vanoti CZI inofanira kubuda nezvisungo zvainozoendesa kuhurumende kwete kumirira hurumende kuti iuye nezvisungo nekuti inenge yawandirwa nezvekuita. VaMehlomakulu vanoti basa rehurumende ndere kugadzira migwagwa, magetsi nezvimwe kwete kuronga zvemakambani. No media source currently available Sangano reCZI rinoti makambani emuZimbawe ari kushanda ari pasi pezvikamu zvitatu nezvitanhatu kubva muzana izvo zvopa kuti vanhu vakawanda varasikirwe nemabasa. 	https://www.voashona.com/a/zimbabwe-economy/2604994.html
health	Nyanzvi Dzokurudzira Vanhu Kuti Vagare Mudzimba Asi Vakawanda Vachiti Havana Chekudya	Apo vanhu vari kukurudzirwa kuti vatange kugara mumba kutanga mangwana senzira yekudzivirira kupararira kwechirwere cheCovid-19, nyanzvi munyaya dzezvehutano dziri kuyambira kuti vangwarire kutapurirwa chirwere sezvo parizvino vanhu vari kuvhenekwa vachiri vashoma. Mumiriri wesangano reWorld Health Organization muZimbabwe Dr Alex Gasasira vati vatambira kurudziro yekuti vanhu vambogara mumba nekuti zvinopa kuti vannhu vasatapurirane chirwere. Munyori mukuru wesangano ravanachiremba reSenior Hospital Doctors Association, Doctor Aaron Musara vati huwandu hwevanhu varikubatwa nechirwere ichi hunoratidza pachena kuti zvinhu hazvisisina kumira zvakanaka. VaMusara vakurudzira veruzhinji kuti vatevedzere kurudziro dzavanachiremba kuti chirwere ichi chisapararire. Vanhu vanhu vasaende pane magungano, vapfeke mamask zvakanaka vakavhara mhuno nemuromo uyewo kugeza maoko nguva dzose. Sachigaro wekomiti yeparamende inoona nezvehutano, Dr Ruth Labode, vatiwo danho rakatorwa nehurumende reLockdown rakakosha zvikuru vachiti kusamira zvakanaka kwehupfumi munyika kunopa kuti ruzhinji rufambe zvakanyanya izvo zvinowedzera kupararira kwechirwere ichi. Amai Labode vati kunyangwe hazvo Lockdown ichikanganisa mararamiro evanhu, kudzivirira kurambopararira kwechirwere kwakakosha vachitiwo kuvhurwa kwemuganhu pakati peSouth Africa neZimbabwe kunogona kuriko kwakonzera kukwira kwehuwandu hwevari kubatwa nechirwere cheCovid-19 Vaimbove gurukota rezvehutano, Doctor Henry Madzorera, vaudzawo Studio 7 kuti zviri pachena kuti hurumende yamomoterwa. VaMadzorera vati hurumende haina mari yekuongorora zvakanyanya vakati chakakosha panguva ino kuti munhu wega wega azvigarire kumba kuchengetedza hutano. Asi Muzvare Joylene Nyachuru mumwe mugari weku Glenview vati kuisa nyika mulockdown vanhu vasina chouviri hakuna zvakunobatsira. VaChristopher Gohori mumwezve mugari wemuHarare vatiwo pasina kugadzirisa dambudziko rekushaikwa kwemvura muHarare, vanhu kunyanya kumisha inogara vazhinji vacharamba vachiungana pazvibhorani sezvo vasingakwanisi kugara vasina mvura. Bazi rezvehutano rakazivisa kuti nekuda kwekukwira kuri kuita chirwere cheCovid-19 No media source currently available , vanhu vanenge vokurudzirwa kugara mumba kana kuti Lockdown kutanga mangwana. Bazi rezvehutano rakazivisawo kuti kubva neChipiri, mamwe makambani anenge asingachashandi uyewo rakatorambidza magungano kusara kwevanenge vachienda kurufu asi vasingadarike makumi matatu. Vanhu vanenge vasisabvumidzwe kuenda kune mamwe maguta.  	https://www.voashona.com/a/nyanzvi-dzokurudzira-vanhu-kuti-vagare-mudzimba-asi-vakawanda-vachiti-havana-chekudya/5724130.html
politics	Varume Vari Kupomerwa Mhosva yeKuuraya Musoja kuChivhu Vanonzi Vapfurwa Vakafa neMauto neMapurisa	Varume vaviri vakapfura masoja maviri mumwe wacho akafa muChivhu nezuro\nvapfurwa vakafa nhasi kuNyazvidzi pedyo nekuBuhera. Nunurai Jena\nanotipa nyaya inotevera. Vaviri ava, avo vasati vave kuzivikanwa mazita avo vapfurwa nemasoja achibatsirana nemapurisa. Mutauriri wemapurisa Asst Comm Paul Nyathi vabvuma kuti vaviri ava vapfurwa vose vakafa uye pfuti dzavakatora dzawanikwa vachinadzo. Masoja maviri aya akapfurwa pane imwe kamba yemapurisa diki pedyo neChicken Inn kuChivhu. Kamba yemapurisa iyi ine mauto nemapurisa ari kubatsirana kuona kuti vanhu vatevedzera here kurudziro yekuti vagare mudzimba senzira yekutevedzera mitemo yekudzivirira kupararira kwechirwere cheCovid-19. VaNyathi vanoti munhu akapfura mauto aya akapinda pakamba apa ndokukumbira mumwe muuto kuti vataura panze ndokuzodzoka mukamba vose achibva apfura nekuuraya mumwe muuto mumwe akakuvara zvakaipisisa asati atiza nemumwe wake. Kupfurwa kwemasoja uku kuri kuuya apo hukama hwevanhu nemasoja husina kumira zvakanaka nekuda kwekutyorwa kwekodzero dzevanhu kuri kupomerwa mamwe masoja munyika. Makore maviri apera mugore ra2018 muna Nyamavhuvhu vanhu vatanhatu vakapfurwa vakafa nevanofungidzirwa kuti masoja vachiratidzira asi hapana musoja akasungwa kunyange pakaitwa ongororo yaitungamirwa nevaive mutungamiri wenyika yeSouth Africa VaKgalema Mothlanthe. Asi vanorwira kodzero dzevanhu vakawanda vataura neStudio 7 vati kunyangwe vanhu vakanetsana hapafanire kudeurwa ropa sezvo paine matare anofanira kutonga nyaya dzose. Gweta uye vari mukuru wesangano rinorwira kodzero dzevanhu VaDzikamai Bere vanoti hukama hwevanhu nemasoja hauna kunaka zvachose vachiti hukama uhu hunofanirwa kugadziriswa kuti vanhu vakwanise kuyamura mapurisa nemasoja mubasa ravo. Mutevedzeri wemutauriri webato reMDC Alliance VaClifford Hlatswayo vanoti masoja, mapurisa nevanhu vanofanirwa kuremekedzana kuti nyika ifambire mberi zvakanaka. Mamwe magweta ataura neStudio 7 ati kufa kwevanhu vakuraya muuto uku kuchapa kuti nyika isazive kuti chii chaizvo chakapa kuti padeuke ropa asi vachiti zvinonetsa kubata vanhu vanenge vachipomerwa mhosva yekuuraya uye vaine pfuti. Vanhu nemasoja vakamboita hukama hwakasimba apo masoja akabatsira kupidigura vaimbove mutungamiri wenyika mushakabvu Robert Mugabe. Asi vamwe vanoongorora nyaya dzezvematongerwo enyika vanoti masoja haafanire kupindira munyaya dzezvematongerwo enyika sezvinokurudzirwa nebumbiro remitemo. Nezure wakare vamwe vanhu vakaonekwa vakatakura nekumhanyisa muuto ainge akuvara kuchipatara.	https://www.voashona.com/a/varume-vari-kupomerwa-mhosva-yekuuraya-musoja-vanonzi-vapfurwa-vakafa-nemauto-nemapurisa/5572727.html
politics	Nhengo Nhatu dzeCCC kuChimanimani Dzinosungwa Dzichipomerwa Mhosva yeKupamba Nhengo yeZanu PF	Mapurisa kuChimanimani mudunhu reManicaland anonzi akasunga nhengo nhatu dzebato rinopikisa reCitizen’s Coalition for Change, CCC, idzo dziri kupomerwa mhosva yekupamba nhengo yeZanu PF uye vari sachigaro vevechidiki vebato riri kutonga iri mudunhu reBumba, VaNicholas Madzianike. Vatatu vakasungwa ava vanoti VaChengetanai Musudu, VaHakata Musudu pamwe naVaAaron Chizemo, vanonzi vakasungwa mazuva mashanu adarika uye vanonzi vachiri mumaoko emapurisa uye vachiri kubatsira nekuferefetwa kwenyaya iyi. Mutauriri webato reCCC mudunhu reManicaland, VaDavid Panganayi, vati ichokwadi kuti vane nhengo dziri mumaoko emapurisa kunyange hazvo vasati vave nehumbowo hungadai huine mapurisa kuti nhengo dzavo ndidzo dzakapara mhosva iyi. VaPanganayi vati chinozivikanwa ndechekuti vatatu vakasungwa ava vanonwirawo panzvimbo inonzi ndiyo yakatsakatikira nhengo yeZanu PF iyi. Vati vavari kutaura navo mukubvunzurudza kwavari kuita kuti vanyatsonzwisisa kuti zvingadai zvakafamba sei, vari kuti ivo nhengo yezanu PF iyi inenge yanga yave kurasika pfungwa. “Nhengo dzedu tine chokwadi chekuti hadzineyi nekushaikwa kwaari kuita,” vanodaro VaPanganayi.  No media source currently available Mutauriri wemapurisa, Assistant Commissioner Paul Nyathi, vabvuma kuti mapurisa ane vanhu vakasungwa pamusoro penyaya iyi, uye vati mapurisa ari kuferefeta kuti vaone kana nyaya iyi iine chekuita nezvematongerwo enyika, uyewo kuti vaone kuti VaMadzianike vachiri vapenyu here kana kuti kwete. “Isusu tiri kuferefeta nyaya iyoyo. Pari zvino hatisati tave nemashoko akazara kuti titi mhosva yakaparwa nangana kana kuti haina kuparwa nangana. Tichiri kuongorora. Saka pakuongorora kwedu ndipo patichaona kuti ndezvipi zvichabuda,” VaNyathi vanodaro. No media source currently available Asi mushandi mukuru muboka rezvekuburitswa kwemashoko muZanu PF, VaTafadzwa Mugwadi, vati bato ravo reZanu PF riri kushushikana kwazvo nekupambwa kwaVaMadzianike nevanofungidzirwa kuti inhengo dzebato reCCC. “Ndinoda kuzivisa ruzhinji rweZimbabwe kuti musangano weZanu PF kubva kune mutungamiri wedu VaEmmerson Mnangagwa, vari kushushikana kwazvo nekuda kwekupambwa kwakaitwa nhengo yedu, vanova chairman we Ward 6 Chayamiti kuChimanimani, Comrade Nicholas Madziyanike,” VaMugwadi vadaro. Vati zvichitevera zvaburitswa nemapurisa kuti pane vanhu vatatu vari mumaoko avo nechekuita nenyaya iyi, semusangano weZanu PF vari kukurudzira ruzhinji rweZimbabwe, kunyanyanyanya, vechidiki vebato ravo, avo vavati vane hukasha nenyaya iyi, kuti varambe vachitevera gwara rinoparurwa nemutungamiri wenyika, VaMnangagwa, rerunyararo. VaMadzianike vanonzi vakatsakatika musi wa 19 Chikumi uye vakapedzisira kuonekwa pabhawa reChisedze riri panzvimbo yemabhizimusi yeBumba, apo vainwira. No media source currently available 	https://www.voashona.com/a/6641744.html
business	Vanorarama neKutengesera Mumigwagwa Vochema Kuti Hurumende Haina Kuvabvumidzawo Kutanga Kushanda	Vanotengesa zvinhu mumigwagwa vari kuchema-chema zvikuru vachiti hurumende inofanirwa kuvabvumidzawo kuti vadzokere pamabasa avo sezvo vachirarama nekutengesa zvinhu mumigwagwa uye vanhu ava vakawanda kudarika vanhu vanoenda kumabasa. Masangano anomirira vanhu ava, anoti reVendors Initiative for Social and Economic Transformation, (VISET) neSurvival Vendors Union of Zimbabwe anoti hurumende yaifanirwawo kuona kuti vanozviitira mabasa emaoko ava vabvumidzwawo kudzokera kumabasa avo sezvayakaita kubvumidza vemakambani kuti vavhure. Hurumende yakabvumidza vemakambani kuvhura asi vachiita kuti vashandi vavo vaongororwa kuti havana COVID-19 here kana kuti kwete. Hatina kukwanisa kubata gurukota rezvemakambani madiki neepakati, Amai Sithembiso Nyoni kuti tinzwe kana paine hurongwa hwavari kuitira vanozvibatira mabasa emaoko ava. Makanzuru mazhinji munyika ari mushishi kuparadza nzvimbo dzinosishandirwa nevanozvishandira ava, kunyange hazvo dare repamusoro rakapa mutongo richiti mamwe emakanzuru aya akanga atyora mutemo nekuparadza nzvimbo idzi. Asi mukuru weVISET, VaSamuel Wadzayi, vanoti vane kunyunyuta uye kushamisika kuti sei hurumende yakasvika padanho iri isinawo kutarisa vanorarama nekutengesera mumigwagwa, vavanoti ndivo vakabata hupfumi hwenyika. No media source currently available Vakafanobata chigaro chemukuru wesangano re Survival Vendors Union of Zimbabwe, VaObey Mwariwangu, vanoti kunyange hazvo hurumende iri kuita zvakawanda mukurerutsa zvinhu yakanangana nechirwere che coronavirus, kune vanotengesera mumigwagwa hapana chinhu chati charerutswa, sezvo vasiri kukwanisa kupinda mumigwagwa, munove mavanogara nekushandira. No media source currently available 	https://www.voashona.com/a/zimbabwe-coronavirus-informal-traders-viset-svuz/5406053.html
business	Vari Kunze Voshaya Vimbiso Yakadzama Kuitira Kuti Vadzoke Kumusha	Vanhu vemuZimbabwe vane mabhizimisi muSouth Africa vanoti havasi vose vachatambira mashoko emutungamiriri wenyika, VaEmmerson Mnangagwa, ekuti zvizvarwa zveZimbabwe zviri kunze kwenyika zvidzokere kumusha kundosimudzira hupfumi hwenyika sezvo pasina zvakajeka zvinoratidza kuti Zimbabwe yava nyika inoremekedza kodzero dzemunhu wese. Vazhinji vane mabhizimisi muSouth Africa vanoti dambudziko guru nderekuti hurumende yaVaMnangagwa haizi kuvimbisa zvakadzama kuti vari kunze vakadzoka kumusha, vachazokwanisa here kuzovhura mabhizimisi matsva kana kushanda nehurumende murunyararo. Sachigaaro wemabhizimisi emhuri yeZimbabwe achiri kusimukira muSouth Africa yeZimbusinessLink Forum SA, VaMarshal General Sankara, avo vane nguva refu vachigara muSouth Africa, vanoti hapana shanduko yati yaitika mu Zimbabwe inokodzera kuti nhengo dzebato ravo dzikwanise kudzokera kumusha. Muzvinabhizinesi ane makambani akawanda muSouth Africa, VaAustin Moyo, avo vanova zvakare munyarikani musangano re Diaspora Care Forum, vanoti mashoko aVaMnangagwa ekuti vanhu vadzoke kumusha, hapana zvaanoreva nekuti kumusha hakuna mabasa kana mari uyewo hurumende yavo haizombokwanisa kugutsa mhuri yeZimbabwe iri munyika kana vose vari kunze kenyika. VaGarai Madziva, avo vanobva kwaRusape, vanoti ivo nemhuri yavo vangangode kudzokera kumusha asi matambudziko akaita sekushaikwa kwemari mumabhanga, kuipa kwemigwagwa, ndiko kuri kunyanyokonzera kuti mhuri yeZimbabwe iri kunze kwenyika isafarira kudzokera kumusha. Vanoti panguva yose yavanoshanyira kumusha, kushaikwa kwemari hakunyanye kuvatambudza nekuti vanenge vakagadzirira nguva dzose. VaMadziva vanoti pari zvino ivo nemhuri yavo havangakwanise kudzokera kumusha. Vazhinji vatakurukura navo varatidza kuti havasi kuzokurumidza kudzokera kumusha vamwe nekuda kwekudhura kwezvinhu muzvitoro, kushaikwa kwemabasa nezvimwe. No media source currently available   	https://www.voashona.com/a/zimbabweans-abroad-not-optimistic-about-ed-call-for-return-of-diasporans/4332775.html
health	Kusagadzirisa Zvipatara Ndiko Kunonzi Kwakapa Kuti VaMugabe neVamwe Vatungamiri veAfrica Vafire Kunze	"Vaimbova mutungamiri wenyika muchakabvu Robert Mugabe vakashaya kuSingapore vachirapwa chirwere chegomarara muna 2018 vari kurangarirwa zvakasiyana nevana veZimbabwe nevekunze. VaMugabe vakaita sevamwe vatungamiri vemuAfrica vanoenda kunorapwa nekufira kunze kwenyika dzavo vanosanganisira vaive mutungamiri wenyika yeZambia, VaMichael Sata vakafira kuLondon, vaive mutungamiri wenyika iyi zvekare VaLevy Mwanawasa vakashaikira kuFrance, mutungamiri wehurumende yeEthiopia VaMeles Zenawi vakashaikira kuBelgium, VaOmar Bongo vekuGabon vakashaikira kuSpain nevamwe. Nyanzvi munyaya dzezvematongerwo enyika vachidzidzisa paFriends University kuKansas Dr Moses Rumano vaudza Studio 7 kuti veruzhinji vanorangarira VaMugabe zvakasiyana siyana sezvo kune rimwe divi vane mabasa avakabata akasimudzira nyika senyaya yedzidzo nenyaya yekupa ivhu kuvatema kunyengwe hazvo chirongwa ichi chisina kunyatso itwa zvakanaka. Kune rimwe divi vanorangarirwa semutongi aitonga nedemo uye asina kugadzirisa zvinhu zvakadayi sezvipatara nehupfumi hwenyika zvakazokonzera kuti vasarapwe munyika nevana vavakapa dzidziso yepamusoro, ""Zvinosiririsa kuti VaMugabe vakazoshaikira kuSingapore, dai vakange vakagadzirisa zvipatara panguva yehutongi hwavo vakarapirwa munyika vachipepwa nevana vevhu avo vakapa dzidzo yakanaka asi ikazoparadzwa nehuwori nehutongi husiri wejeketrere,"" Dr Rumano vaudza Studio 7. No media source currently available Vamwe vemhuri yavo vaudza Studio 7 kuti Amai Grace Mugabe nevana vavo vari kuSingapore kwakashaikira VaMugabe parizvino vachivarangarira.   "	https://www.voashona.com/a/zimbabwe-africa-mugabe-legacy/5574196.html
health	Musangano weUNGA Unozeya Nzara Pamwe neHutano	Mutungamiri wenyika, VaEmmeron Mnangagwa vanyora neChishanu padandemutande ravo reTwitter vachiti musangano wavo wekutanga kuUnited Nations General Assembly muNew York wakafamba zvakanaka chose. Asi zviri kubuda kuUnited Nations zviri kuratidza kuti zvinhu zvakaomera sangano iri, uye pane nyaya dzehutano nezvekudya Zimbabwe inofanira kusunga dzisimbe. VaMnangagwa vanoti chinangwa chavo chaive chekuti Zimbabwe itange kudyidzana nedzimwe nyika uye kuti vatungamiri venyika idzi vashanyirewo Zimbabwe. Kunze kwevatungamiri ava, VaMnangagwa vanoti vakasanganawo nevemabhizimisi kuti vauye kuzotanga mabhizimisi muZimbabwe zvikuru vekuAmerica. VaMnangagwa vanoti misangano yavo yakafamba zvakanaka uye Zimbabwe yadzokera mugungano renyika dzepasi rino. Zimbabwe yakaonawo mupupuriri akanaka kubva kumutungamiri weRwanda, VaPaul Kagame, vanove sachigaro weAfrican Union. Mumashoko avo kuUnited Nations, VaKagame vakati Zimbabwe inoda rubatsiro kubva kunyika dzepasi rino. Asi vachitaura kumucheto wemusangano uyu, munyori anoona nezvekudyidzana nenyika dzemuAfrica muhurumende yeAmerica, VaTibor Nagy, vakati Zimbabwe inofanira kuvandudza mitemo yakaita saana AIPPA nanaPOSA uye vakati Zimbabwe inoziva zvairi kuda kunzi iite kuti itange kudyidzana neAmerica. KuUnited Nations kuri kubudawo nyaya yekuti zvinhu munyaya dzekurwisa chirwere cherurindi kana kuti TB haina kumira zvakanaka. Mutevedzeri wemunyori mukuru weUnited Nations, Amai Anna Mohammed, vakanoti pagore, mari yekurwisa chirwere ichi iri kushomeka nemari inosvika mabhiriyoni gumi nematatu. Zimbabwe pari zvino iri kutatarika kuwana mari yekutenga mapiritsi ekudzivirira kupararira kwechirwere ichi. Rimwe dambudziko riri kubudawo kumusangano weUnited Nations inyaya yekuti vanhu vanosvika mamiriyoni mazana masere nemakumi maviri nemumwe kana kuti munhu mumwe chete pavapfumbamwe anoziya nenzara. Vakawanda vakatarisana nenzara kunyanya muAfrica neSouth America. Nzara inonzi yatove nemakore matatu ichiwedzera. MuZimbabwe vanhu mamiriyoni maviri nezviuru mazana mana vakatarisana nenzara gore rinouya nekuda kwemhepo yeEl Nino iri kutarisirwa kukanganisa kunaya kwemvura. Musangano weUnited Nations uyu uri kupera musi wa 5 Gumiguru vatungamiri venyika vachitaura mudare reUnited Nations General Assembly uye vamwe vachiitawo misangano kumucheto wemusangano mukuru uyu. Imwewo nyaya yakasimudzwa kumusangano uyu ndeyezvinotarisirwa neUnited Nations kuti zviitwe nevechidiki. Munyori mukuru weUnited Nations VaAntonio Guterres vanoti vanoda kuti sangano ravo risimbaradze kushanda nevechidiki avo vanosvika bhiriyoni imwe chete mazana masere emamiriyoni pasi rose. Kuita izvi, VaGuterres vanoti kodzero dzevechidiki dzinofanira kuremekedzwa uye vachiwaniswa mikana. No media source currently available 	https://www.voashona.com/a/unga-meeting-discusses-health-and-poverty-issues/4591825.html
politics	ZEC Yotanga Kunyoresa Vanhu Kuti Vavhote Ichienda Pedyo neMisha Yavo	Sangano rinoona nezvesarudzo munyika reZimbabwe Electoral Commission ratanga chirongwa chekunyoresa vavhoti munharaunda dzavagere. Ongororo yakaitwa neStudio 7 inoratidza kuti vanhu vashoma ndivo vange vachinyoresa kuvhota. Pakashanyirwa imwe yenzvimbo dziri kunyoresa vavhoti neStudio 7 paTown House muHarare kwemaawa maviri hakuna akanyoresa kuvhota uye munhu mumwe akuya akanga achida kutarisa kuti zita rakerange richiri mugwaro revavhoti. Mumwe wevechidiki akanyoresa kuvhota akangoda kuzivikanwa nekuti Rumbidzai ati zvamuitira nyore chose kunyoresa sezvo awana pasina vanhu. VaTawanda Magunje vakatiwo vaenda kunonyoresa kumusha weHighfield mushure mekunge vapihwa dzidziso nebato ravo reZanu PF. Mumwe anorarama nekutengesa zvinhu mumigwagwa asina kuda kudomwa nezita akatiwo haana chaange arikuziva nezvenyaya yechirongwa cheZEC chekufamba kunzvimbo dzinowanda vanhu vachinyoresa vavhoti. ZEC iri kuita chirongwa chekunyoresa kuvhota ichi nyika yese kusvika musi wa28 Kukadzi. Harare nemusi weChipiri yainge iine nzvimbo dzekunyoresa makumi matatu neimwe. Amai Fiona Kurima vanove mukuru weZEC mudunhu reHarare vakaudza Studio 7 kuti kunyangwe hazvo vange vasina huwandu hwevakanyoresa, pazuva rekutanga kazhinni, vashoma ndivo vanoenda kunonyoresa. Vakatiwo ZEC yakatanga kudzidzisa vanhu nezvekuuya kwechirongwa ichi muHarare nemusi wa30 Ndira. Vakatiwo chirongwa ichi ndechekungonyoresa kuvhota pamwe neavo vanoda kuchinja kwekuvhotera uye havasi kubatsira vanoda kutarisa mazita avo kuti arimo here mugwaro revavhoti. Vatiwo veZEC vachange vachifamba nzvimbo dzakasiya siyana pamazuva akatarwa aya. Hatina kukwanisa kubata mutauriri weZEC Amai Leticia Kazembe kuti tinzwe huwandu hwevanyoresa kuvhota muzuva rekutanga. Asi ZEC inoti vari kunyoresa ava havakwanisi kuvhota musarudzo dzemaby-elections muna Kurume asi vanokwanisa kuvhita muna 2023. No media source currently available 	https://www.voashona.com/a/zec-yotanga-kunyoresa-vanhu-kuti-vavhote-ichienda-pedyo-nemisha-yavo/6422320.html
health	Munhu Mumwe Anofa muHarare neChirwere cheTyphoid	Munhu mumwe chete anonzi akafa nechirwere che typhoid, vamwe makumi maviri nevatatu vachinzi vabatwa nechirwere ichi kubva pakatanga kuonekwa chirwere ichi muHarare mwedzi wapera. Munhu mumwe chete anonzi akafa nechirwere che typhoid, vamwe makumi maviri nevatatu vachinzi vabatwa nechirwere ichi kubva pakatanga kuonekwa chirwere ichi muHarare mwedzi wapera. Mutauriri wekanzuru yeHarare, VaMichael Chideme, vanoti kunyange hazvo kanzuru yavo iri kuita zvose zvainokwanisa mukudzivirira kupararira pamwe nekupedza chirwere ichi, iri kushushikanawo nekukwira kwehuvandu hwevanhu vabatwa nacho. “Sekanzuru tinoti tine hurombo nekurasikirwa kwehupenyu kwakaitwa nemugari akashaya uyu, uye kuramba huwandu hwevanhu huchikwira,” VaChideme vanodaro. Chirwere ichi chakatanga kuonekwa mwedzi wapera mumisha inogara veruzhinji inoti Glen Norah, Glen View, Budiriro, Hatfield neHopley, uye chinokonzerwa nekunwa mvura isina kuchena kanawo kudya chikafu chine tsvina. VaChideme vanoti kanzuru yavo iri kuita zvose zvainogona kuti idzidzise veruzhinji nezvenzira dzavanofanirwa kutevera kuti chirwere ichi chisaramba chichipararira, uye mapoka ose ekanzuru akatotanga kutora matanho ekudzivirira kupararira kwacho. Vanoti matanho atorwa nekanzuru yavo anosanganisira kugadzirira zvakakwana kwemapazi ekanzuru akaita serekutakurwa kwemarara pamwe nekuona kuti vanhu vawaniswa mvura yekunwa yakachena. No media source currently available 	https://www.voashona.com/a/zimbabwe-politics-harare-city-council-typhoid-health-chideme/3196734.html
health	Vamwe Vanoti Vave Kufa neNzara Vari Mudzimba	Vanhu mudunhu reMashonaland West vane maonero akasiyana zvikuru padanho rehurumende rekuti vagare mudzimba kwemamwe mavhiki maviri senzira yekurwisa kupararira kwechirwere checoronavirus. Amai Judith Chikwari avo vanorarama nekutenga nekutengesa mbatya vanoti vave kufanenzara mudzimba sezvo vasiri kutengesa kuti vawane zvekudya.\n\nAmai Chikwari vanoti VaMnangagwa vangadai varerutsa nguva dzekuvhura kuti vatenge zvinogona kupa kuti vatenge zvekudya.\n\nIzvi zvatsigirwa naVaTavengwa Kamuchokoto vekuKadoma avo vasingaone vanorarama nekupemha vanoti rwendo rwuno Mwari avaseke sezvo vari kutadza kuwana ruyamuro kunyange kubva kubazi reSocial Welfare. Asi gurukota rinona nezvemagariro evanhu Muzvinafundo Paul Mavima vanoti hurumende iri kupa vanhu mazana maviri emadhora pamwedzi kuti vabatsirikane mari inonzi nevamwe ishoma zvikuru. No media source currently available Sachigaro weboka revadzidzisi reProgressive Teachers Union of Zimbabwe-PTUZ- mudunhu reMashonaland West VaWeston Mutapa vanoti vatambira kuwedzerwa kwemazuva nemufaro sezvo hupenyu hwevadzidzisi nevadzidzi hwanga huri parumananzombe dai vadzokera kuzvikoro\nparizvino. VaMutapa vanoti hurumende inofanirwa kutora nguva yavawedzera kuvharwa kwenyika kugadzirira vadzidzisi kuti vawane zvipfeko nemishonga yekuderedza hutachiona hwecoronavirus kana vave kudzokera kumabasa.\n\nMunyori mukuru muboka guru rinomirira vashandi munyika reZimbabwe Congress of Trade Union-ZCTU- VaJaphet Moyo vanoti vafarawo dedanho ratorwa naVaMnangagwa sezvo hupenyu hwevanhu hwakakosha kudarika hupfumi vachiti kana munhu afa hapasisina zvekuita.\n\nAsi VaMoyo vanoti havasi kufara nemari inoita madhora mazana maviri ari kupihwa pamunhu kuti vanhu abastirikane nebazi rezvemagariro evanhu panguva iyo nyika inenge yakavharwa vachiti ishoma zvikuru.\n\nMumiriri weNorton muparamende VaTemba Mliswa vanoti pamusoro pekuwedzera mazuva ekuvhara nyika mutungamiri wenyika VaEmmerson Mnangagwa vanofanirwa kuona kuti motokari dzose dzinotakura zvinhu kunze kwenyika dzichipfuura nemuno munyika dzimbomira. Vatiwo vashandi vakaita sanamukoti nemapurisa vanoshanda vachisangana nevanhu vangangodaro vaine chirwere cheCoronavirus havafanirwe kushanda vachibva kumba asi kuti vatsvagirwe nzvimbo dzekugara.\n\nVaMnangagwa vakawedzera mazuva nyika yakavharwa kusvika musi wa3 Chivabvu nekuda kwekuti nyika haisati yazadzisa zvinokurudzirwa nebazi rezvehutano muUnited Nations reWorld Health Organisations kana kuti WHO-kuti nyika ivhurwe vachiti huwandu hwevanhu vari kubatwa nechirwere cheCovid-19 huri kuramba huchikwira munyika. No media source currently available 	https://www.voashona.com/a/vamwe-vanoti-vave-kufa-nenzara-vari-mudzimba/5382634.html
politics	Nyaya yaVaMugabe Yogara Yakazeyiwa Nguva Dzose	No media source currently available Nyanzvi munyaya dzezvematongerwo enyika dziri kunze kwenyika dziri kugara dzakatarisa zviri kuitika muZanu PF, umo mune hurongwa hwekubvisa mutungamiri webato iri, VaRobert Mugabe. Musangano weCentral Committee yeZanu PF uri kuzeya nyaya yekudzinga VaMugabe mubato. Kana VaMugabe vakadzingwa, bato iri riri kubva rasarudza munhu achafanobata matomu kudzamara bato iri raenda kukongiresi. Mashoko atiri kutambira anotiwo VaMugabe vari kutarisirwa kusangana nevakuru vemauto. Hapana mashoko ati aburitswa anoratidza kuti musangano uyu ndeweyi. Nhengo yeZanu PF muWashington, VaFrenk Guni, vanoti sebato vakatora danho rekudzinga VaMugabe nokuti vakange voisa zvido zvemudzimai wavo mberi. Ukuwo sachigaro weMDC inotungamirwa naVaMorgan Tsvangirai, VaDen Moyo, vanoti VaMugabe neZanu PF hazvisisina remangwana.	https://www.voashona.com/a/zimbabwe-mugabe-crisis/4125159.html
politics	VaZuma Voendeswa kuMatare	Masangano maviri ezvizvarwa zveZimbabwe aendesa kudare repamusoro muSouth Africa mutungamiri wenyika iyi, VaJacob Zuma, achida kuti vadzike mutemo wechimbichimbi nekutonga nemauto kana kuti State of Emmergency munzvimbo dzaberekera ingwe muSouth Africa. Nzvimbo idzi, Durban neJohannesburg dzanga dziine mhirizhonga iri kuitwa kune zvizvarwa zvekunze nezvizvarwa zvemuSouth Africa. Masangano eZimbabwe Exiles Forum neBlack Business Forum Zimbabwe akakwidza nyaya iyi kudare repamusoro muSouth Africa sezvinodiwa nebumbiro remutemo wenyika iyi. Masangano aya anoda kuti hurumende yeSouth Africa isungewo mambo wevanhu verudzi rweZulu, Goodwill Zwelithini, nemwanakomana waVaZuma, Edward, avo vanonzi vakapesvedzera mhirizhonga. Asi muzvinafundo munyaya dzemitemo, uye vari mutungamiri we National Constitutional Assembly, VaLovemore Madhuku, vanoti zvinonetsa zvikuru panyaya yakadai kuti matare ati VaZuma vasungirwe kuita zviri kudiwa nemasangano aya. VaMadhuku vanoti masangano aya anofanira kuva nehumbowo hwakasimba nekuti matare kazhinji haadi kuonekwa achipindira munyaya dzekutongwa kwenyika. Mashoko aVaMadhuku atsinhirwawo nerimwe gweta, VaTerrence Hussein, avo vati matare anowanzoita pfungwa dzekuti kana vanhu vasarudza mutungamiri wenyika, vanenge vaine chivimbo nematanho aanotora munguva dzakaoma nekudaro vanowanzogeza maoko sapirato panyaya dzine chekuita nemutungamiri wenyika. Asi rimwe gweta rinorwira kodzero dzevanhu, uye vari chipangamazano musangano re Human Rights Watch, VaDewa Mavhinga, vanoti masangano aya anogona kubudirira nekuti VaZuma vakaita hwakamba vachinonoka kugadzirisa dambudziko iri. Munyori musangano reBlack Business Forum Zimbabwe, VaWashington Mehlomakulu, vanoti hurumende yeSouth Africa haisi kutevedzera bumbiro remitemo mukupedza mhirizhonga iri munyika iyi. No media source currently available  	https://www.voashona.com/a/zimbabwe-politics/2743422.html
health	Chizvarwa cheZimbabwe Chopona Nepasaka reShumba kuSouth Africa Mushure Mekutemwa neDemo	Chimwe chizvarwa cheZimbabwe VaImmanuel Zinja vanoti vanotenda Mwari kuti vachiri vapenyu mushure mekuda kupondwa kwavakaitwa kunzvimbo yeBredasdorp kuWestern Cape mavhiki apfura nezvizvarwa zvemuSouth Africa zvainge zvapihwa mvumo yekuratidzira murunyararo nemapurisa asi zvikazotanga mhirizhonga. VaZinja vaudza Studio 7 kuti vakapona nepaburi retsono mushure mekutemwa nedemo mumusoro nemhomho yevairatidzira ichiti zvizvarwa zveZimbabwe zvidzokere kumusha kwazvo sezvo zvainge zvotorera zvizvarwa zveSouth Africa mabasa. VaZinja vanoti vakaenda kuSouth Africa mugore ra 2014 umo vange vachiita basa rekutema huni vakazotora mudzimai wavo kuti auye kuzogara vano. Vanoti mudzimai wavo uyu akazvitakura parizvino. Vaenderera mberi vachiti vamwe vana vavo vari kuZimbabwe uye vari kutsvaga rubatsiro rwekuti vadzokere kumusha sezvo basa rakapera uye vave kurwara.	https://www.voashona.com/a/6525036.html
politics	Zvizvarwa zveZimbabwe kuCanada Zvoronga Kuendesa Tsamba yeNyunyuto kuUnited Nations	"Zvimwe zvizvarwa zveZimbabwe zviri muCanada zvinoti zviri kuronga kuratidzira uye kuendesa tsamba yenyunyuto kumunyori mukuru weUnited Nations VaBan Ki Moon. Mumwe wevari kuronga kuratidzira uku ndi Muzvare Francisca Mandeya avo vanoti vachabatana nevamwe munyika iyi neMugovera voenda kunoratidzira kumuzinda weZimbabwe. Muzvare Mandeya vanoti parizvino vave nezviuru nezviuru zvevanhu zviri kunyunyuta uye kuisa ruoko rwazvo patsamba iri kuda kuendeswa kuUnited Nations. ​Muzvare Mandeya vanoti vanoita zvekuimba. Vanoti vanoita nezvezvinhu zvavanosangana nazvo muhupenyu hwavo. Muzvare Mandeya vanoti vanobatwa moyo nemabatirwo anoita madzimai anenge akazvitakura muzvipatara zvemuZimbabwe. ""Ndanga ndisingazive kuti ndine chipo chekuimba kusvika ndasangana nematambudziko mukurarama zvakandiita kuti ndinyore nzimbo nekuimba,"" Muzvare Mandeya vaudza Studio 7. Zvichakadaro, zvimwe zvizvarwa zveZimbabwe zviri muNew York zviri kutarisira kuratidzira pamuzinda weZimbabwe uri munzvimbo iyi nemusi weChina. Zvimwe zvizvarwa zveZimbabwe zviri muAmerica zviri kutarisirwa kuratidzira zvekare pamuzinda we Zimbabwe muWashington pakupera kwemwedzi uno. Vanoda kuziva nezve petition tarisai pano. https://www.change.org/p/ban-ki-moon-secretary-general-of-the-united-nations-protect-zimbabweans-pursuing-their-liberation-thisflag?recruiter=575197&utm_source=petitions_share&utm_medium No media source currently available "	https://www.voashona.com/a/zimbabwe-diaspora-canada-africa/3427546.html
politics	Vamwe Voenzanisa Kubvutwa kweMasimba neMauto kuMali neZvakaitika muZimbabwe 2017	Vanhu vakawanda muAfrica nepasi rose vari kutevera nemaziso matsvuku zviri kuitika munyika yeMali, uko mauto akabvisa mutungamiri wenyika iyi, VaIbrahim Boubacar Keita, pachigaro nemusi weChipiri uye kumusunga pamwechete nemutungamiri wehurumende yake VaBoubou Cisse nemamwe makurukota ehurumende. Izvi zvinonzi zvakatanga mushure mekunge chikwata chemauto chakatora nechisimba akamba yemauto ye Kati iri makiromita gumi nemashanu kubva muguta guru renyika iyi re Bamako. Mauto aya akazofora achipinda muguta guru umo akasvikosunga mutungamiri wenyika nevamwe vake pamwe nekuumanikidza kuti asiye basa. VaKeita vakabuda panhepfenyuro yenyika iyi vachizivisa kuti vakanga vosiya basa senzira yekudzivirira kudeuka kweropa. Masangano akawanda kusanganisira sangano rinoona nezvekugadzikana munyika dzepasi rose reUnited Nations Security Council, European Union, sangano reAfrican Union, pamwe nere Economic Community of West African States (Ecowas) iro Mali iri nhengo akatozivisa nezvekusatambira kwawo kubvutwa kwemasimba uku nemauto. Sangano reAfrican Union neChitatu rakamisa Mali kuve nhengo yesangano iri nekuda kwechiitiko ichi. Gurukota rinoona nezvekudyidzana nedzimwe nyika muAmerica, VaMike Pompeo vakazivisawo kuti nyika yavo iri kubatana nemasangano eAfrican Union neECOWAS mukushoropodza zvakaitika neChipiri muMali. Sachigaro veAfrican Union vari mutungamiri weSouth Africa, VaCyril Ramaphosa, vakakurudzirawo kudzoserwa kwehutongo hweveruzhinji nekukasika. Mutungamiri weFrance, VaEmmanuel Macron vakakurudzirawo kudzoswa kwehutongo hwejekerere munyika iyi. Pave nemaonero akasiyanasiyana pakubvutwa kwemasimba mu Mali nemauto nekubvutwawo kwemasimba nemauto muZimbabwe, vamwe vachiti masangano ari kubuda paachena achishoropodza zviri kuitika kuMali aifanirwa kuita zvimwechete muZimbabwe muna 2017, apo mauto akabvisa vaive mutungamiri wenyika, VaRobert Mugabe pachigaro pamwe nekuvamanikidza kusiya chiogaro. Nyanzvi mune zvematongerwo enyika vachitungamira bato reDemocratic Party, Doctor Urayayi Zembe, vanoti pane kufanana kezvakaitika kuMali nezvakaitika muZimbabwe muna 2017, zvikuru panyaya yehuwori nekubirwa kwesarudzo. Vanoti zviviri izvi zvakafanana uye ndizvo zvakasimudza kuti munyika mbiri idzi mauto atungamire mukubviswa kwehutungamiri. Asi Doctor Zembe vanoti musiyano uripo chete ndewekuti muZimbabwe veruzhinji vakapinda mumigwagwa mushure mekuridzirwa huwi nemauto pamwe nevesangano revakarwa hondo yerusununguko kuti vanhu vauye vatsigireVaMugabe vabve pachigaro. Izvi zvinotsinhirwa nevanoongorora zvematongerwo enyika uye vari nhengo yeZanu PF, Doctor Simba Mavaza, avo vanoti vanhu vari kuenzanisa Zimbabwe neMali havasi kunzwisisa zvakaitika. Vanoti nyaya yekuMali inyaya yemauto akabvisa mutungamiri pachigaro isina vanhu mukati uye paramende yeMali haina kugara kuti itorere matanho mutungamiri wenyika, VaKeita kuti vadzingwe kana kuti varegedze basa sezvakaitika muZimbabwe. Doctor Mavaza vanoti VaMugabe vakabviswa pachigaro nebato ravo, iro rakazoshevedza vaive mutewedzeri wemutungamiri wenyika, VaEmmerson Mnangagwa, kuti vadzoke munyika mushure mekunge vatizira kuSouth Africa. Vanotiwo VaMugabe havana kumbobvira vasungwa nemauto sezvakaitika kuMali uko VaKeita vakaiswa muhusungwa nemauto. No media source currently available 	https://www.voashona.com/a/zimbabwe-political-panel-mali-coup-analysis-urayayi-zembe-simba-mavaza/5551129.html
business	Vagari Vodyira Marasha Kanzuru yeHarare	Rimwe sangano rinomirira vagari vemuHarare, reHarare Residents Trust, rinoti rakaendesa nemusi weChipiri gwaro renyunyuto kukanzuru yeguta reHarare pamusoro pemitero ya 2021, iyo rinoti iri pamusoro uye iri kuremera vagari sezvo vachinzi vaibhadhare ichitangira musi wa 01 Ndira 2021. Gwaro iri, iro rinonzi rakasainwa nevagari vanodarika zviuru zvishanu, avo vari kunyunyuta kuti vazhinji vave kumanikidzwa kubhadhara mari dziri pakati pemadhora emari yekuAmerica makumi mana kuvagari vekumisha yeveruzhinji, nemadhora makumi manomwe kusvika kuzana kuvagarai vari kumisha yevashoma pamwedzi. Mukuru weHarare Residents Trust, VaPrecious Shumba, vanoti mitero iri kubhadhariswa vagari nekanzuru yeHarare haikwanisike, haina kukodzera uye inotowedzera matambudziko agara aine vagari ari kukonzerwa neCovid-19 sezvo vazhinji vasati vave kukwanisa kushanda zvizere. Studio7 haina kukwanisa kunzwa kuna meya weHarare, VaStewart Mutizwa, sezvo vasati vapindura mibvunzo yedu yatavatumira pamusoro penyaya iyi. Ngatinzweyi hurukuro yaitwa naJonga Kandemiiri weStudio 7 naVaShumba. No media source currently available 	https://www.voashona.com/a/zimbabwe-residents-association-petitions-harare-city-council-on-rates/5837965.html
politics	South Africa neAmerica Dzoronga Kudzika Mitemo Inochengetedza Mabasa eZvizvarwa Zvadzo	Bato reANC muSouth Africa rinonzi riri kuronga kuti padzikwe mutemo unoderedza huwandu hwevanhu vekunze vanenge vachishanda munyika iyi. Vachitaura nevatori venhau nemusi weMuvhuro, munyori mukuru webato reANC, VaGwede Mantashe, vanonzi vakati bato ravo rakabuda nechisungo chekuti zvizvarwa zvemuSouth Africa hazvingarambi zvichitorerwa mabasa nevekunze. Bato iri rinonzi richazeya zvakare nyaya yekutorwa kwemabasa nevekunze iyi kumusangano waro mukuru uchaitwa muna Zvita gore rino, uko kunotarisirwa kuti hurongwa hwekuti pave nemutemo wakadai hunogona pasiswa zvisina dambudziko. Kana mutemo uyu ukabudirira, zvizvarwa zveZimbabwe zvakawanda zvinonzi zvinogona kurasikirwa nemabasa, zvikuru mumakambani anoita zvekuvaka, zvekubika zvekudya pamwe nemumapurazi. Asi vanoona nezvekufambiswa kwemabasa musangano reZimbabwe Exiles Forum, Muzvare Diana Zimbudzana, vanoti havazivi kuti chiri kukurudzirwa neANC chitsva chii, sezvo pagara paine mutemo nechekare wekuti makambani anosungirwa kupinza vekunze vangani mabasa. Zvichakadaro, mutungamiri weAmerica, VaDonald Trump, vazivisa nezvebhiri remutemo uri kuronga kudzikwa, uyo uchaderedza huwandu hwevanhu vanopinda vachizogara munyika iyi zviri pamutemo. Mukutanga kwegore rino maseneta maviri anoti VaTom Cotton naVaDavid Pardue vakaparura mutemo unogona kudimura huwandu hwevanhu vanopinda vachigara kubva pamiriyoni imwe chete kuenda pamazana mashanu ezviuru pagore roga-roga. Bhiri iri, iro risati rapinda mudare reseneti, riri kukurudzirawo kuderedzwa kwemhuri dzemunhu anopinda muAmerica semushandi, kumisa chirongwa chekuhwinhisa vanhu mavhiza ekunogara muAmerica che diversity visa lottery, uyewo kuomesa nzira dzekuwana nadzo mvumo yekushanda kuburikidza ne “green card”. No media source currently available 	https://www.voashona.com/a/zimbabwe-politics-south-africa-america-immigration-zimbudzana/3969233.html
politics	Hurumende Inoti Pane Mapurisa Asungwa neMhosva yeKurova Zvakaipisisa Nhengo yeCCC iri muHusungwa	Bazi rezvekuburitswa kwemashoko razivisa nhasi kuti pane mapurisa asungwa nenyaya yekushungurudzwa pamwe nekutochwa zvakaipisisa kwenhengo yebato reCitizens’ Coalition for Change, VaGodfrey Chidhau Karembera, avo vanozivikanwa saMadzibaba veShanduko, vari mumaoko emapurisa. Bazi iri razivisa nezvekusungwa kwemapurisa uku kuburikidza nemashoko aiswa padandemutande reTwitter, kunyange hazvo risina kutaura kuti mapurisa mangani asungwa uye risina kuburitsa mazita avo, uye rati richazivisa ruzhinji zvimwe zvinenge zvawanikwa mukuferefetwa kuri kuitwa. VaKarembera vakaudza Studio 7 manheru eChina kuti vakasungwa vachitozvifambira zvavo muHarare, vachibva vakandwa mumotokari yaive isina nhamba ndokuendeswa kukamba yemapurisa yeHarare Central Police Station, uko vakasvikooneswa chitsvuku vachirohwa nekushungurudzwa. Vakati mapurisa aivarova pasi petsoka nekumusana vakatsikwa mutsipa vachinzi mushure mekurohwa uku vakanga vasingazofi zvakare vakapfeka gemenzi ravo reruvara rwe yellow, rwunove ruvara rwebato reCitizens' Coalition for Change. Mapurisa akazivisa kuti VaKarembera vaipomerwa mhosva yekutsvaga rutsigiro mukati meguta zviri kunze kwemutemo uye kutuka mapurisa. Asi neChishanu mutauriri wemapurisa Assistant Commissioner Paul Nyathi, vaudza bepanhau reHerald kuti VaKarembera vakasungwa mushure mekunge vawanikwa vachida kukanganisa chiumbwa chaMbuya Nehanda chiri muHarare, icho vanoti chakachengetedzwa. Asi gweta ravo, VaDouglas Colart, vaudza Studio 7 kuti vanga vasati vaziviswa nezvemhosva itsva iyi uye vari kutoshamiswa kunzwa mashoko aya. VaColtart vatiwo vanga vasati vaudzwa kuti VaKarembera vachaendeswa kudare redzimhosva here kana kuti kwete uye riinhi? Mutungamiri weCitizens’ Coalition for Change, VaNelson Chamisa, vanonzi shanyira 'Madzibaba veShanduko' kuchipatara cheParirenyatwa uko kwavari kurapwa vakachengetedzwa nemapurisa. Mutevedzeri wemutauriri weCCC, VaOstalos Gift Siziba, vanoti VaChamisa vatora danho iri sezvo tsika dzebato ravo reveruzhinji reCitizens Coalition for Change dzichiti vanokoshesa nyaya yekubatana nevanhu vavo. Vanotiwo VaChamisa vataura mashoko akanangana nemutungamiri wenyika, VaEmmerson Mnangagwa ekuti vanosungirwa nebumbiro remitemo kuti munyika muve nekugadzikana nerunyararo, uye kuti vamise mhirizhonga yezvematongerwo enyika. No media source currently available 	https://www.voashona.com/a/6491453.html
politics	Makakatanwa eZita reMDC-T Otsviriridza Pakati paVaChamisa naMuzvare Khupe	Zvikwata zviviri zveMDC-T zviri kurwira kushandisa zita rekuti MDC-T zvapinda parumana nzombe zvichitevera danho ratorwa neZimbabwe Electoral Commission rekuti hapana bato riri kuzobvumidzwa kuti rive nevanhu vanodarika mumwe chete vachakwikwidza musarudzo pachinzvimbo chimwe chete. Vachitaura neStudio7 pamuzinda weZimbabwe Electoral Commission, kana kuti ZEC, sachigaro wekomisheni iyi, Amai Priscilla Chigumba, vati hapana bato richabvumidzwa kuisa vanhu vaviri kana kudarika kuti vakwikwidze pachinzvimbo chimwe chete. Izvi zvinouya apo MDC-T inotungamirwa naVaNelson Chamisa iri kurwisana nechimwe chikwata chiri kutungamirwa naMuzvare Thokozani Khupe panyaya yekushandisa zita rekuti MDCT. Mutevedzeri wasachigaro muMDC-T inotungamirwa naVaChamisa, VaMorgen Komichi, vati sebato vatotora matanho akawanda anosanganisira kuenda kumatare kuitira kuti vacherechedzwe nezita rekuti MDC-T. Asi mutauriri weMDC-T iri kutungamirwa naMuzvare Khupe, VaObert Gutu, vati vacharwa semvumba kuti varambe vachishandisa zita iri. Kusawirirana pakati paVaChamisa naMuzvare Khupe kwakatanga pakafa vaimbova mutungamiri webato iri VaMorgan Tsvangirai muna Kukadzi mushure mekurwara nechirwere chegomarara. VaChamisa ndivo vakasarudzwa nekomiti yepamusoro-soro mubato iri pakati pemakongiresi yeNational Council kuti vave mutungamiri webato zvichitevera kushaya kwaVaTsvangirai. Asi Muzvare Khupe vanoti ndivo vakafanobata matomhu emutungamiri webato vakamirira kuti paitwe kongiresi yekutsvaga mutungamiri mutsva sezvo VaTsvangirai vakaenda kwamupfiganebwe vachiti ndizvo zvinotaura bumbiro ravo remitemo. Muzvare Khupe nevamwe vavo vari kuita kongiresi yavo musi wa 21 Kubvumbi vachiti vari kutevedza zvinodiwa nebumbiro remitemo. Asi VaChamisa nevamwe vavo vakaramba kuenda kukongiresi vachiti hapana nguva yekuita izvi sezvo nyika yatarisana nesarudzo. No media source currently available  	https://www.voashona.com/a/mdc-t-in-trouble-over-use-of-mdc-t/4340928.html
business	VeMabhizimisi Voramba Kudzikisa Mitengo Sezviri Kudiwa neHurumende	Kunyangwe hazvo hurumende yakapa kurudziro yekuti mitengo yezvinhu zvakawanda zvinodyiwa nevanhu idzikiswe kusvika payaive musi wa25 kurume, izvi zvinenge zviri kukona n’anga murapwa achida. Mitengo yezvinhu haisi kudzika. Hatina kukwanisa kubata vamwe vakuru veConfederation of Zimbabwe Industries kana Zimabwe National Chamber of Commerce tinzwe divi ravo. Asi gurukota rezvemaindustry Doctor Sekai Nzenza vaudza Studio 7 kuti vari kushushikana nekukwira kwemitengo yezvinhu vakati pamisangano yavakaita nevamwe vemabhizimisi vakatenderana kuti mitengo yezvinhu idzikiswe. Vatenda havo kuti vemabhizimisi varik kuti vari kuremerwawo nezvinhu kunyanya mari yekunze yekutenga zvinhu. No media source currently available Imwe nyanzvi munyaya dzezvehupfumi muzvinafundo Gift Mugano vanodzidzisa paNelson Mandela Metropolitan University vanoti zvekuda kutara mitengo yezvinhu hazvishande uye zvichatopa kuti zvinhu zvishaikwe muzvitoro. No media source currently available 	https://www.voashona.com/a/vemabhizimisi-voramba-kudzikisa-mitengo-sezviri-kudiwa-nehurumende/5392890.html
politics	Sangano rePTUZ Ronyunyuta neKunyoreswa Mafomu Kwarinoti Kuri kuitwa Varairidzi neHurumende	Rimwe sangano rinomirira varairidzi, reProgressive Teachers’ Union of Zimbabwe, PTUZ, rinoti harisi kufara nedanho rarinoti riri kutorwa nehurumende rekumanikidza varairidzi kunyora mafomu arinoti ari kuda kushandiswa mukubata mari dzekufambisa zvitoro zvemauto kana kuti garrison shops. Mutungamiri wePTUZ, Doctor Takavafira Zhou, vanoti vakuru vezvikoro, zvikuru mudunhu reMasvingo, vari kumanikidza varairidzi kuzadzisa mafomu aya vachiisa nhamba dzavo dzezvitupa, pamwe nemazita avo vachiudzwa kuti zvichazovabatsira kuti vapiwe makuponi ekutenga zvinhu muzvitoro zvemauto izvi. Doctor Zhou vanoti kunyange hazvo hurumende yakati ichaisa zvitoro mumakamba emauto, haina kujekesa kuti mari yacho ichabve, panguva iyo yakati ichaumba homwe yekubatsira vashandi nemari. Hurumende yakati homwe iyi ichaumbwa nemari inoita zvikamu zviviri nezviga zvishanu kubva muzana (2.5 percent) zvichabatirwa vashandi vehurumende vanoda zvavo kupinda muchirongwa ichi. Asi Doctor Zhou vanoti hapana mushandi achapinda muchirongwa ichi sezvo vashandi vari kutotambura nechakare, izvo zvave kuita kuti hurumende iite chitsotsi ichi. Studio 7 yakundikana kubata mukuru wezvedzidzo mudunhu reMasvingo, VaZedius Chitiga sezvo nhare yavo yanga isiri kudairwa. Asi Doctor Zhou vanoti vari kukurudzira nhengo dzavo kuti dzirambe kunyora mafomu aya. No media source currently available 	https://www.voashona.com/a/zimbabwe-education-teachers-forced-to-fill-in-forms-ptuz-takavafira-zhou/5318150.html
politics	Mutori weNhau, Hopewell Chin'ono, Oramba Ari Muhusungwa	Mutori wenhau anoshanda akazvimirira, Hopewell Chin’ono, akamiswa pamberi pedare ramejasitiriti nemusi weMugovera akasawaniswa mukana wekubvisa mari yechibatiso izvo zvapa kuti apedze wikendi ari mutirongo. Mutori wenhau anoshanda akazvimirira, Hopewell Chin’ono, akamiswa pamberi pedare ramejasitiriti nemusi weMugovera akasawaniswa mukana wekubvisa mari yechibatiso izvo zvapa kuti apedze wikendi ari mutirongo. Chin’ono akasungwa nemusi weChishanu achipomerwa mhosva yekuburitsa manyepo anonzi nehurumende anosvibisa zita rayo. Hurumende inoti Chin’ono akanyora mashoko asiri echokwadi padandemutande rake reTwitter. Muchuchisi wenyaya iyi, Muzvare Faith Nyamutowa, vakaudza dare kuti Chin’ono akanyora padandemutande rake reTwitter kuti pane mupurisa akarova mwana nemboma akafa muHarare svondo rapera iye achiziva kuti mashoko aya haasi echokwadi. Mashoko akaburitswa nemutauriri wemapurisa, VaPaul Nyathi, mazuva mashoma adarika, anoti mwana uyu akanoongororwa nanachiremba mushure mekunge mapurisa apwanya mahwindo ekombi yevaiva nemwana uyu namai vake akati mwana uyu haana kufa kana kukuvara kunyange hazvo vhidhiyo yaitenderedzwa nevanhu pa indaneti yaiti mwana uyu akafa. Chin’ono akaudza Studio 7 kuti ari kushungurudzwa nehurumende nekuti ari kuburitsa nyaya dzehuori. Muzvare Nyamutowa vakati hurumende iri kupikisa kuti Chin’ono apihwe mukana wekubhadhara mari yechibatiso vachiti Chin’ono anogona kunge aine chirwere cheCovid-19 vachiti kumugarisa mujeri kunoita kuti veruzhinji vachengetedzeke kubva kuchirwere. Izvi zvinotevera nhuna dzakasvitswa kudare nerimwe remagweta ake, VaHarrison Nkomo, avo vakati Chin’ono, uyo akange ari kuSouth Africa, akasangana nevanhu vaviri vaiva vaine chirwere cheCovid 19 uye akatozozviziva adzoka muZimbabwe. VaNkomo vakati pakasungwa Chin’ono nemusi weChishanu akanga achitogara ari pake ega sezvakatarwa nesangano reWorld Health Organization kuti munhu anenge asangana nevanhu vane chirwere cheCovid 19 vanofanira kumbozvisasamura kuruzhinji kudzamara vaongororwa kuti vane chirwere ichi here kana kuti kwete kuitira kuti chirwere ichi chisapararire. Chin’ono akati mapurisa akamusunga kunyange akavaudza kuti akanga achizvisasamura kuruzhinji. Mutongi wedare, VaLanzini Ncube, vakati Chin’ono anogara muimba yake ega kujeri uye atakurwe nemotokari isina vamwe vasungwa kuenda kujeri kuitira kuti asatapurire vashandi vekumajeri chirwere cheCovid19 ndokunge aine chirwere ichi sezvo asati aongororwa nanachiremba. VaNcube vakati Chin’ono agodzoka kudare neMuvhuro sezvo magweta ake audza dare kuti haasi kutoda kuti aiswe pa remand sezvo mhosva yaari kupomerwa isina kana gumbo rainomira naro. Vakati nekuda kwenguva yakanga yapera, vakanga vasisakwanise kunzwa zvikonzero kubva kumagweta ake sezvo matare ari kukurumidza kuvhara achitevedzera mirawu yekuvharwa kwakaitwa nyika nekuda kwechirwere cheCovid 19. Rimwe remagweta aChin’ono, VaPaidamoyo Saurombe, vakaudza Studio 7 kuti havasi kufara nezvakaturwa nedare kuti Chin’ono aendeswe kujeri asati aongororwa nanachiremba kuti ane chirwere cheCovid 19 here kana kuti kwete. Nyaya iyi yakanonoka kutanga mudare mushure mekunge vachuchisi varamba kupinda mudare vachiti vanoda kutanga vapihwa zvipfeko zvekuzvidzivirira kuCovid 19 izvo zvakaita kuti pazounzwa mahovhorosi nema gloves akazouya akapfekwa nevachuchisi. Chin’ono akambosungwa gore rapera akagara mujeri kwemazuva makumi mana nematanhatu asati apihwa mukana wekubhadhara mari yechibatiso pamhosva yaari kupomerwa yekukurudzira veruzhinji kuti varatidzire zvine mhirizhonga mukati. Akazosungwa zvakare achipomerwa mhosva yekuvhiringidza mafambisirwo enyaya mumatare uye nyaya dzose dziri mbiri idzi dzichiri mumatare. No media source currently available 	https://www.voashona.com/a/zimbabwe-journalist-chinono-spends-weekend-in-remand-prison/5731358.html
politics	Hurumende Inoti Mitemo yeSarudzo Inoenderana neZvisungo zveSADC neAU	Sangano ronoongorora nyaya dzesarudzo reElection Resource Centre rakanyora tsamba kumutungamiri wenyika, VaEmmerson Mnangagwa, richivakurudzira kuti vaone kuti mitemo yesarudzo yagadziriswa kuti ienderane nebumbiro remitemo yenyika. Mukuru wesangano iri, VaTawanda Chimhini, vati mutsamba yavo vakayeuchidza VaMnangagwa kuti zvimwe zvavari kuda kuti zvienderane nemitemo yenyika zvinhu zvavakambovaudza kare mumakore avainge vari mutevedzeri wemutungamiri wenyika uye gurukota rezvemitemo. Vachipa muenzaniso mitemo inofanira kuringana nebumbiro remitemo, VaChimhini vati Zimbabwe Electoral Commission inofanira kunge yakazvimirira. Vati ZEC ikasaita mutongi gava pachaita mutauro pakuvhota. Vatiwo mutemo wenyika unoti munhu wose ane kodzero yekuvhota kusanganisira vari kunze kwenyika uye vari mumajeri, izvo vati hazvisi kuitika. Sangano reERC rakanyorawo tsamba kugurukota rezvemitemo, VaZiyambi Ziyambi, uye mutauriri wedare reparamende, VaJacob Mudenda, vachivakurudzira kuyananisa mitemo yesarudzo nebumbiro remitemo pamberi pesarudzo dzegore rino. No media source currently available  	https://www.voashona.com/a/zimbabwe-matongerwo-enyika/4188985.html
health	Huwandu hweVanhu Vari Kuongororwa Hutachiwana hweCoronavirus Munyika Hunoramba Huchikwira	Gurukota rezvehutano, Doctor Obadiah Moyo, vazivisa kuti munyika mave nevanhu vanosvika makumi manomwe nemakumi mana nemumwe vari kuongororwa kana vaine hutachiwana hwe coronavirus vanonzi vakabva kunyika dzine dambudziko rechirwere ichi. Dandemutande reTwitter rebazi rezvehutano razivisa kuti VaMoyo vataura mashoko aya pamusangano wemapazi akasiyanasiyana wekutarisa nezvegadziriro iripo pakudzivirirwa kwechirwere ichi kuti chisapararira munyika. Kanzuru yeguta reHarare inonzi yasarudzawo zvipatara zviviri zvinoti Wilkins neBeatrice Infectious Disease Hospital senzvimbo dzichashandiswa mukudzivirirwa kwechirwere ichi. Coronavirus inonzi yauraya vanhu vanosvika mazana mana nemakumi maviri nevanomwe muChina chete, kuchitiwo mumwe chete kunze kweChina, kunove kuPhilippines. Vamwe zviuru makumi maviri nemazana manomwe nevana vanonzi vabatwawo nechirwere ichi muChina chete. Studio7 yakundikana kubata gurukota rezvehuutano Doctor Moyo kuti tinzwe zvizhinji panyaya iyi. Asi gurukota iri rakaudza Studio7 mukupera kwesvondo kuti bazi raro rakagadzirira kurwisana nehutachiwana uhwu. Vakambove gurukota rezvehutano, uye vari munyori wezvehutano muMDC, Doctor Henry Madzorera, havaone sekunge hurumende yakagadzirira zvakakwana mukudzivirira hutachiwana uhwu sezvo vasati vambonzwa kana pave nevashandi vakadzidziswa kurwisana nedambudziko iri. Doctor Madzorera vanoti panofanirwa kutorwawo matanho akasimba ekuongorora vanopinda vachibva kunyika dzine chirwere ichi, pachiitwawo zvakare matanho ekuvarambidza kupinda muvanhu sezvo chirwere ichi chiri nyore kuparadzirwa muvanhu. No media source currently available 	https://www.voashona.com/a/zimbabwe-coronavirus-doctor-henry-madzorera/5275328.html
business	Hurumende Yofunga Kutengesa Makambani Ayo	Hurumende inoti iri kuronga kutengesa zvikamu zvehupfumi mumakambani ayo, kana kuti ‘parastatals’. Mutevedzeri wegurukota rezvemari nekurongwa kwehupfumi, VaTerrence Mukupe, vanoti izvi zviri kukonzerwa nekusapinza mari kwemamwe makambani ehurumende aya. VaMukupe vanoti hurumende inogona kuenda mberi ikatengesa kambani yese kwete zvikamu zvayo chete kana zvichinge zvakakodzera. Asi dzimwe nyanzvi munyaya dzehupfumi dzinoti zvavakuda kuitwa nehurumende kuda kupa makambani aya kuvanhu vanozivikanwa kare, kana avo vanodyidzana nehurumende. Sangano reZimbabwe Congress of Trade Unions rakagara richiti makambani ehurumende aifanirwa kuitwa makambani akazvimirira kuitira kuti ashande nemazvo. VaMukupe vati kutengeswa uku kuchaitwa pachena kune ani zvake ane mari kunyange havo vachaedza kubatsira zvizvarwa zveZimbabwe zvingada kutengawo zvikamu mukambani iyi kana kambani yose. “Pari zvino, hapana hurongwa hwekuti makambani aya ngaatengeswere vari muZimbabwe chete. Kana ave kuzoburitswa, kunokwanisa kutariswa kuti wauya uri munhu wemuZimbabwe, uri wemuno, unayo mari yako, unokwanisa kupiwa mukana nokuti uri mwana wemuZimbabwe asi chikuru ndechokuti tinoda kuti makambani aya atange kufamba,” VaMukupe vaudza Studio 7. Mamwe emakambani aya anosanganisira Air Zimbabwe, Zimbabwe Electricity Supply Authority, pamwe neNational Railways of Zimbabwe. Makambani mazhinji aya ane zvikwereti zvikuru kunyanya Air Zimbabwe iyo inonzi zvikwereti zvayo zvinosvika mazana matatu emamirioni emadhora. VaMukupe vanoti mamwe makambani akaita seZESA haagoni kutengeswa nekuti makambani akakoshera nyika nehurumende. No media source currently available 	https://www.voashona.com/a/zimbabwe-government-mulls-selling-shares-or-whole-parastatals-due-to-poor-performance-says-deputy-minister-of-finance-and-economic-planning-/4192433.html
politics	Tajamuka Inoti VaMkhwananzi Vambomira Kutaurira Sangano Iri	No media source currently available Chikwata cheTajamuka chinoti chatambira chikumbiro chemutauriri wacho, VaPromise Mkwananzi,chekuti vambosuduruka apo nyaya dzehuwori nekusashandisa mari zvine mwero dzavari kupomerwa dziri kuongororwa. Komiti inoona nezvekufambiswa kwemabasa muTajamuka yaita musangano muHarare neMuvhuro apo yaumba komiti ichaongorora nyaya dziri kupomerwa VaMkwananzi. VaGift Ostallos Siziba ndivo vacbata chinzvimbo chemutauriri wechikwata ichi. VaSiziba vaudza Studio 7 kuti nyaya dzaVaMkwananzi dzakatanga kubuda pamadandemutande mazuva apfuura uye komiti yadomwa iyi ichaunganidza humbowo isati yapa pfungwa dzayo kuti zvingaitwe. Zvichitevera zvainyorwa nekutaurwa pamadandemutande nedzimwe nyaya dzavaipomerwa, VaMkwananzi vakazivisa nezuro manheru kuti vainge vave kumbosuduruka kuti vagadzirise nyaya iyi. Pane zvizvarwa zveZimbabwe zvinoti zvaibatsira Tajamuka nemari zvave kupomera VaMkwananzi mhosva yehuwori pamwe nekusashandisa mari zvine mwero. Hatina kukwanisa kutaura naVaMkwananzi kuti tinzwe divi ravo panyaya iyi sezvo vange vasiri kudaira mbozhanhare yavo. Asi vachinyora padandemutande, VaMkhwananzi vakati vari kumbomira kuita mutauriri wesangano iri zvichitevera kupomerwa kwavari kuitwa nyaya nemunhu wavati anonzi Fadziso Doyce nee Jena, kuitira kuti zita ravo risikanganise mafambiro ezvinhu muTajamuka. Munyori mukuru weMDC – T Youth Assembly mudunhu reHarare, VaDenford Ngadziore, vaudza Studio 7 kuti senhengo dzeTajamuka/Sesijikile, zvaitikika izvi hazvifaniri kudzorera basa rechikwata ichi kumashure. Vati chikwata ichi chine nhengo dzakawanda uye dzinofanira kuenderera mberi nebasa. Munyori mukuru musangano revadzidzi vemuzvikoro zvepamusoro, reZimbabwe National Students Unions, VaMakomborero Haruzivishe, vaudza Studio7 kuti zvaitika muTajamuka/Sesijikile zvakakosha uye zvinoratidza kuti kana paita nyaya, dzinofanira kuongororwa, zvisinei kuti ndiani anenge aidziita. Vati ZINASU yakapinda muTajamuka/Sesijikile nekuti vanotsigira zvinorwirwa nesangano iri. Chikwata cheTajamuka/Sesijikile icho chinove mubatanidzwa wemasangano evechidiki anorwira kodzero dzevanhu pamwe nevechidiki kubva kumapato anopikisa chakaumbwa gore rapfuura. Chikwata ichi chinorwira kuti munyika muve nehutongi hwejekerere pamwe nekuti vanhu vagare zvakanaka.	https://www.voashona.com/a/zimbabwe-tajamuka-mkhwananzi-steps-down/4053018.html
business	Vakawanda Votarisira Kuti Hurumende Itsva Ichavandudza Hupfumi	Zvizvarwa zveZimbabwe zvakawanda zvinoti zvinotarisira kuti hurumende itsva ichagadzwa zvichitevera sarudzo dzakaitwa musi wa 30 Chikunguru gore rino ichagadzirisa nyaya yehupfumi nekukasika senzira yekurerutsa dambudziko remari riri munyika. Mumwe wevana veZimbabwe vari kukurudzira kuti hurumende ikoshese nyaya yekumutsiridzwa kwehupfumi ndaVaAudrick Chocho vekuMufakose, avo vanoti zvishuvo zvevanhu vakawanda ndezvekuti zvinhu zvireruke munyika. Mashoko aVaChocho aya anotsigirwa naVaNorman Masunda vemuHarare, avo vanoti chishuvo chavo chikuru ndechekuti hurumende ichagadzwa igadzirise hupfumi hwenyika nekukasika, zvikuru sei dambudziko rekushaikwa kwemari kumabhanga. Mabhanga mazhinji emunyika ari kukundikana kuwanisa mari dzinenge dzichidiwa nevanhu vanochengetera mari dzavo kumabhanga aya panguva dzavanenge vachida mari dzavo, asi mari ichiwanikwa chero nguva pamisika mitema. Izvi zvinoshoropodzwa zvikuru naVaIbrahim Chitambo vekuBindura, avo vanokurudzira kuti nyika ive nemari yayo, kwete kushandisa yekune dzimwe nyika sezviri kuitika iye zvino. VaChitambo vanoti chimwe chinofanirwa kugadziriswa nani zvake achange achizogadzwa semutungamiri wenyika kuvhurwa kwemaindasitiri kuitira kuti vanhu vawane mabasa. Nyanzvi mune zvematongerwo enyika vachitungamira sangano reMedia Center, VaErnest Mudzengi, vanoti chikuru chave kudiwa munyika ndechekuti pave nekuwandudzwa kwemaitiro ehurumende inenge yapinda isiyane nemaitirwo ebasa nehurumende yakanga iripo. Nyanzvi mune zveupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti dambudziko riri muZimbabwe rinogona kutora kanguva kugadzirisa kana dai pakave nehurumende itsva. Nyika yakamira negumbo rimwe munyaya dzezvehupfumi, zvikuru sei pasati pazvikanwa kuti ndiyani achagadzwa semutungamiri wenyika mutsva pakati paVaEmmerson Mnangagwa veZanu PF, naVaNelson Chamisa veMDC Alliance zvichitevera kupikiswa naVaChamisa kwezvakabuda musarudzo yemutungmiri wenyika mushure mekunge Zimbabwe Electoral Commission yazivisa kuti VaMnangagwa ndivo vakakunda. No media source currently available 	https://www.voashona.com/a/zimbabwe-economy-cash-crisis/4528009.html
politics	VaMugabe Vanoshamisa Veruzhinji Vachiti Vasiya Basa	Vange vari mutungamiri wenyika, VaRobert Mugabe, vasiya basa rekutungamira hurumende mushure mekunge vazivisa paramende kuti vasiya basa semutungamiri wenyika. VaMugabe vatora danho iri panguva iyo paramende yanga ichitora matanho ekuvapomera mhosva sezviri mubumbiro remitemo yenyika, pachishandiswa nzira ye impeachment. Mutauriri wedare reparamende, VaJacob Mudenda, vaudza nhengo dzeparamende dzanga dzaungana kuHarare International Conference Centre, kuti hurongwa hwe impeachment hwava kumiswa sezvo VaMugabe vabvuma kubva pachigaro. Gurukota rezvemutemo, VaHappyton Bonyongwe, ndivo vanonzi vatura shoko rekusiya basa kwaVaMugabe kuna VaMudenda, izvo zvinonzi VaBonyongwe vatombopengerwa nedzimwe nhengo dzeparamende dzanga dzafunga kuti vari kuda kukanganisa hurongwa hwe impeachment hwanga hwatanga. VaMugabe vasiya basa zvichitevera kupindira kwakaita mauto nemusi weChipiri svondo rapera achiti zvinhu zvanga zvaipa munyika, kusanganisira kuparara kwehupfumi munyika. Bato reZanu PF rakatobuda nechisungo chekuti vakadzingwa semutevedzeri waVaMugabe muhurumende nemuZanu PF, VaEmmerson Mnangagwa, ndivo vari kutora basa raiitwa naVaMugabe. VaMugabe vakaberekwa musi wa 21 Kukadzi 1924 kwaKutama mudunhu reMashonaland West. Vakadzidza paKutama neku Fort Hare University kuSouth Africa, mushure vakazoshanda semurairidzi. Zanu PF yatosvitsa zita raVaMnangagwa kuti vatambirwe zviri pamutemo semutungamiri wenyika. Pasi pemitemo yenyika, VaMnangagwa vanofanirwa kutora mhiko yekuva mutungamiri wenyika achabata matomu kusvika panoitwa sarudzo gore rinouya. Muna 1963, VaMugabe vakasarudzwa semunyori mukuru webato idzva rakanga raumbwa reZimbabwe African National Union, Zanu. Vakazosarudzwa semutungamiri webato iri muna 1975, muna 1980 vakazosarudzwa kuve mutungamiri wehurumende yeZimbabwe zvichitevera kukunda kwebato ravo musarudzo. Muna 1987, vakazove mutungamiri wenyika kusvika kusiya kwavo basa neChipiri, Mbudzi 21, 2017. No media source currently available  	https://www.voashona.com/a/zimbabwe-politics-mugabe-mnangagwa/4128665.html
business	Nhengo dzeZIBAWU Dzinoratidzira paBhanga reStanbic	Nhengo dzeZimbabwe Banks and Allied Workers Union (ZIBAWU) dzaratidzira muHarare pabhanga reStanbic riri muna Samora Machel dzichinyunyuta nekudzvanyirirwa kwadzinoti kuri kuitwa vanhukadzi nebhanga iri. Vashandi vemumabhanga ava vanga vachinyunyuta nekudzingwa kwemumwe mushandi wechidzimai nebhanga reStanbic, Amai Verity Mutsamwira. Amai Mutsamwira vaitungamirira sangano revashandi vekuStanbic. ZIBAWU inoti ndivo vaive mukadzi wekutanga kumiririra vashandi vebhanga. Vachitaura neStudio7 apo vanga vachiratidzira, Amai Bernice Maluleke, avo vanoona nezvekuenzaniswa kwemikana pakati pevanhurume nevanhukadzi muZIBAWU,vati nhengo dzavo dziri kunyunyuta zvikuru nekumbunyikidzwa kunoitwa kodzero dzemadzimai kubanga reStanbic. Amai Maluluke vanoti Amai Mutsamwira vakadzingwa nekuda kwekuti vaimirira kodzero dzevashandi. Imwe nhengo yeZIBAWU, MuzvareRumbidzai Choto, vati kutsikirirwa kwevanhukadzi pamabasa ndozviri kukonzera kuti vanhukadzi vasawana zvigaro zvepamusoro mumapazi akasiyana-siyana munyika. Muzvare Choto vayambiro bhanga reStanbic vachiti rikasagadzirisa mabatiro ariri kuita vanhukadzi, sangano ravo richaramba richiratidzira. Mutungamiriri weZIBAWU, VaFarai Katsande, vati vanoda kuti bhanga reStanbic ridzosere Amai Mutsamwira pabasa. VaKatsande vapomerawo bhanga iri mhosva yekuramba richidzvanyarira vashandi vakati izvi zvinofanirwa kuchinja sezvo nyika yakasununguka. Vamwe vashandi vebhanga iri varamba kudomwa nemazita vati hutungamiriri hwebanga iri hauremekedzi vanhukadzi uye vanotsikirira vanhukadzi kuti vasawana hutungamiriri kana kusimukira pabasa ravo. Nhengo dzeZIBAWU idzi dzakatozoenda kumatare edzimhosva kuti vapiwe mvumo yekuratidzira mushure mekunge mapurisa avarambidza. Studio7 haina kukwanisa kunzwa divi rebhanga iri sezvo vakuruvebanga iri vanga vasiri mumahofisi avo. 	https://www.voashona.com/a/zimbabwe-bank-workers-protests/4019302.html
business	Zimbabwe Yokurudzirwa Kubvuma Kuti Zvinhu Zvakaita Manyama Amire neRongo Munyika	Nyanzvi munyaya dzerunyararo pamwe nedzematongerwo enyika dzinoti zvinhu zvicharamba zvakaita manyama amire nerongo muZimbabwe kana hurumende yaVaEmmerson Mnangagwa, ikaramba yakaomesa musoro ichiti munyika hamuna matambudziko. Mukuru weZimbabwe Peace Project, Muzvare Jestina Mukoko, vanoti Zimbabwe haisi kuzofambira mberi kana hurumende ikaramba achiratidza kuti haisi kunzwisisa matambudziko akatarisana neveruzhinji. Muzvare Mukoko, avo vakambopambwa vakatochwa vari mumaoko ehurumende muna 2008,vanoti kunyange hazvo vari kutonga nyika vasiri kubvuma kuti zvinhu zvakaminama muZimbabwe, veruzhinji munyika vari kugara vari panyanga dzamushore. Imwe nyanzvi munyaya dzerunyararo, Reverend Ray Motsi, vanoti kana pasina muonera pamwe unoitwa nrvanhu vemuZimbabwe, hapana chinogadzirisika munyika. VaMotsi vanoti kunyange hurumende iri kuti munyika hamuna dambudziko, chokwadi chiripo ndechekuti veruzhinji vari kutambura zvakanyanya munyika yavo. Munyori mukuru musangano reZimbabwe Council of Churches, Reverend Kenneth Mtata, vanoti semachechi, maonero avo ndeyekuti nhaurirano ndiyo chete nzira ingagadzirise zviri kunetsa munyika. VaMtata vanotiwo zvizvarwa zveZimbabwe pachazvo, kana zvikabatana zvichiita muonera pamwe, ndizvo chete zvinogadzirisa matambudziko akasunga nyika mbiradzakondo. Mumwe muongorori wezvematongerwo enyika, Dr Tinashe Mawere, vanotiwo kana pasina kuwirirana kuti munyika mune zviri kunetsa, hapana kufambira mberi kungaite Zimbabwe senyika. Zviri kutaurwa nenyanzvi munyaya dzerunyararo zvakatsigirwawo nemizinda iri muZimbabwe yenyika huru dzinobatsira Zimbabwe munyaya dzakasiyana. Vamiriri vemizinda iyi vakaburitsa gwaro riri kushora zvikuru kutyorwa kuri kuitwa kodzero dzevanhu muZimbabwe pamwe nehuori huri kuitwa munyaya dzezvicherwa. Studio7 haina kukwanisa kunzwa divi rehurumende panyaya iyi, sezvo gurukota rezvekudyidzana nedzimwe nyika, VaSibusiso Moyo, vange vasingabatike panhare mbozha yavo. Asi vachipindura padanho rakatorwa nemizinda iyi, iyo inosanganisira Canada, America, Netherlands nemimwe, mushandi mukuru anoona nezvekufambiswa kwemashoko muZanu PF, VaTafadzwa Mugwadi, vakati nyika iyi dzinofanirwawo kuteerera zviri kutaurwa nehurumende yeZimbabwe. Sachigaro veZimbabwe Human Rights Commission, VaElasto Mugwadi, vanoti vanhu vanofanirwa kuisa misoro pamwe chete vogadzirisa zvinenge zvichinetsa munyika mavo. Komisheni yaVaMugwadi, iyo inovawo boka rakaumbwa nehurumende, rakaburitsawo mashoko enyunyuto pamusoro pekutyorwa kwekodzero dzevanhu munyika. Komisheni iyi yakakuridzirawo hurumende kuti iferefete nyaya dzose dzekutyorwa kwekodzero dzevanhu munyika. Asi hurumende inoti kunze kwedambudziko reCovid-19, hapana matambidziko ari munyika, uye vari kuti munyika mune matambudziko, vanhu vari kushandiswa nevavengi vane chinangwa chibvisa hurumende iripo. No media source currently available  	https://www.voashona.com/a/zimbabwe-urged-to-admit-political-crisis-bedeviling-the-southern-african-nation/5566762.html
politics	VaMnangagwa Vovimbisa Kusimbaradza Kuzvitonga kweMatunhu	Mutungamiri weZanu PF, uye vari mutungamiri wenyika, Va Emmerson Mnangagwa, vaita musangano nevatsigiri vavo kuGwanda kuMatebeleland South uko vapa vagari veko matsiru anodarika chiuru nemazana matanhatu, vasati vatanga musangano wekutsvaga rutsigiro mu Phelandaba Stadium. VaMnangagwa vati hurumende yavo ichasimudzira hupfumi, kugadzirwa kwemigwagwa uye kuvandudza mitemo inokwezva vemabhizinesi. No media source currently available Va Mnangagwa vatiwo vane shungu dzekusimbaradza kuzvitonga kwematunhu kana kuti “Devolution” sezvinodiwa nebumbiro remitemo yenyika. No media source currently available Va Mnangagwa vati vacharamba vachitsigira madzishe vachivapa motokari dzekushandisa sezvo vari kufara nebasa ravanoita rekuchengetedza chivanhu. Vatiwo chirongwa che Command Agriculture chicharamba chichivandudzwa kusvikira murimi wese awana rubatsiro. Nyanzvi mune zvematongerwo enyika vachidzidzisa ku Pretoria University, Doctor Tyanayi Masiya, vanoti vanoona sekuti VaMnangagwa vari kungoita zvaiitwa nevaimbove mutungamiri wenyika, VaRobert Mugabe, avo vaivimbisa zvinhu zvakawanda pasina chinozobatika mune zvivimbiso izvi. Vati kubatanidza kuparurwa kwechirongwa che Command Livestock nekusangana nevatsigiri vavo hazvaifanirwa kuitwa nekuti zvinotaridza kuti pane kutengwa kwesarudzo pachishandiswa hupfumi hwenyika. No media source currently available 	https://www.voashona.com/a/vamnangagwa-vogova-mombe-kugwanda-kumusangano-nevatsigiri-vavo-/4450625.html
business	Kimberly Process Yotarisirwa Kuzeya Nyaya dzeKodzero dzeVanhu Vari Mune Zviwanikwa	Kimberly Process Certification Scheme iri kutarisirwa kusangana muna Chikumi muguta reBrussels, kuBelgium, kuti izeye chikumbiro chemasangano akazvimirira oga anoti nyaya dzekutyorwa kwekodzero dzevanhu vanogara munharaunda dzinenge dzawanikwa mangoda, dzakaita seMarange dzinofanira kukosheswa zvikuru. Masangano aya anoti kana izvi zvisina kuitwa vanotenga mangoda kubva kunyika dzakabudirira vanofanira kuramba kuatenga sezvinoitwa mangoda anocherwa panodeuka ropa, kana kuti “blood diamonds”. Izvi zvakabuda kumusangano weKimberley Process wakapera neSvondo kuFrance. Mukuru weCentre for Natural Resource Governance, VaFarai Maguwu, avo vakange vari kuFrance kumusangano uyu, vanoti emasangano anorwira kodzero dzevanhu, vari kuda kuti kodzero dzevagari vemunharaunda idzi dzichengetedzwe. VaMaguwu vanotiwo vari kuda kuti Kimberly Process ivandudze zvinoreva mangoda emhirizhonga, kana kuti conflict diamonds, kuitira kuti zvisanganisirewo mangoda ari kucherwa nehurumende dziri pamutemo, asi dziri kuponda vanhu vadzo nekuti kwekuti dzichere mangoda. No media source currently available 	https://www.voashona.com/a/zimbabwe-politics-kimberly-process-diamonds/4363816.html
politics	Nhasi Zimbabwe Yoyeuka VaJoshua Nkomo Vakatisiya Makore Makumi Maviri Apfuura	Nhasi, 1 July, pave nemakore makumi maviri kubva zvashaika vaimbove mutevedzeri wemutungamiriri wenyika, VaJoshua Nkomo. VaNkomo vakaita chirwere chegomarara, vakashaika muna 1999 vave nemakore makumi masere nemaviri. Vakaradzikwa paHeroes Acre muHarare. Vaimbove nhengo yeparamende yeZanu-PF, VaJoseph Tshuma, vaudza Studio 7 kuti kunyange VaNkomo vakashaika makore mazhinji apfuura, Zimbabwe ichine zvinhu zvizhinji zvaingadzidza kwavari. Vati chishuvo chavo ndechekuti mutungamiriri wenyika, VaEmmerson Mnangagwa, nemutungamiriri webato rinopikisa, VaNelson Chamisa, vakwanise kugara pasi vachitaurirana pamusoro pezvingabatsira nyika sezvakaitwa naVaNkomo nevaimbove mutungamiriri wenyika, VaRobert Mugabe. No media source currently available 	https://www.voashona.com/a/zimbabwe-20th-anniversary-of-joshua-nkomos-death/4980297.html
business	Kushaiswa Bhonasi Kokonzeresa Mutauro	Gurukota rinoona nezvemari, VaPatrick Chinamasa, neMuvhuro vakazivisa kuti hurumende haisi kuzobhadhara vashandi vayo mari dzebhonasi kwemakore maviri anotevera. VaChinamasa vanoti hurumende yaremerwa nezvinhu uye haichakwanisi kuti irambe ichimanikidza makambani kuti abhadhare mari dzemitero sezvo iwo ari kutatarikawo. VaChinamasa vanoti mugore ra 2014, hurumende yakabhadhara mabhonasi nemari inosvika zana nemakumi manomwe nemaviri emamiriyoni emadhora. Asi mapato anopikisa hurumende akaita seMDC-T, Nationalm Constitutional Assembly, pamwe nemasangano akaita seRural Teachers Union of Zimbabwe ari kushora zvikuru danho rehurumende iri achiti kuita izvi kuomesera mushandi. Hurumende iri kumbotiwo iri kuda kugumura vamwe vashandi kubva pavashandi vayo vanonzi vanosvika mazana mashanu ezviuru. Mutungamiri weProgressive Teachers Union of Zimbabwe, VaTskavafira Zhou, vanoti danho rehurumende iri rinoodza moyo. Asi mutungamiri wesangano reEmployers Confederation of Zimbabwe, VaJohn Mufukari, vanoti zvakaoma kuti hurumende irambwe ichibhadhara vashandi vayo mari nemitero yemakambani ari kunetsekawo. No media source currently available  	https://www.voashona.com/a/zimbabwe-economy/2718673.html
health	"Vechidiki Voyambirwa Kuti ""Morning After Pill"" Haridziviriri Kubatwa neHIV"	Nyanzvi munyaya dzezveutano dziri kuyambira vanasikana kuti vasajairira kugaronwamapiritsi ekudzivirira kubata pamuviri anonzi pachirungu ma “emergency contraceptive pills,” asi kuti vashandise nzira dzekuronga mhuri kana voiita zvepabonde. Mapiritsi ekudzivirira pamuviri aya anonwiwa mangwanani mushure mekunge munhu aita zvepabonde asina kuzvidzivirira nemakondomu. Mapiritsi aya anonyanyozivikanwa nezita rekuti, “Morning after pill.” Nyanzvi munyaya dzeHIV/AIDS, Amai Muchanyara Mukamuri, vanoti kunyanyoshandiswa kwema morning after pill kunongoratidza kuti vechidiki vari kuita zvepabonde vasina kuzvidzivirira. Amai Mukamuri vanoti vechidiki vanonyanyotya kubata pamuviri pachinzvimbo chekuti vatye zvirwere zvepabonde zvakadai seHIV/AIDS. Amai Mukamuri vanotiwo tsvakiridzo dzakaitwa dzinoratidza kuti kushandiswa kwakanyanya kwemapiritsi aya kunoita kuti vanhu vawedzere kusimba, kuita zvirwere zvakadai sema Ovarian Cysts nezvimwewo. Chiremba vanoshanda nesangano re Zimbabwe Association of Doctors for Human Rights, Doctor Nicholas Wazadza, vanotiwo pamusoro pekuwedzera kusimba, mapiritsi aya akaramba achinwiwa, haazokwanisi kudzivirira pamuviri. VaWazadza vanotiwo vanoyambira vechidiki kuti kunwa mapiritsi aya hakudziviriri zvirwere zvepabonde. Doctor Moses Macheka, avo vanoshanda neZimbabwe National Family Planning Council, vanoti vanhu havafanirwi kushandisa nzira iyi senzira yekuronga mhuri. Ma Morning after Pill anoshandiswa kudzivirira pamuvirikana anwiwa mukati memazuva matatu mushure mekuita zvepabonde pasina kushandiswa makondomu senzira yekuzvidzivirira. No media source currently available 	https://www.voashona.com/a/zimbabwe-youths-more-scared-of-pregnancy-than-hiv/4393537.html
business	Vane Marezenisi Okutengesa Zvinhu Mumigwagwa Vobatwa Zvisina Kunaka	Vanorarama nekutengesa mumigwagwa yemuHarare vanoti havasi kufara kuti kanzuru iri kuvabvisa munzvimbo dzavari kutengesera kunyange hazvo vaine magwaro anovabvumidza kutengesa. Vamwe vanotengesera pakati pedhorobha reHarare uye vaine magwaro avakapihwa nekanzuru anovabvumidza kushandira pavari kushandira, Amai Letwin Nyadzayo, vanoti vatorerwa zvinhu zvavo nemapurisa pamwe nevashandi vekanzuru vakasiyiwa vasina chekubata. Amai Nyadzayo vati vane magwaro anovabvumidza kutengesera pakati pedhorobha asi vari kungodzingwawo sezviri kuitwa vamwe vasina magwaro akadai. Mumwe anotengesera paCopaCabana, VaChencellor Musinami, vatiwo hurumende inofanira kuwanira vanhu mabasa kwete kusweromhanyisana nekugadzirisa dambudziko risiriro. Mumwe anoraramisa mhuri nekutengesa mumigwagwa, VaDennis Munava, vati hurumende inofanira kugadzirisa nyaya dzehupfumi hwenyika kuitira kuti veruzhinji vasaende kunotengesera mumigwagwa Vanhu vanotengesesra mumigwagwa vari kudzingwa zvichetevera kurudziro yakaitwa nemutungamiri wenyika, VaRobert Mugabe, masvondo maviri adarika vachiti vanotengesera mumigwagwa vari kusvibisa dhorobha reHarare. Kanzuru yeHarare inoti vanhu vanofanira kutengesera munzvimbo dzakatarwa kuitira kuti kanzuru igowanawo mari pamitero. Hatina kukwanisa kutaura naMeya weHarare, VaBenard Manyenyeni, kana mutauriri wekanzuru,VaMichael Chideme, kuti tinzwe kuti sei vane marezenisi ekutengesa mumigwagwa vari kudzingwa nekutorerwa zvinhu zvavo ivo vaine magwaro ebasa. 	https://www.voashona.com/a/street-vendors-complaints-hcc/4074849.html
politics	Hurumende Inonzi Ndiyo Iri Kutungamira Mukutyorwa kweKodzero dzeVanhu	Sangano remubatanidzwa wemasangano anorwira kodzero dzevanhu munyika, reZimbabwe Human Rights NGO Forum, rinoti kutyorwa kwekodzero dzevanhu munyika kuri kunyanya kuitwa nehurumende. Pakodzero dzakatyorwa mugore rakaongororwa iri, Zimbabwe Human Rights NGO Forum inoti zvikamu makumi manomwe nezviviri kubva muzana zvekodzero idzi, zvakatyorwa nemapazi aehurumende anosanganisira mapurisa, mauto nevasori. Vachitaura mushure mekuparura gwaro ravo rinonzi “ State of Human Rights Report Zimbabwe 2018,” chipangamazano muZimbabwe Human Rights NGO Forum, VaDzikamai Bere, vati mumwaka uyu mapaziehurumende ndiwo akanyanyotyora kodzero dzeveruzhinji. VaBere vatiwo kuremekedza kodzero zvinoda kuti hurumende izvipire mukuchengetedza kodzero dzeveruzhinji. VaBere vati kodzero yakanya kutyorwa gore rapera ikodzero yekuungana kwevanhu vakasununguka. Vatiwo vanhu vakafa apo vaiita zvinhu zvinobvumidzwa nebumbiro remitemo yenyika. Mukuru weZimbabwe Human Rights NGO Forum, Amai Blessing Gorejena, vatiwo kutyorwa kwekodzero munyika kwawanda zvakanyanya kupfuura makore mashoma apfuura. Amai Gorejena vatiwo kuti Zimbabwe ibudirire mukuchengetedza kodzero dzevanhu, hurumende inofanirwa kuona kuti yaremekedza kodzero dzemunhu wese pasina kutarisa kuti abuda mumba maani. Studio7 haina kukwanisa kunzwa divi rehurumende paongororo yeZimbabwe Human Rights NGO Forum iyi. Asi mumwe wechidiki mubato reZanu PF, VaTafadzwa Mugwadi, vati kunyange hazvo vanhu vane kodzero munyika, kodzero idzi hadzifanirwi kukanganisa mafambiro ebasa munyika. VaMugwadi vati magwaro anoburitswa aya haana mature ose. Zimbabwe Human Rights NGO Forum inotiwo hurumende inofanirwa kuumba hwaro hwenhaurirano nezvizvarwa zvese zvenyika; kuona kuti bumbiro remitemo yenyika yaremekedzwa; kugadzirisa mitemo inotyora bumbiro remitemo yenyika; kuona kuti vese vanokanganisira vamwe vamiswa pamberi pematare vachitongwa nemhosva dzavanenge vapara, uye kusimbaradza dzidziso muvanhu pamusoro pekodzero dzavo. Masangano anorwira kodzero pamwe nemamwe mapato anopikisa akapomera hurumende mhosva yekusaremekedza kodzero yehupenyu pakapfurwa vanhu nemasoja muna 2018 mushure mesarudzo izvi zvakaitika zvakare muna Ndira gore rino.	https://www.voashona.com/a/zimbabwe-government-named-as-leading-rights-violator/5125033.html
health	Vamwe Votadza Kubayiwa Nhomba yeCovid-19 yeKutanga Ichinzi Yapera	Vanhu vakawanda vari kuda kubaiwa nhomba yeCovid-19 yekutanga mudunhu reMashonaland West vari kutadza kubaiwa zvichinzi hakuna nhomba yekutanga asi vanhu vachikwanisa kubayiwa nhomba yechipiri chete. Mumwe wevanhu vanga vachida kubayiwa nhomba muChinhoyi nhasi, VaTendayi Masakasa, vati vanzi vadzoke svondo rinouya sezvo kuri kungobayiwa nhomba yepiri chete.\n\nMumwe chiremba ari kuona nezvekubayiwa nhomba mudunhu reMakonde, Dr Paradzai Mudzengerere, vabvuma kuti pane dambudziko rekushaikwa\nkwedzimwe mhomba asi vati zviri kukonzerwa nevanhu vari kunobayiwa\nnhomba kunzvimbo dzisiri dzavakabayiwa nhomba yekutanga. Dr Madzengerere vati vave kupa nhomba yeSinopharm chete munzvimbo\ndziri kubayirwa vanhu sezvo nhomba iyi iripo yakawanda kudarika dzimwe\nnhomba. Dr Mudzengerere vakurudzira vanhu kuti vanobayiwa nhomba yepiri\nkunzvimbo yavakambobayiwa nhomba yekutanga. Dambudziko riri kuMashonaland West rinonziwo riri kuwanikwa kumamwe matunhu ari munyika. Svondo rapera, mukuru anoona nezvehutano muBulawayo, Dr Welcome Mlilo, vakaudza bepanhau reThe Chronocle kuti dunhu ravo rakanga richitarisana nekushomeka kwenhomba dzeCovid-19 zvekuti vakanga vachibaya chete vabiyiwa nhomba kepiri. Mukuru anoona nezvezvirongwa zveCovid-19 National Task Force, Dr Agnes Mahobva, vati vakuru vezvehutano mumatunhu vari kuongorora nezvenyaya yekushaikwa kwenhomba mudzimwe nzvimbo sezvo vakatanga kuzvinzwa pama dandemutande. Asi vaimbove gurukota rezvehutano muhurumende yemubatanidzwa, uye vari munyori wezvehutano muMDC Alliance,Dr Henry Madzorera, vati kudzoserwa kwevanhu vari kuda kubaiwa nhomba zviri kuratidza kusarongeka kwehurumende munyaya yekutenga nekupa matunhu\nnhomba dzinokwanirana.\n\nHurumende inoti mava nenhomba dzinodarika miriyoni imwe chete nemazana manomwe ezviuru idzo dzinosanganisira Sinopharm, Sinovac nedzimwe. Gurukota rezvekuburitswa kwemashoko, Amai Mutsvangwa, vakazivisa svondo rapera kuti nyika iri kutarisira dzimwe nhomba zviuru mazana mashanu kana kuti 500 000 kubva kuChina mwedzi uno. Bazi rezvehutano rinoti vanhu vafa nechirwere cheCovid-19 kusvika\npari zvino vave chiuru nemazana mashanu nemakumi mapfumbamwe nevana kana kuti 1594 zvichitevera kufa wevanhu vaviri nezuro. Vanhu vabatwa nechirwere cheCovid-19 vave zviuru makumi matatu nezvisere zvine mazana mapfumbamwe nemakumi matanhatu nemumwe chete kana kuti 38 961, zvichitevera kubatwa kwevanhu gumi nevanomwe nezuro. Vanhu vabaiwa nhomba yeCovid-19 yekutanga vave zviuru mazana matanhatu nemakumi manomwe nezvishanu zvine mazana matanhatu nemakumi manomwe nevasere kana kuti 675 678. Vabaiwa nhomba yepiri vave zviuru mazana matatu nemakumi mana nezvina zvinemazana mana kana kuti 344 400. Izvi zvinoreva kuri nhomba dzashandiswa munyika yose dzasvika pamiriyoni imwe chete nezviuru makumi maviri nemakumi manomwe nesere, kana kuti 1 020 078. Hurumende inoti ine hurongwa hwekubaya nhomba vanhu vanosvika\nmamiriyoni gumi, 10 million, kana kuti zvikamu makumi matanhatu kubva\nmuzana, 60%, zvevanhu vari munyika senzira yekudzivirira kupararira\nkwechirwere cheCovid-19.	https://www.voashona.com/a/zimbabwe-faces-covid-19-vacine-shortage/5912623.html
politics	Interpol Yoramba Kubatsira ZRP Kusunga VezveMatongerwo eNyika Vakatiza muZimbabwe	ZRP, inoti iri kushushikana zvikuru kuti iri kutadza kudzora munyika vanhu vaimboita zvematongerwo vakatiza vari kupomerwa mhosva nekuda kwekuti, Interpol, haisi kuda kuvabatsira. Interpol inonzi yakaudza vezvematongerwo enyika kuti haipindire munyaya dzezvematongerwo enyika. Vachipa pfungwa dzavo pamusoro peInternational Treaties Bill, pamusangano wange wakarongwa nekomiti inoona nezvekudyidzana nedzimwe nyika, mukuru wemapurisa VaGodwin Matanga vati kunyange hazvo Interpol ichusingirwa kubatsira ZRP kana ichida vanhu vanenge vari kune dzimwe dzinyika, pari zvino izvi handizvo zviri kuitika. Vati nekuda kwaizvozvo vachanyorera kubazi rezvemukati menyika kuti kana zvichibvira riite zvibvumirano nenyika dzine vanhu vanodiwa neZimbabwe kuti vadzorwe vazomiswa mumatare edzimhosva muno. Imwe nhengo yekomiti iyi, Amai Barbra Rwodzi, vaudza VaMatanga kuti ZRP inofanira kusunga vanoita zvematongerwo enyika pavenenge vapara mhosva kwete kuzovatsvaga kana vachinge vasiyana nezvematongerwo enyika kana kuti vachinge vaenda kunogara kune dzimwe nyika. Asi VaMatanga vati munhu asingasungwe chete ari pabasa mutungamiriri wenyika. VaMatanga havana kudoma vanhu vaimboita zvematongerwo enyika vari kudiwa kuti vazomira mumatare edzimhosva muZimbabwe. Munyori mubazi rezvemukati menyika, VaMelusi Matshiya, vati chinodiwa panyaya yeZRP neInterpol kutaurirana pamwe nekuona kuti chibvumirano chavo chekudyidzana chinoti chii. Hatina kukwanisa kunzwa divi reInterpol panyaya iyi. Sachigaro vekomiti yekudyidzana nedzimwe nyika, VaKindess Paradza, vati musangano wanhasi wange uine chinangwa chekunzwa kubva kupmapazi ehurumende kuti sei Zimbabwe ichisaini zvibvumirano nemasangano akaita sanaUnited Nations, African SADC nemamwe masangano asi isingazo iise zvibvumirano izvi mumitemo yayo. VaParadza vati zvinosuwisa kuti kutanga kwegore rino, Ishe Charumbira vakatadza kusarudzwa kuve mutungamiriri wePan Africa Parliament nekuda kwekuti Zimbabwe haisati yaisa runyoro rwavo chibvumirano chePan African Parliament. Asi VaMatshiya pamwe nevange vakamirira munyori mubazi rezvekudydzana nedzimwe nyika, Steward Nyakotyo, vati hurumende iri kuedza napose painogona napo kuona kuti nyika yaiisa mumutemo zvibvumirano zvese zvainenge yasaina.	https://www.voashona.com/a/interpol-yoramba-kubatsira-zrp-kusunga-vezvematongerwo-enyika-vakatiza-muzimbabwe/5135067.html
politics	Nyanzvi Dzozeya Zvirango Zvakatemera Zimbabwe neAmerica	Nyanzvi munyaya dzezvehupfumi nekudyidzana nedzimwe nyika dzinoti zvakakosha kuti Zimbabwe igadzirise hukama hwayo nenyika yeAmerica iyo inopa Zimbabwe rubatsiro rwakakuririsa kudarika dzimwe nyika dzose. Asi hukama uhu hauna kufamba zvakanaka kubva muna 2001 apo Zimbabwe yakatemerwa zvirango ichipomerwa mhosva yekutyora kodzero dzevanhu nekubirira sarudzo. America yakabva yadzika mutemo unonzi Zimbabwe Democracy and Economic Recovery Act kana kuti ZIDERA muna 2001 wakanangana nekumanikidza Zimbabwe kudzoka mugwara rehutongo hwejekerere. Seneta Bill Frist vebato remaRepublican vari vekuTennessee, uye VaRus Feingold vebato remaDemocratic Party vari vekuWinsconsin ndivo vakapinza mudare reSeneti bhiri reZIDERA muna Kurume 2001. Vaimbova mutungamiri wenyika, VaRobert Mugabe, vaigara vachishora zvirango izvi vachiti zvainge zvakanangana nekupidigura hurumende yavo pachigaro. Asi ikozvino vamwe muAmerica vanoti vanogona kutanga kudyidzana neZimbabwe zvakakwana kana munyika maitwa sarudzo dzakachena nekuremekedzwa kwekodzero dzevanhu. Munyori mukuru weMDC-T, VaDouglas Mwonzora, vanoti zviri kudiwa neAmerica hazvina kunyanya kuoma kutevedzera asi unenge mutoro chaiwo. Vanomirira Zanu-PF kuBritain, VaNick Mangwana, vanoti vari kutarisira kuti nyika ichaita sarudzo dzakachena, zvirango zvobviswa. Mutungamiri weAmerica, VaDonald Trump, vakatozivisa kuti havasi kuzobvisa zvirango zvakatemerwa mutungamiri wenyika, VaEmmerson Mnangagwa, nevamwe vakuru muhurumende yavo. No media source currently available  	https://www.voashona.com/a/zimbabwe-matongerwo-enyika/4276272.html
business	Mamwe Masangano eVarairidzi Anonyorera Mutungamiri weNyika Tsamba Achisvitsa Zvichemo zveVarairidzi	Nhengo dzerimwe sangano revarairidzi, reAmalgamated Rural Teachers’ Union of Zimbabwe, ARTUZ, dzapinda mumigwagwa dzichiratidzira pamwe nekusiya gwaro renyunyuto kumahofisi akasiyanasiyana richikurudzira hurumende kuti igadzirise zvinyunyuto zvevarairidzi. Mutungamiri weARTUZ, VaObert Masaraure vanoti gwaro iri, iro ranyorerwa kumutungamiri wenyika VaEmmerson Mnangagwa, rasiiwa muzvikoro, kubazi redzidzo, kubazi revashandi nemabasa, pamwe nekumahofisi emutungamiri wenyika, uye rine zvinyunyuto zvitatu zvanoda kuti zvikasike kugadziriswa nehurumende. VaMasaraure vanoti zvichemo zvavo zviri pamusoro pemihoro yavo iyo vanoda kuti idzoserwe pamari dzavaitambira muna 2018, kuchengetedzeka kwehutano hwevarairidzi nevadzidzi muzvikoro kubva kuCovid-19, uyewo kuti hurumende ibatsire vana vasiri kukwanisa kubhadhara mari dzechikoro kuburikidza nekuvaisa muchirongwa che Basic Education Assistance Module, BEAM. Izvi zviri kuitikawo panguva iyo masangano evarairidzi manomwe ari pasi pemubatanidzwa we Federation of Zimbabwe Education Unions (FOZEU) anyorawo gwaro kuna VaMnangagwa achiti ari kushushikana nekuparara kwaita zvinhu muzvikoro, uye kwaanoti kushaya han;ya kwehurumende kugadzirisa nyaya dzemihoro yevarairidzi. VaMasaraure vanoti kana hurumende yakakundikana kugadzirisa zvichemo zvavo vacharambawo vachingoratidzira. Studio 7 yakundikana kubata gurukota rezvevashandi nemabasa, Muzvinafundo Paul Mavima kuti tinzwewo divi ravo. Asi neSvondo VaMavima vakaudza bepanhau reSunday Mail kuti hurumende iri kugadzirisa zvichemo zvevashandi vayo zvemihoro, vachiti iri kuronga kuvapa zvikamu makumi manomwe nezvishanu kubva muzana kubva mwedzi uno kusvika muna Chikumi. Vamiriri vevashandi vari pasi pesangano reZimbabwe Confederation of Public Sector Trade Unions svondo rapera vakaramba kutambira zvikamu makumi maviri nezvishanu kubva muzana zvakanga zvaiswa patafura nehurumende. Mutauriri webazi rezvedzidzo yepasi, VaTaungana Ndoro vanoti varairidzi havafanirwe zvavo kutya kudzokera kumabasa nekuti bazi ravo rakaisa hurongwa hwekudzivirira kupararira kwehutachiwana hweCovid-19 muzvikoro. VaNdoro vanotiwo hurumende yagara ichibatsira vana vanotambura kuburikidza nehomwe yeBEAM saka hazvisi zvinhu zvingatadzisa varairidzi kudzokera kumabasa sezvo paine hurongwa hwekubatsira vanoshaya nechakare. No media source currently available No media source currently available    	https://www.voashona.com/a/zimbabwe-artuz-petitions-president-emmerson-mnangagwa/5823811.html
business	VaMnangagwa Vanomutsiridza Chibvumirano cheKudyidzana kweZimbabwe neTanzania	Mutungamiriri wenyika Va Emerson Mnangagwa vadzoka kumusha neChishanu masikati mushure mekushanya kuTanzania kwemazuva maviri. VaMnangagwa nemutungamiri weTanzania, VaJohn Magufuli vakanyorerana chibvumirano chekudyidzana kwenyika mbiri idzi, icho chinobata zvehutano, kudzivirirwa kwenyika, magariro, dzidzo pamwe nezvemitambo. VaMnangagwa vaenderera mberi nemharidzo yavo yekuti Zimbabwe yakavhura mikana yemabhizinesi. Vasati vasimuka, VaMnangagwa vashanyirawo chikoro chezvekurima cheKaole Wazazi, vakazopendera rwendo rwavo nekusangana nezvizvarwa zveZimbabwe zviri munyika iyi izvo zvavavimbisa kuti hurumende yavo ichaita pese painogona napo kugadzirisa zimbabwe patsva. Imwe nyanzvi munyaya dzezvehupfumi, VaMasimba Kuchera vanoti kuumba hukama pakati penyika dzemuAfrica kwakanaka uye kunogona kupa Zimbabwe mikana yekuvandudza hupfumi hwenyika. VaKuchera vanoti mharidzo yaVaMnangagwa yakanaka asi zvave kuda kuti vachiitawo zvavanotaura. Vanoti chibvumirano cheJoint Permanent Commission chakaitwa muna 1980 pakati penyika yeZimbabwe neTanzania chakakosha zvikuru, vachiti kumutsiridzwa kwechibvumirano ichi kwakanaka kuchibatsira nyika. No media source currently available 	https://www.voashona.com/a/vmamnagagwa-vodzoka-kurwendo-rwavo-rweku-tanzania/4460585.html
politics	VaManyenyeni Vanoti Hurumende Yaivhiringidza Mashandiro Avo	Meya weguta reHarare, VaBernard Manyenyeni, vanoti vakakundikana kuita basa ravo nemazvo sameya weguta sezvo paive nekupindira kwaiitwa nehurumende yeZanu PF uko kwaibvongonyodza mashandiro ekanzuru yavo. Vachionekana nevatori venhau neChishanu muHarare, VaManyenyeni vatiwo kushomeka kwemari yaipinda mukanzuru kwakadzorera shure mabasa ekanzuru yeHarare. VaManyenyeni vakurudzira makanzura ari kuzopinda muhofisi mushure mekusarudzwa neMuvhuro kuti vagadzirise nyaya yemihoro yevashandi iyo vati iri pamusoro zvakanyanyisa. VaManyenyeni vati ivo vakakundikana kuita izvi vachiti vakuru vehurumende vaisavatsigira panyaya iyi. VaManyenyeni vatiwo kanzuru yakakundikana kugadzirisa migwagwa iyo isisina kumira zvakanaka nekuda kwezvikonzero zvakawanda. VaManyenyeni vati ZINARA, iyo inobata mitero yedzimota, ikaenderera mberi nekushaisa makanzuru mari, zvichaita kuti makanzuru atsvakewo nzira dzekubhadharisa vedzimotokari. VaManyenyeni, avo vasiri kukwikwidza musarudzo vatiwo guta reHarare rinodawo mamwe madhamu anouyisa mvura kuti dambudziko remvura rigadziriswe. Mumwe mugari wemuHarare, VaGodknows Homwe,vati kunyange hazvo kanzuru yaikundikana kuita mabasa nemazvo, varumbidza VaManyenyeni avo vavati vaikoshesa vagari sezvo vaishandisa madandemutande akadai seFacebook neTwitter kunzwa zvichemo zvevagari. Asiwo VaHomwe vati VaManyenyni vaifanirwa kugadzirisa dambudziko remihoro yevashandi vekanzuru iyo vati iri pamusorosoro. Mumwe mugari wemuHarare, VaIan Mapura, vatiwo kunyange hazvo kanzuru yanga isiri kuwana mari zhinji kuvagari, vakakwanisawo kufambisa mamwe mabasa ekanzuru. VaMapura vatiwo chakanyanyotadzwa nekanzuru yaVaManyenyeni kuwanisa vagari mvura yakachena. No media source currently available 	https://www.voashona.com/a/zimbabwe-harare-mayor-manyenyeni/4503228.html
politics	VaMwonzora Vanoti VaSox Chikowero Vakasungiswa neVaida Kuti Vasatungamire MDC-T	Mutungamiri webato rinopikisa reMDC-T, VaDouglas Mwonzora, vari kupomera mhosva vamwe vanopikisa yekusungisa imwe nhengo yebato ravo, VaSox Chikowero, nemapurisa. Hatina kukwanisa kubata gurukota rinoona nezvemukati menyika, VaKazembe Kazembe, sezvo vanga vasungadaire nharembozha yavo. VaMwonzora havana kuda kudoma vanhu ava nemazita asi vachiti vanhu ava vaisafara kuti VaChikowero vaivatsigira ivo VaMwonzora. Asi VaChikowero vakasungwa gore rapera muna Zvita paiitwa sarudzo dzekongiresi yekutsvaga mutungamiri mutsva webato wekutsiva mushakabvu VaMorgan Tsvangirai sezvainge zvanzi zviitwe nedare repamusoro soro. VaChikowero vakamiswa pamberi pedare nezuro vakanyimwa mukana wekubvisa mari yechibatiso. VaChikowero, avo vanove sachigaro wesangano reGlobal Zimbabwe Forum, vange vari muhupoteri kuSouth Africa kwemakore akawanda vachiti vaityira hupenyu hwavo sezvo vainge vovhimwa nevanofungidzirwa kuti vasori. No media source currently available 	https://www.voashona.com/a/vamwonzora-vanoti-vasox-chikowero-vakasungiswa-nevaida-kuti-vasatungamire-mdc-t/5853201.html
health	WHO Inoti Haisati Yatambira Nhomba dzeCovid-19 Dziri Kushandiswa muZimbabwe	Sangano reWorld Health Organisation, WHO,rinoti nhomba dziri kushandiswa muZimbabwe dzakagadzirwa kuChina hadzisati dzatambirwa nesangano iri zviri [amuteno kuitira kuti dzishandiswe neveruzhinji mukudzivirira chirwere cheCovid-19. WHO inoti ichiri kuongorora nhomba mbiri idzi dzeSinovac neSinopharm. Mumiriri weWHO muZimbabwe, Dr Alex Gasasira, vati nhomba dzekuChina dzeSinovac neSinopharm dzave padanho repamusoro soro mukuongororwa, uye vanotarisira kuti panopera mwedzi uno waKubvumbi, WHO inenge yapedza kuongorora nhomba idzi. Mashoko aVaGasasira anoburitsa pachena kuti nhomba dzeSinovac neSinopharm dziri kushandiswa munyika, hadzisati dzapihwa chitambi neWHO kuti dzishandiswe neveruzhinji. Vachipindura mubvunzo weStudio7 wekuti zvinhu zvinotarisirwa here kuti nyika dzishandise nhomba dzisati dzakomekedzwa neWHO, VaGasasira vati sesangano vanokurudzira masangano anotarisa mishonga munyika dzakasiyana siyana kuti aongorore nhomba idzi dzisati dzashandiswa kune veruzhinji. VaGasasira vati sangano rinoongorora nekubvumidza mishonga munyika reMedicine Control Authority of Zimbabwe, MCAZ, rakati rakatarisa nhomba idzi rikagutsikana kuti dzakanakira zvizvarwa zveZimbabwe. VaGasasira vatiwo Zimbabwe hasi iyo yega nyika iri kushandisa nhomba dzekuChina idzi. Studio7 haina kukwanisa kunzwa kubva kuMCAZ kuti yakaita ongororo yayo riini, uye kuti zviyi zvakabuda muongororo iyi. Zimbabwe pari zvino iri kushandisa nhomba mbiri dzekuChina, yeSinovac neSinopharm Nhomba dzekuChina idzi dzinonzi dzaita mitauro kune dzimwe nyika kunyanya nhomba yeSinovac inonzi dziviriro yayo yakaderera pane zvaive zvataurwa neChina. Asi mutungamiri werimwe remasangano anomirira madhokotera anoshanda akazvimiririra, Dr Johannes Marisa, vaudza Studio7 kuti kana nhomba ichidzivirira nezvikamu zvinopfuura makumi mashanu, chinhu chakakosha mukudzivirira ndufu nezvikamu izvozvo. VaMarisa vatiwo kana vanhu vakabaiwa pamwe nekutevedzera zvinokurudzirwa, zvekupfeka mamasiki, kusaungana nekugeza maoko zvinobatsira mukurwisa chirwere ichi. VaMarisa vatiwo mimwe mishonga inodzi ine dziviriro iri pamusoro inonetsa kushandisa nekuda kwezvinodiwa pakuichengetedza. Nyanzvi mune zvehutano uye vaimbove gurukota rezvehutano, VaHenry Madzorera, vati chakanyanyokosha pari zvino kuti Zimbabwe iite tsvagiridzo yayo yekuona kuti nhomba idzi dziri kushanda zvakadii munyika. VaMadzorera vati hapana change chakaipa mukusanobaya vanhu nhomba idzi, vakati vanhu vapiwa nhomba iyi munyika vawanda zvekuti hurumende ine mukana wekuchiongorora kuti iri kushanda zvakanaka here. VaMadzorera vati mashandiro enhomba anosiyana siyana, uye hapana chakaipa mukumira kushandisa nhomba idzi kana zvaonekwa kuti hadzisi kushanda zvakanaka. Studio 7 haina kukwanisa kunzwa kudivi rebazi rezvehutano nezvenyaya yenhomba dzekuChina. Asi vachitaura pakasvika nhomba yekutanga munyika, mutevedzeri wegurukota rezvehutano, VaJohn Mangwiro, vakati zvimwe zvinotariswa neZimbabwe panhomba, machengeterwo enhomba idzi vakapa muenzaniso wenhomba yeSinopharm iyo vakati iri nyore kuchengeta munyika sezvo zvikwanisiro zvaidiwa zvakagara zviripo munyika. Mutungamiri wenyika, VaEmmerson Mnangagwa, vanoti Zimbabwe imwe yenyika dzemuSADC dziri pamusoro mukushandisa nhomba dzakagadzirwa kuChina. No media source currently available 	https://www.voashona.com/a/who-says-chinese-vaccine-drugs-in-use-in-zimbabwe-not-yet-approved-by-the-global-health-board/5851565.html
health	Madhokotera neVakoti Voshanda Hana Dzichirova Vachityira Kubatwa neCovid-19	Huwandu hwevanhu vari kufa pamwe nekubatwa nechirwere che Covid-19 hwava kupa kuti vashandi vanobatsira vanhu vanenge vachirwara nedenda iri, vapindwe nekutya, vachityira kuti vanogona kupinzwawo munjodzi nechirwere ichi, icho chava kuita chamurambamhuru munyika. Vashandi vezvehutano vanoti vave kusangana nevanhu vane chirwere ichi nguva dzose pavanenhge varipabasa sezvo huwandu hwevanhu vanenge vachibatwa nechirwere ichi huru kuramba huchikwira Mumwe mushandi wezvehutano, uye vari munyori wezvehutano muMD Alliance, Dr Henry Madzorera, vati vari kusiririswa zvikuru nehuwandu hweavo vari kufa nechirwere cheCovid-19. VaMadzorera vati vashandi vezvehutano vanotoda kubatsirwa mukugadzikana kwepfungwa nekuti zvavari kuona vari pabasa zvinotyisa. VaMadzorera, avo vakambove gurukota rezvehutano muhurumende yemubatanidzwa, vatiwo apo vashandi vezvehutano vanenge vodzokera kumba, vanenge vakutyirawo kutapurira mhuri dzavo kana vachinge vabatwa nedenda iri asi risati rabuda pachena. Asi VaMadzorera vati sevashandi vezvehutano varikutorawo matanho ekuderedza njodzi iyi sezvo riri basa ravo rekubetsera vanenge vachirwara Mumwe mukoti anoshanda muguta reHarare, VaSimbarashe James Tafirenyika, avo vanotungamira Zimbabwe Urban and Rural Council Nurse Worker’s Union, vati zvinhu zvinotyisa zvakanyanya kuenda kubasa. Asi vati kubaiwa kwavakaitwa nhomba kwakadzikamisa hana yavo. VaTafirenyika vatiwo zvakakosha kuti vashandi vezvehutano vapiwe zvekushandisa zvakakwana kuitira kuti vasabatwe neCovid-19 apo vanenge vachibetsera veruzhinji. VaTafirenyika vatiwo zvakakosha kuti vashandi vezvehutano vese vapiwe zvekufambisa kuitira kuti vasasangane neveruzhinji. Mumwe mugari wemuHarare, VaGodknows Homwe, vati vashandi vezvehutano vanofanirwa kuwedzerwa mari dzemihoro sezvo vari kubata basa rakakosha huye rinotyisa. Bazi rezvehutano rakazivisa nezuro kuti vanhu makumi matanhatu nevaviri vakafa nechirwere cheCovid-19, izvo zvakasvitsa huwandu hwevanhu vafa nechirwere ichi pazviuru zviviri nemazana masere nevapfumbamwe 2809. Vanhu vabatwa nechirwere ichi munyika yose vave zviuru makumi mapfumbamwe nechimwe nezana nemakumi maviri,91,120 , zvichitevera kubatwa kwevanhu zviuru zviviri nemazana manomwe nevashanu 2705 nezuro wakare. Kusvika nezuro, hurumende inoti vanhu vabaiwa nhomba yekutanga vakange vave miriyoni imwechete nezviuru mazana maviri makumi mapfumbamwe nezviviri nemazana matanhatu nemakumi mana nevaviri, 1 292, 642 Vanhu vabaiwa nhomba yepiri vave zviuru mazana matanhatu nemakumi mashanu nezvitanhatunemazana maserenemakumi matatu, 656 830. Huwandu uhwu hunogona kukwira apo hurumende ichazivisa zvabuda muongororo dzanhasi. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhutu kubva muzana kuitira kuti chirwere ichi chisarambe chichipararira munyika. No media source currently available  	https://www.voashona.com/a/zimbabwe-doctors-and-nurses-worried-about-being-infected-with-coronavirus/5975584.html
business	Dzimwe Nyanzvi dzeHupfumi Dzoti Dambudziko reMagetsi Rinogona Kukanganisa Chimiro cheNyika paMeso peChikwata cheIMF Chiri muNyika	Chikwata cheInternational Monetary Fund (IMF), chiri munyika umo chiri kuita hurukuro dzakasiyanasiyana nemapoka akasiyanasiyana dzinosanganisira dzemamiriro ehupfumi hwenyika, zvirongwa zvehupfumi, pamwe nemisangano ye 2023 Article IV. Chikwata ichi chinonzi chiri kuita misangano nevakuru vehurumende, vemakambani akazvimirira, masangano anoita zvebudiriro, pamwe nevemasangano akazvimirira. Asi vamwe vari kuti chikwata cheIMF ichi chauya panguva yakaipa apo nyika yakatarisana nedambudziko remagetsi. Izvi zvinotsinhirwa nenyanzvi mune zvehupfumi uye vakambotungamira sangano reConfederation of Zimbabwe Industries, CZI, VaCallisto Jokonya, avo vanoti zvinogona kusanakira Zimbabwe. Asi VaJokonya vanoti yave nguva yekuti Zimbabwe ichizvimirira yoga pane kuramba ichidzokera kuIMF, iyo vanoti yakamirira kugutsa zvido zvevanoitungamira. Asi kushanya uku kwakakoshera nyika here? Imwe nyanzvi mune zvehupfumi vachishanda vakazvimirira, VaRejoice Ngwenya vanoti kushanyirwa neIMF kunobatsira Zimbabwe nenzira mbiri. Vanoti yekutanga ndeyekuti varidzi vemari vanoona vega mamiriro ezvinhu pasina kunyeperwa nehurumende, uye yepiri ndeyekuti kuti Zimbabwe inomboedza kugadzirisa zvinhu sevanhu vanenge vachida mari, kunyange hazvo zvichizoramba. Nyanzvi mune zvehupfumi vachitungamira sangano reLabour and Economic Development Research Institute of Zimbabwe, Doctor Godfrey Kanyenze, vanoti vanotarisira kuti nyaya yehurongwa hweZimbabwe hwekuedza kudyidzana zvakare nedzimwe nyika pamwe nemamwe masangano ndeimwe yemisoro yenhau dziri kukurukurwa kumisangano iri kuitwa nechikwata ichi. Asi Doctor Kanyenze vanoti hurumende inofanirwa kugadzirisa zvirongwa zvayo zvekubatsira vanoshaya kana ichida kuti izadzikise zvirongwa zvayakatara. VaMasimba Kuchera, vanove zvakare nyanzvi mune zvehupfumi, vanotiwo chinonakidza ndechekuti kana misangano yeArticle IV yapera, Zimbabwe neIMF vanenge vaine maonero akasiyana panyaya yekufamba kwehupfumi hwenyika. Asi mubvunzo mukuru ndewekuti pane chakanaka here chichabuda kubva mukushanya uku? VaNgwenya vanoti havaone paine chine makushe chinobuda. Chikwata ichi, icho chiri munyika kubva kutanga kwemwedzi uno kusvika musi wa 15 mwedzi uno, chinonzi chiri kutungamirirwa naVaDhaneshwar Ghura uye chine nyanzvi mune zvehupfumi VaWayne Mitchell naAmai Concha Verdugo-Yepes. Vamwe varimo inyanzvi mune zvemari VaMoses Kitonga, nyanzvi mune zvehupfumi yakamirira Zimbabwe, VaChuku Chuku, pamwe nenyanzvi munyaya dzetsvakurudzo, Amai Rohan Ahluwalia. Rwendo rwechikwata ichi rwunotevera rwumwe rwakaitwa zvakare nechimwe chikwata cheIMF muna Gunyana wegore rino, icho chakapembedza matanho ari kuitwa nehurumende anosanganisira ekudzikamisa mutengo wemari yekunze, asi chakakomekedza kuti panodiwa mamwe matanho ekunyatsodzikamisa hupfumi ane hupenyu hunoenda mberi. Asi dzimwe nyanzvi mune zvehupfumi dzinoti kunyange hazvo hurumende iine hwaro hwezvirongwa zvairi kuita mukumutsiridza pamwe nekudzikamisa hupfumi hwenyika, huwori pamwe nekushaikwa kwemagetsi nguva dzose ndizvo zvimhingamipinyi zvikuru zvayakatarisana nazvo vachiti izvi zvinogona kunge zvichizoiswa pamusoro mugwaro rinozoburitswa neIMF pane zvainenge yawana. No media source currently available 	https://www.voashona.com/a/6874876.html
politics	Vatsigiri veMDC-T Vanorohwa Zvakaipisisa muHarare	"Imwe nhengo ye MDC-T yechidiki, Va David Mazibiye, vanoti vakarohwa zvakaipisisa neSvondo nevanofungirwa kuti inhengo dze Zanu PF kuMbare uko vaifanirwa kuita musangano wevechidiki webato ravo. Imwe nhengo ye MDC-T yechidiki, Va David Mazibiye, vanoti vakarohwa zvakaipisisa nezuro nevanofungirwa kuti inhengo dze Zanu PF kuMbare uko vaifanirwa kuita musangano wevechidiki webato ravo. VaMazibiye vanoti ivo nevamwe vavo vanodarika gumi vakarohwa mapurisa akatarisa kunyange hazvo bato ravo rakanga rawana mvumo yekuita musangano wavo. ""Takarohwa takawanda isu vechidiki ve MDC-T uye vamwe vachiri muchipatara mushure mekukuvara pachiitiko chanezuro. Isu tinofungidzira kuti inhengo dze Zanu PF dzakatirova sezvo vakaita izvi pamberi pemapurisa asina kana kusunga munhu,"" VaMazibiye vaudza Studio7. ""Chakanyanya kutirwadza ndechekuti takange tawana mbumo kubva kumapurisa kuti tiite musangano uyu asi takawana panzvimbo pataida kuitira musangano uyu pakazara nhengo dze Zanu PF dzainge dzichitamba bhora nekunwa doro nekuputa mbanje zvakaita kuti tizive kuti havasi vamwe vekubato kwedu nekuti vekwedu havaite izvi zvisina hunhu,"" VaMazibiye vaenderera mberi. Studio7 haina kukwanisa kubata bato re Zanu PF kana mapurisa kuti tinzwe divi ravo. No media source currently available  "	https://www.voashona.com/a/zimbabwe-vechidiki-mdc-t--zanu-pf-africa/3223323.html
business	Dhora remuNyika Roramba Richishaya Simba paMusika weRBZ	Reserve Bank of Zimbabwe yazivisa kuti dhora remunyika riri kuramba richishaya simba pamusika wekutenga nekutengeserana mari wekunze kana kuti RBZ auction rate. RBZ yazivisa izvi padandemutande rayo reTwitter. Nhasi dhora rekuAmerica range richitengwa nemashora mazana makumi matanhatu nemakumi mashanu nemana nezviga zvisere nezvinoraudzira kana kuti 1 US dollar to ZWL654, 8651. Svondo rapera dhora rekuAmerica raitengwa nemadhora zana nemakumi matanhatu nemaumi mana nematanhatu nezvigag zviviri nezvinoraudzira kana kuti 1 US$1To ZWL 646, 2415. Nyanzvi munyaya dzezvehupfumi Muzvinafundo Gift Mugano vati RBZ iri kuyedza kuda kuti huremu hwedhora kumusika wayo huenzane nehwepamusika wemukoto uri kutengesa dhora rekuyAmerica nemadhora mazana masere kusvika pamazana mana kana kuti ZWL800 to ZWL 900 asi vati izvi zvichanetsa.	https://www.voashona.com/a/6854935.html
health	Vakabaiwa Nhomba yeCobvid-19 yeCovaxin Kamwe Chete Vokurudzirwa Kubayiwa Imwe Mhando	Hurumende inoti zviuru nezviuru zvevanhu zvakabaiwa kamwe chete nhomba yeCovid-19, yeCovaxin yakabva kuIndia zvinofanira kubaiwa chero imwe mhando yenhomba irti munyika. Izvi zvinonzi zviri kukonzerwa nekushomeka kwenhomba iyi munyika. Mukutanga kwegore, India yakabatsira Zimbabwe nenhomba yeCovaxin inosvika zviuru makumi matatu nemashanu kana kuti 35,000. Asi mamiriro akaita zvinhu muIndia iyo ine dambudziko rechirwere ichi rakomba anoni ave kutadzisa nyika iyi kuti iwane nhomba yekuendesa kune dzimwe nyika. Nyanzvi munyaya dzezvehutano, Doctor Frenk Guni, vanoti hapasati pave nehumbowo hunoratidza kuti kuvhenganisa mishonga yenhomba yeCovid-19 kune njodzi, vachiti parizvino zvinoonekwa sekuti kubaiwa nhomba iyi katatu zvinotobatsira vanhu. No media source currently available Asi ongororo dziri kuitwa muAmerica dziri kuratidza kuti kusanganisa nhomba yeJohnson and Johnson nedzimwe dzakaita sePfizer neModerna.	https://www.voashona.com/a/vakabaiwa-nhomba-yecobvid-19-yecovaxin-kamwe-chete-vokurudzirwa-kubayiwa-imwe-mhando/6277192.html
business	Zvizvarwa zveZimbabwe Zviri Kunze kweNyika Zvoramba Zvichisimudza Mureza weNyika	Chimwe chizvarwa ichi ndaVaVakirai Mawema avo vari muWashington D.C umo vakadomwa nebepanhau reWashington Business Journal semumwe wevanhu makumi mana vane makore ari pasi pemakumi mana vane hunyanzvi hwekutungamira mune zvemabhizimusi. Zvizvarwa zveZimbabwe zviri kunze kwenyika zviri kuramba zvichisimudza mureza wenyika kuburikidza nemabasa akasiyanasiyana azviri kuita anoendesa mberi budiriro. Chimwe chizvarwa ichi ndaVaVakirai Mawema avo vari muWashington D.C umo vakadomwa nebepanhau reWashington Business Journal semumwe wevanhu makumi mana vane makore ari pasi pemakumi mana vane hunyanzvi hwekutungamira mune zvemabhizimusi. VaMawema vanoshanda sa senior associate kukambani yeGensler iyo ino zivikanwa pasi rose nehunyanzvi hwayo hwekudhirowa mapurani ezvivakwa pamwe nekuvaka. “Ndingazvitsanangura senyanzvi ndichiti ndiri architect anonyanyove nechekuita nesimba pamwechete nehudzamu hunounzwa nekufunga kwakadzama kunounzwa nebasa rangu zvikuru mukugadzirisa zvinetswa pasi rose,” vanodaro VaMawema. VaMawema vakapinda muAmerica 1997 vakasvikira kudunhu re California uko vakadzidza vakamboshanda vasati vatama vachinovaka musasa muWashington DC umo vagara kwemakore masere. Pamabasa anokosha avaita mukushanda kwavo sa architect, VaMawema vanoti mumwe wevanhu vakagadziridza nhandare yechikwata chenhabvu yemuAmerica, chePhiladelphia Eagles. “Ndaivewo muchikwata chakaedza kukwezva kuti mutambo we2024 Olimpics uitirwe muguta reWashington D.C. asi takazita vepiri mushure meBoston iyo yakazowana mukana uyu,” vanodaro VaMawema. Vanoti vanofarira mutambo we rugby uyo vakambotambawo pamwe nekuve muridzi wepembe vasati vaturika shangu dzebasa. VaMawema vanoitawo zvemumhanzi nechikwata chavo chinonzi Honey Band chiri mumusha weTakoma, uye vanoti vatsikisa mhanzi dzakati kuti. “Ndinoitawo zvakare mabasa ekubatsira vanotambura nekupavo nguva yangu kana kuti ku volunteer. Ndinoshanda nemasangano akati kuti asi randingadoma nezita ndere Junior Achievement, iro rakazvimirira uye richishandawo pasi rose. Tinobatsira vechidiki nekuvapfekedza hunyanzvi hwekufambisa upfumi nezvimwe zvakadaro,” VaMawema vanodaro. VaMawema, avo vane mudzimai nevana vaviri, vanoti vane tarisiro yekudzokera kumusha kana zvinhu zvagadzikana zvikuru munyaya dzeupfumi nemabasa kuitira kuti vakwanise kuzoshanda basa ravo chairo. Asi vanoti vane tarisiro yekuti zvinhu zvichagadzikana nekukasika kumusha. No media source currently available  	https://www.voashona.com/a/zimbabwe-politics-diaspora-mawema/3305502.html
health	Hurumende yoKurudzirwa Kurapa Zvirwere zveGomarara Pachena	Veruzhinji vari kuchema-chema kuti dai hurumende yaita kuti chirwere chegomarara chirapwe pasina muripo, uye kuti kuzvipatara zvese kusanganisira zvekumaruwa kuiswe michina inoongorora magomarara akasiyana-siyana. Apo nyika iri pakati pekuchema vaive mutungamiriri webato reMovement for Democratic Change, VaMorgan Tsvangirai, avo vakafawo nechirwere chegomarara, veruzhinji vanoti hurumende ikasakoshesa chirwere ichi sezvakaitwa chirwere cheHIV/ AIDS, vanhu vakawanda vacharasikirwa nehupenyu. Amai Thandaza Mhlanga vaudza Studio 7 kuti shuviro yavo ndeyekuti hurumende ione kuti zvipatara nemakirinika zvarapa chirwere chegomarara pachena sezvo chopedza vanhu vakawanda. Izvi zvatsigirwawo naMuzvare Fortune Moyo avo vawedzerawo vakati pamusoro pekurapwa pachena hurumende inofanirwa kuita dzidziso dzakasimba zvakanyanya kuti veruzhinji vazive nezvechirwere chegomarara. Muzvare Moyo vati zvinosuwisa kuti nguva zhinji vanhu vanobatwa chirwere ichi chakomba. Muzvare Petronella Furusa vakurudzirawo kuti hurumende itsvage mari yakangonangana nekurwisa chirwere chegomarara. Vati kuchengetedza hutano hweveruzhinji hurumende inofanirwa kutora matanho yowona kuti kuzvipatara zvese kusanganisira kumamisha zvawaniswa michina nemishonga inoongorora gomarara kuti veruzhinji vapote vachitariswa. Munguva shoma yapfuura, sachigaro wekomiti inoona nezveutano mudare reparamende, Amai Ruth Labode vakaudza Studio 7 kuti zvakakosha kuti hurumende iite dzidziso nezvechirwere chegomarara sezvakaitwa kuneHIV/AIDS. Amai Labode vakati zvakakosha kuti veruzhinji vazive kuti chirwere chegomarara chikakurumidza kubatwa chinorapika. Cancer Registry inoti huwandu hwevanhu vari kubatwa negomarara huri kuramba huchikwira. Chirwere chegomarara ichi chinoda mari yakawanda kuti munhu arapwe, uye veruzhinji vanoti havaikwanisi kuwana mari dzinodiwa idzi. No media source currently available 	https://www.voashona.com/a/zimbabwe-health-cancer-chemotherapy/4261182.html
health	Sangano reSACU Rowanisa Nhengo Dzaro muAmerica Ruzivo Pamusoro peCovid-19	Sangano rinomirirra zvizvarwa zvekuchamhembe kweAfrica zvinogara munharaunda yeD.C, Maryland neVirginia, reSouthern African Community USA, nemusi weSvondo rakakokera hurukuro padandemutande pamusoro pedenda reCovid-19 senzira yekuti veruzhinji vanzwisise pamusoro pedenda iri uye kuti ringabatwa sei. Nhengo yebhodhi reSACU vachiona nezvekufambiswa kwemabasa musangano iri, Muzvare Omega Tawonezvi, vanoti sangano ravo rakatora danho iri kuitira kuti veruzhinji vawane ruzivo rwuzere pamusoro pedenda reCovid-19, iro rashungurudza pasi rose. Muzvare Tawonezvi vanoti kuti vanhu vanzwisise kukosha kwenzira dzekudzvirira nadzo pamwe nekurapa denda iri, vakakoka nyanzvi mbiri dzinoti chiremba vari nyanzvi yemishonga yechirungu Dr. Bukhosi Dube vanove chizvarwa chekuZimbabwe, pamwe nemumwe godobori wemishonga yechivanhu anobva kuSouth Africa kuti vatsanangurire veruzhinji pamwe nekupindura mibvunzo yaive nevanhu. Vamwe vakataurawo pamusangano uyu vanhu vaakapona kubva kudenda iri avo vakagoverawo kune vamwe nzira dzavakashandisa mukurwisana nedenda reCovid-19. Sangano reSouthern African Community USA rinoshandawo nemakanzuru pamwe nehurumende dzematunhu mukubatsira zvizvarwa zvekuAfrica muzvirongwa zvakasiyanasiyana zvinosanganisira zvehutano nezvehupfumi. Muzvare Tawonezi vanoti sangano ravo rine hurongwa hwekuita mimwe misangano nenhaurwa pamusoro pedenda reCovid-19 senzira yekupa ruzivo nedzidziso kunhengo dzavo. No media source currently available 	https://www.voashona.com/a/zimbabwer-diaspora-sacu-holds-covid-19-zoom-discussion-townhall-meeting-omega-tawonezvi/5826567.html
politics	MDC-T Yoronga Kuendesa vaKasukuwere kuDare neKuvhiringidza Mashandiro eKanzuru yeGweru	Munyori mukuru mubato reMDC inotungamirwa naVaMorgan Tsvangirai, VaDouglas Mwonzora vanoti vari kuzoendesa kumatare gurukota rezvematunhu VaSaviour Kasukuwere nenyaya yekuvhiringidza kushanda kwameya weguta reGweru VaHamutendi Kombayi nemakanzura avo. VaKasukuwere vakamisa makanzura aya basa gore rapera asi dare repamusoro reHigh Court rakati zvavainge vaita kutyora mutemo. Vakabva vakwira kudare repamusoro reSupreme Court asi vakazobvisa nyaya yavo mudare. Asi vachiramba kudzora VaKombayi nevamwe vavo pabasa. Vachibvunzwa mudare reparamende VaKasukuwere vakati vari kuda kushandisa mutemo mutsva wekutongwa kwematunhu kuendesa makanzura aya pamberi pedare kana kuti tribunal. Hatina kukwanisa kubata VaKasukuwere kuti tinzwe divi ravo. Asi VaMwonzora vanoti rwendo rwuno vanoda kuti VaKasukuwere vabhadhariswe mari nedare kuripa vanhu vavanoti vari kutyorerwa kodzero dzavo. No media source currently available  	https://www.voashona.com/a/zimbabwe-matongerwo-enyika/3654200.html
politics	Iran Inoti Yabuda Muchibvumirano Chekumbomisa Kugadzira Zvombo zve’Nuclear’	Zvichitevera kuurayiwa ne America kwakaitwa General Qassem Soleimani veku Iran mazuva maviri apfuura, Iran yazivisa kuti ichatsiva zvinorwadza kuurawa kwakaitwa General Soleimani avo vaionekwa semunhu wechipiri pamasimba evatongi veIran. VaSoleimani vakaurawa apo America yakapfura nendege dzema'drone' motikari dzakange dzichifamba naVaSoleimani padyo nenhandare yendege muBaghdad. Nemusi weSvondo, Iran yakazivisa kuti haisisiri muchibvumirano chekumbomira kugadzira zvombo zve nuclear. America inoti yakauraya VaSoleimani nekuti vakange vachironga kurwisa America asi hapana humbowo hwakabudiswa hunoratidza zvinonzi zvairongwa neIran kana naVaSoleimani. Vanotevera zvematongerwo enyika, VaFrenk Guni, vaudza Studio 7 kuti, sekuona kwavo, mutungamiri wenyika, VaDonald trump, vakauraya VaSoleimani senzira yekuti vanhu muAmerica vambomira kutaura pamusoro pekuwanikwa neparamende kwavo vaine mhosva yekuedza kumanikidza Ukraine kuti iongorore vaimbova mutevedzeri wemutungamiri wenyika VaJoe Biden nemwanakomana wavo uye nekuedza kudziviridza kuti paramende iongorore nyaya iyi. No media source currently available Asi VaMike Pompeo vanoona nezvekudyizana nedzimwe nyika muAmerica vanoti Suleimani aive munhu anopfurikidza mwero uye akaurayiwa kuchengetedza hupenyu hwevanhu vemuAmerica. 	https://www.voashona.com/a/iran-inoti-yabuda-muchibvumirano-chekumbomisa-kugadzira-zvombo-zve-nuclear-/5233481.html
health	Madzimai Onetsekana Munguva Yaanenge Achitevera kuChimanimani	Madzimai ekuChimanimani anoti ari kushaya zvipfeko zvekushandisa kana vachitevera, uye nzvimbo yavanogara haina kuchena izvo zvinogona kukonzera kupararira kwezvirwere zvakawanda. Madzimai ekuChimanimani mazhinji anoti akatarisana nedambudziko rekushaya zvipfeko zvinopfekwa nemadzimai kana achitevera kana kuti ma sanitary pads. Mumwe mugari wemubhuku rekwaChinamira kuSkyline, Amai Sarudzai Kubvenyika, vanoti madzimai mazhinji ave kushandisa madhende ayo avari kutyira kuti anogona kuvakonzeresa zvirwere kunhengo dzavo dzakavandika. Izvi zvakatsinhirwa naAmai Locadia Mapetuka vanogara mubhuku rekwaManzou avo vanoti zvitoro zvizhinji zvakapwanywa nemvuramupengo yeCyclone Idai uye zvimwe zvakavharwa nepamusana pekuti nzira zhinji hadzisi kufambika. Mumwe mugari wemubhuku rekwaMuusha, Amai Idah Mwandiambira, vanotiwo hapana pekurasira madhende anenge ashandiswa nemadzimai anenge achitevera sezvo zvimbuzi zvavaimboshandisa zvakatorwawo nemvura. Amai Mwandiambira vanoti zvirwere zvemanyoka zvinogona kudzika midzi munharaunda yavo sezvo veruzhinji vave kuzvibatsira kuseri kwemakwenzi uye pasina mvura yekunwa yakachena munvimbo zhinji dziri muChimanimani. Kunyange hazvo bazi rehurumende rinoona nezvemvura reZimbabwe National Water Authority rakaisa matangi emvura mune dzimwe nzvimbo dziri muChimanimani, mvura iyi haisi kutora nguva isati yapera sezvo yakawandirwa. Mumwe mugari wemubhuku rekwaMuusha zvakare, VaLiberty Sigauke, vanotiwo vari kufara zvikuru kuti hurumende nevemamwe masangano ari kubatsira vagari vekuno vakavapa mishonga yekuisa mumvura kuti inge yakachena pavanoimwa. Asi VaSigauke vanoti mishonga iyi haizofi yakadzivirira zvachose zvirwere zvemanyoka zvakaita sekorera ne typhoid. Sangano re World Health Organization rinoti vanhu vanosvika zana nemakumi mana vakabatwa nechirwere chekorera muMozambique, sezvo munzvimbo dzakawanda munyika iyi musina mvura yakachena zvichitevera kurohwawo kwakaitwa nyika iyi neCyclone Idai masvondo maviri apfuura. Studio7 haina kukwanisa kunzwa kubazi rehurumende kuti vanhu vangani vabatwa nekorera zvichitevera kurohwa kwakaitwa matunhu eManicaland neMasvingo nedutumupengo reCyclone Idai. Zvichakadai, vanhu vakawanda vakaita sasabhuku Charles Manzou vemubhuku rekwaManzou vanoti hurumende inofanira kupira vanhu chikafu munzvimbo dzavanogara senzira yekuderedza mikana yekuti vagari vatapurirane zvirwere. Hatina kukwanisa kutaura negurukota rezvehutano VaObediah Moyo, kuti tinzwe matambudziko ari kusangana nevanhu vekuChimanimani vachaagadzirisa sei uye riinhi sezvo vanga vasiri kudaira nharembozha yavo. Mutungamiri wenyika, VaEmmerson Mnangagwa, vakaudza vagari vekuChimanimani masvondo maviri adarika kuti hurumende yavo ichaedza napose painogona napo kuti igadzirise matambudziko ari kusangana neveruzhinji vakawirwa nedambudziko remafashamu. Kudzamara hurumende yatora matanho nekukasika, veruzhinji muChimanimani vacharamba hupenyu hwavo huri patambo sezvo nyaya yehutsanana iri kuvatemesa misoro zvichitevera mafashamu eCyclone Idai ayo akasiya vanhu zana nemakumi masere nevapfumbamwe vafa uye vanhu vanodarika mazana matatu vasiri kuzivikananwa kuti varipi. No media source currently available 	https://www.voashona.com/a/zimbabwe-women-call-for-sanitary-pads-assistance/4855143.html
health	NAC Yotsutsumwa neKurambidzwa kweMakondomu muMahotera	Vesangano reNational AIDS Council (NAC) vanoti vari kutsutsumwa nenyaya yekuti vemahotera havachabvumidzwa kupa makondomu pachena kuvanhu vanopinda mumahotera avo senzira yekudzivirira kupararira kweHIV. Izvi zvakamiswa zvichitevera zvichemo zvakapihwa nevanoshanya kubva kunyika dzechitendero chechiMoslem. Mumahotera senzvimbo dzinowanzosasanirwa nevakawanda manga muchiiswa makondomu senzira yekudzivirira kupararira kwemukondombera. Asi izvi zvakamiswa nguva pfupi yapfuura mushure mekunge vechitendero chechiMuslim vatsutsumwa nazvo. Mumwe mukuru muNAC, VaAmen Mpofu, vanoti izvi zvave kukanganisa mabasa avo ekurwisana neHIV/AIDS. Sachigaro veSupreme Council on Islamic Affairs in Zimbabwe, Sheik Ishmael Duwa, vanoti ichokwadi kuti vechitendero chechiMuslim havafarire zvekuti makondomu aiswe mumahotera vachiti izvi zvange zvave kuitwa nemamwe mahotera muZimbabwe. Vanoti kukurudzira kushandiswa kwemakondumu kukurudzira hupombwe. Sheik Duwa vanoti chitendero chavo chinosungira kuti vanhu vasaite zvechipfambi, vamire nemudiwa mumwe chete uye vasapinda pinda vachiti izvi ndizvo zvaita kuti HIV isapararire zvakanyaya munyika dzechiMuslim. Vanoti kunyange hazvo mahotera mazhinji asisina makondomu, pachine zvekwanda zviri kuitika maari zvisingafadze. Vanotiwo vanozwisiziva basa reNAC asi zvakakosha kuti NAC pamwe nevemahotera vashande nezvitendero zvose pazvirongwa zvavo mubasa ravo kuitira kuti vanhu vese vafare. Asi munyori mubazi rezvehutano, Dr. Gerald Gwinji, vanoti zvirongwa zveNAC kusanganisira chekupa vanhu makondomu zvakakosha chose mukurwisana neHIV uye zvinofanira kuremekedzwa nevanhu vese. Dr Gwinji vanoti hausi mutemo wehurumende wekuti mahotera asave nemakondomu. Sachigaro vekomiti yeparamende inoona nezvehutano, Dr Ruth Labode, vaudza Studio7 kuti kunyange hazvo vanhu vachisungirwa kushandisa makondomu, makondomu aya haafaniri kuve pose pose mumahotera. Zvichakadai mukuru weZimbabwe Council for Tourism iyo inomirira vane makambani anoona nezvevashandi kusanganisra mahotera, VaTich Hwingwiri, vati sangano ravo rinotsigira zvikuru basa reNational Aids Council uye vakazvipira kuita zvese zvinoita kuti nyika ifambire mberi mukudzivirira zvirwere. Vati handinyaya yevanhu vanobva kunze chete iri kuita kuti vemahotera vasaise makondoimu vachiti mahotera inzvimbo dzinopindwa nemhuri nekudaro haafaniri kuonekwa pese pese. VaHwingwiri vatiwo vanhu havarambidzwe kushandisa makondomu uye mamwe mahotera anotori nezvitoro zvinotengeswa makondomu nezvimwe. Patainda pamhepo tange tisati tanzwa kubva kubazi rezvekushanyirwa kwwenyika kuti Zimbabwe inowana vashanyi vangani kubva kumaMuslim countries pagore. Humbowo kubva kuUNAIDS hunoratidza kuti nyika idzi dzine vanhu vashomanana vanHIV kana zvichienzaniswa nenyika dzemuSub Sahara Africa dzakaita seZimbabwe uko vanhu zvikamu gumi kubva muzana zvevanhu vese vaine HIV. No media source currently available 	https://www.voashona.com/a/zimbabwe-politics-nac-hiv-moslems/3975984.html
health	Chimwe Chirwere Chakafanana neCovid-19 Chinonzi Chatangidza Kubata Vana	Vanachiremba vanoti chimwezve chirwere chavanoti chakaita se Covid-19 asi chakanangana nevana, chave kunetsa mumatunhu mazhinji muAmerica neku United Kingdom. Matunhu gumi nemashanu muAmerica anoti arikuongorora chirwere ichi, icho chiri kubata vana asi chisati chazivikanwa zvakakwana, vachiti chirwere ichi chakaita se coronavirus. Gavhuna vedunhu reNew York, VaAndrew Cuomo, vanoti vezvehutano mudunhu reNew York vawana vana vanopfuura zana vanechirwere ichi, icho chinonzi chakafanana nechimwezve chirwere chinonzi Kawasaki Desease. Vati magavhuna ematunhu gumi nemashanu muAmerica vave kuongororavo chirwere ichi mumatunhu avo. VaCuomo vati avo vane vana vakamboenda padyo nemunhu ane Covid-19 masvondo apfuura, vanofanirwa kuziva kuti iyi iyambiro uye vanofanirwa kuenda nemwana kuna vanachiremba nekukurumidza. Vana vatatu vane makore mashanu, makore manomwe neumwe ane makore gumi nemasere vatofa nechirwere ichi mudunhu reNew York. Vachipa humbowo mberi kweparamende ye America nemusi weChipiri, chiremba vanoona nezvezvirwere zvinotapuriranwa, Dr Anthony Fauci, vakayambira hurumende nemagavhuna mu America kuti vangwarire chirwere chave kutanga kuonekwa muvana, vachiti chirwere ichi chinoratidza sekuti chine hukama necoronavirus. Vanachiremba kuUnited Kingdom ndivo vanonzi vakatanga kuona chirwere ichi, vachichifananidza nechirwere chinonzi Kawasaki Disease, chirwere chakaipisisa kuvana vanenge vambobatwa nezvimwe zvirwere. Tabvunza nyanzvi mune zvehutano, Doctor Frenk Guni, kuti varondedzere pamusoro pechirwere ichi chanangana nevana vadiki. No media source currently available 	https://www.voashona.com/a/zimbabwe-ny-governor-andrew-cuomo-warns-of-covid-19-like-disease-that-attacks-children/5419240.html
business	Chimwe Chizvarwa cheZimbabwe Chiri muAmerica Choshuvira Kuti Zvinhu Zvinake Kumusha	"Mumwe wevanhu vari kushuvira kuti dai zvinhu zvagadzikana kuZimbabwe nekukasika, ndaVaNyanhi Bote, vari kuBoston, mudunhu re Massachusetts, avo vari kushanda samakanika pari zvino. Hazvisi zvose zvizvarwa zveZimbabwe zviri kugutsikana nemagariro azviri kuita kunze kwenyika, sezvo vakawanda vachingoshuvira kuti dai kumusha kwaita zvakanaka vadzokera zvavo. Mumwe wevanhu vari kushuvira kuti dai zvinhu zvagadzikana kuZimbabwe nekukasika, ndaVaNyanhi Bote, vari kuBoston, mudunhu re Massachusetts, avo vari kushanda samakanika pari zvino. VaBote, avo vakaberekerwa mumusha weMbare makore makumi mashanu nerimwe apfuura, vanoti vave nemakore gumi nemashanu vapinda muno muAmerica. Kunyange hazvo vakambokwanisa kudzokera kumusha muna 2012 negore rapera ra 2015, vanoti pavakauya muno vaifunga kuti vachangogara kwemakore maviri kana matatu vobva vadzokera zvavo kumusha. Asi zvino vanoti zvinhu hazvisi kuvafambira sematarisiro avaiita vachabva kumusha, ukuwo kumusha kwacho hakuna chiri kufambawo. VaBote, avo vaive foromani mukanzuru yeguta reHarare pavaive vachiri kumusha, vanoti pavakasvika muno vakashanda mabasa akawanda vachitsvaga kurarama kusvika vazowana basa ravo chairo rekugadzira dzimotokari. Kunyange hazvo vave kuita basa ravo chairo, vanoti harisi kuvabhadhara zvakanaka sezvo vari kushanda maawa mashoma pazuva, izvo zvoita kuti vashandewo mazuva akawanda kuitira kuwedzera maawa avo pamwe nekushandisa motokari yavo kutakura vanhu pasi pekambani ye Uber. ""kumusha kwacho ndakamboedza kuita maproject ekuvaka dzimba, but vanhu vari kugara mudzimba dzacho vanenge vachingochemawo kuti havana mari, saka hakudzokereke kumusha kwacho,"" VaBote vanodaro. VaBote vanozivikanwawo zvakare vachiita zvemumhanzi, uye vakatotsikisa dambarefu ravo richaparurwa munguva pfupi iri kutevera. “Ndakatsikisa CD rangu rekutanga naMono rinonzi Shungu. Ndakaripa zita iri maererano nekurarama kwatinoita muhupenyu,” VaBote vanodaro. Vanoti vakapa CD ravo zita iri vachitarisa makuriro avakaita muMbare umo maive neshasha dzairatidza kuti dzine mari, asi kazhinji kacho mari iyi inenge isina kuwanikwa nemabasa akanaka, izvo zvaionekwa nemadyirwo ayaiitwa pamwe nekuvhaira kwevanenge vaine mari ava. Vachiri kumusha VaBote vakamboridza nezvikwata zvinosanganisira Akwaba, vakazobatana nezvimwe zvizvarwa zvemuAfrica zviri muBoston vakaumba chikwata cheMatimba, icho chaipemha mari yekubatsira muzvirongwa zveHIV/Aids muSouth Africa. No media source currently available "	https://www.voashona.com/a/zimbabwe-politics-diaspora-bote-boston/3240271.html
business	Harare Residents Trust Yoronga Kusangana naMeya weHarare Pamusoro peKudzuriswa Chibage kweVagari	Rimwe remasangano evagari vemuHarare, reHarare Residents Trust, rinoti rine hurongwa hwekusangana nameya weguta reHarare, VaBernard Manyenyeni, pamusoro pemashoko ekuti kanzuru yakati vagari vari kuSt. Martins nenzvimbo dzakapoteredza, vadzure chibage chavo chakarimwa munzvimbo dzisina kuvakirwa. Mukuru wesangano iri, VaPrecious Shumba, vanoti vanoona sekunge danho rekanzuru iri risiri kukoshesa mamiriro akaita zvinhu munyika munyaya dzechikafu, sezvo riri kuuya panguva iyo nyika iri kutatarika nenzara. Svondo rapera kanzuru inonzi yakakurudzira vagari vakarima munzvimbo dzisina kuvakirwa kuSt. Martins, Airport Road nepedyo neCatholic University kuti vabvise chibage chavo kuitira kuti kanzuru ikwanise kutanga kuita basa rekugadzirisa masitendi ekuvakira dzimba zvakarongeka. Kanzuru inonzi ine hurongwa hwekugadzirisa masitendi anodarika mazana maviri nemakumi matatu kuitira kuti itange kupa vanhu pekuvakira dzimba. VaShumba vanoti kanzuru yaVaManyenyeni inofanirwa kunge iri kanzuru iri kushanda nevanhu vakasarudzwa nevanhu, kwete vatungamiri vezvematongerwo enyika. “Dambudziko riripo nderekuti kanzuru yedu yatsemuka nepakati, nekuti pane vamwe vashomashoma vane kwavanowana mashoko ekutaurira nyika, saka kana kanzuru ichitaura kudai iri kurwisa vagari,” VaShumba vanodaro. No media source currently available Asi mutauriri weguta reHarare, VaMichael Chideme, vanoti hachisi chokwadi kuti kanzuru yavo iri kuda kuti chibage chose chakarimwa munzvimbo idzi chibviswe. VaChideme vanoti kanzuru yavo inongove nehurongwa hwekuti vagari vashomashoma vabvise chibage chavo munzvimbo dikidiki yavari kuda kuisa migwagwa nepombi dzemvura netsvina. “Takazivisa vagari venzvimbo inonzi St. Martins kuti pavakarima chibage pane patinoda kuvhura nzira, patiri kusevhisa masitendi ekuti vanhu vawane pekugara panotenderwa,”VaChideme vanodaro. Vanoti vanhu ava vagara vachingoudzwa makore ose kuti apa pachauya dzimba, apa pachauya dzimba, asi iye zvino kanzuru yeHarare ndipo payave kuda kuchitanga kuita basa rayo. VaChideme vanoti kanzuru yavo iri kutanga svondo rino kugadzira migwagwa yekuti vatange kuita basa rekugadzira pekuvakira dzimba iri. No media source currently available 	https://www.voashona.com/a/zimbabwe-politics-harare-residents-city-council-manyenyeni/3172001.html
business	Hurumende Inoti Iri Kuongorora Zvakaitika muKanzuru yeBulawayo	Meya veguta reBulawayo, VaSolomon Mguni, vanoti bazi rezvekutongwa kwematunhu ravazivisa kuti richatuma chikwata chevanhu kuBulawayo kunoongorora zvakaitika mukanzuru yeBulawayo, zvinosanganisira kumiswa basa kwakange kwaitwa munyori weguta, VaChristopher Dube, nemutevedzeri wameya, VaTinashe Kambarami, pavakambofanobata chinzvimbo chameya. VaMguni vati zvichawanikwa nevaongorori ava zvichabudiswa nehurumende mumavhiki mashoma arikutevera. MuBulawayo makamboita kusagadzikana pakati pemarudzi kusvika meya, pamwe chete nebato reMDC rinotungamirirwa naVaNelson Chamisa, rapindira. Asi nyanzvi mukurongwa kwemaguta, VaPrince Sibanda, vanoti bazi rezvekutongwa kwematunhu harifanirwi kupindira munyaya iyi zvachose, vachiti nyaya iyi inofanirwa kugadziriswa nekanzuru yeBulawayo. VaSibanda vanoti havanzwisisi kuti sei hurumende ichida kupindira munyaya dzekanzuru iyo kanzuru isati yashandisa mapazi ayo ese mukugadzirisa nyaya iyi.	https://www.voashona.com/a/zimbabwe-local-government-ministry-to-investigate--bulawayo-city-council-fiasco/5005256.html
business	ZCTU Yoyambira Kumwe Kuratidzira Sezvo Mitengo Yoita Chamurambamhuru	Rimwe sangano revashandi re Zimbabwe Congress of Trade Unions kana kuti ZCTU rinoti riri kushushikana zvikuru nemitengo yezvinhu kana kuti inflation zvekuti hazvishamise vashandi vakaratidzira. NeMugovera sangano reZimbabwe National Statistics Agency kana kuti Zimstats rakazivisa kuti mitengo yezvinhu kana kuti inflation yakwira kusvika pamazana masere nemakumi matatu nemanomwe kubva muzana kana kuti 837, 53%. Muna Chikumi mitengo yezvinhu yaive pazvikamu mazana manomwe nemakumi matatu nemanomwe kubva muzana kana kuti 35, 53%. Gurukota rinoona nezvevashandi, Muzvinafundo Paul Mavima vanoti nhaurirano dzemihoro dziri paviri, kuTripartite Negotiating Forum dzinobata nyika yose, asi dzimwe dzinoitwa kumaindustry nemaNational Employment Councils. No media source currently available Munyori mukuru weZCTU VaJaphet Moyo vanoti mushandi aomerwa nezvinhu zvekuti havashamisike akatanga kuratidzira. No media source currently available Sezvo tisina kusimbira divi rimwe chete setsvimbo, tabatawo mutungamiri wesangano revashandirwi reEmployers Confederation of Zimbabwe kana kuti EMCOZ Doctor Israel Mure avo vati vanoda kuwedzera vashandi mari asi vari kutatarikawo nekushaya mari sezvo makambani asiri kushanda nemazvo nekuda kwechirwere checoronavirus. No media source currently available 	https://www.voashona.com/a/zctu-yoyambira-kumwe-kuratidzira-sezvo-mitengo-yoita-chamurambamhuru/5545804.html
business	Zvitoro Zvovharwa kwaMutare nekuChinhoyi	Vanhu vakawanda muChinhoyi vakateerera kurudziro yekuti vasaende kumabasa sezvo zvitoro zvakawanda, mabhangi nezvipatara zvanga zvakavharwa. Kuratidza kuti zvinhu zvanga zvisina kumira zvakanaka vanhu vanoita mabasa emaoko havana kuenda kubasa kana kumisika. Mabhangi akaita seStandard Bank neBancABC anga akavhara ukuwo mabhangi anga akavhura anga asina mari yekupa vanhu. Izvi zvakakonzera kuti vanhu vashoma vanga vauya mudhorobha vakurumidze kudzokera kumba. No media source currently available Zvichakadaro, muguta reMutare mange muine runyararo asi muine mapurisa anodzivirira nyonga nyoga akawanda mumigwagwa nemumisika. Mabhazi anotakura vanhu kuenda kunzvimbo dziri kure ange ari mashoma pamusika weHuku. Muzvikoro zvizhinji vadzidzisi vange vachitoonekwa vari panze vachitodziya zvavo mushana, zvigaro zvevana zvakakwidibirwa, vamwe vana vachitamba pazvivanze zvezvikoro zvavo. Chikoro che 3 Brigade chete ndicho change chakavhurwa. No media source currently available  	https://www.voashona.com/a/zimbabwe-matongerwo-enyika/3406752.html
health	Vagari vemuMaguta Voshora Makanzuru neKutadza Kuwanira Vanhu Mvura Yakachena	Masangano anomirira vagari mumaguta nemadhorobha ari kushoropodza makanzuru achivapomera mhosva yekutyora kodzero dzevanhu nekutadzayekutadza kuwanisa vanhu mvura yakachena. Izvi zvakabuda pamusangano wakaitwa muHarare nemusi weChina wakapindwa nemapazi ehurumende akasiyana siyana, makanzuru uye vagari vemumadhorobha. Sachigaro weCombined Harare Residents Association, VaSimba Moyo, vanoti musangano uyu wakabatsira kuti vakwanise kuonesana neve makanzuru nezvekukomba kwedambudziko remvura. VaAnoziva Muguti, mutungamiriri weMasvingo United Residents and Rate Payers Alliance kana kuti MURRA vati mudhorobha ravo kodzero dzevanhu dziri kumbunyikidzwa nekanzuru iri kuvavharira vagari mvura. Vemasangano aya vataura kuti makanzuru ari kutyora chikamu chechimakumi manomwe nemanomwe chebumbiro remutemo renyika icho chinopa vagari kodzero yekuwana mvura yakachena nguva dzose. Vamwe vakaita saVaPrecious Shumba, veHarare Residents Trust (HRT), vati mune dzimwe nzvimbo muHarare dzakaita seMabvuku, vanhu vatove nemakore akawanda vasingawani mvura. Vatizve mvura yemuguta mavo hainwike nekuti haisi kucheneswa zvakakwana nekanzuru yavo. Asi vanotungamirira bazi remvura mukanzuru yeHarare, Engineer Hosiah Chisango, vati kanzuru yavo inochenesa mvura vachisvitsa pachipimo chinodiwa ne bazi reUnited Nations rinoona nezvehutano reWorld Health Organization. “Tinoshanda nemaresidents representative ose muno muHarare tichivaudza kuti mvura yedu yakachena ngavanwe.” Vanoenderera mberi vachiti, “Tiri kuonesana kuti quality yedu iri kuimprover, ikozvino 96% ye masamples atiri kutesta ari kupasa saka hapana hutachiona hunowanikwa.” Meya weguta reMasvingo, VaHubert Fidze vaudzavo musangano uyu kuti nyaya yekushwaikwa kwemari munyika nemariro ehupfumi hwenyika zviri kukanganisa makanzuru kuti ape vagari mvura yakakwana. “Dambudziko remvura sekuona kwandaita muno mukati meZimbabwe ririko sezvabuda mumusangano uno.” Vanotiwo, “Dambudziko guru riripo nderemari. Vanhu vawanda mumaguta asi supply yakaramba akadaro. Tine mari yatiri kuda kuti tiwedzere mvura asi mari hatisi kuiwana.” Vemasangano anomirira vagari vatenderana kushanda pamwe nevanotungamira maguta kuti vabude nemazano ekupedza dambudziko remvura, vachikurudzira kuti vagari vabhadhare mvura uye vemakanzuru vashandise mari iyi zvakanaka. Nyaya yekushaikwa kwemvura yakachena ndiyo inopa kuti nyika itarisane nematambudziko akaita serecholera uye typhoid. No media source currently available  	https://www.voashona.com/a/zimbabwe-matongerwo-enyika/3980494.html
health	Vamwe Vanoti Mitemo yeCovid-19 Haisi Kushanda Kudzivirira kweMhando Itsva yeOmicron.	Bazi rezvehutano rinoti vanhu chiuru chimwe chete nemakumi masere nemaviri kana kuti 1082 vakabatwa nechirwere cheCovid-19 chikauraya munhu mumwe chete. Izvi zvinoreva kuti vanhu vafa nechirwere ichi kubva zvachatanga kupararira gore rapera vave zviuru zvina nemazana manomwe nemapfumbamwe kana kuti 4, 709. Vanhu vabatwa nechirwere ichi vave zviuru zana nemakumi matatu nemasere zvine mazana mashanu nemakumi maviri nematatu kana kuti 138, 523. Mumazuva matatu adarika, vanhu vanodarika chiuru chimwe chete vari kubatwa nechirwere ichi pazuva. Vanhu mamiriyoni matatu nezviuru mazana masere nemakumi matanhatu nemashanu zvine mazana maviri nemakumi masere nemanomwe kana kuti 3 867 287 vabayiwa nhomba yeCovid-19 kekutanga. Vanhu vabayiwa kaviri sezviri kukurudzirwa vave mamiriyoni maviri nezviuru mazana masere nemakumi manomwe nematanhatu zvine makumi mashanu nematanhatu kana kuti 2 876 056. Hurumende inoti ine hurongwa hwekubaya vanhu mamiriyoni gumi nhomba mukupera kwemwedzi uno kana kuti zvikamu makumi matanhatu kubva muzana. Zvichakadaro, apo huwandu hwevanhu vari kubatwa nechirwere ichi hwave kukwira zvakanyanya, vaimbova gurukora rezvehutano Doctor Henry Madzorera vanoti mimwe mitemo yakadzikwa nehurumende kwemavhiki maviri kuyedza kudzivirira kupararira kwechirwere ichi haina zvakawanda zvainobatsira. Mutungamiri wenyika VaEmmerson Mnangagwa vakadzika mitemo inosungira vashanyi munyika kumbogara pavo vega kwemazuva gumi uye kuvhenekwa Covid-19 panhandare yendege.	https://www.voashona.com/a/vamwe-vanoti-mitemo-yecovid-19-haisi-kushanda-kudzivirira-kwemhando-itsva-yeomicron-/6340362.html
business	Dare Ropa Mutongo Waro paNyaya yeVashandi veNRZ neChipiri	Nyaya yekuramwa mabasa kwevashandi vekambani ye National Railways of Zimbabwe, NRZ, yapinda mudare re labour court muBulawayo neChishanu zvichitevera kukwira kwakaita NRZ kudare iri ichiti kuramwa mabasa kwevashandi uku kuri kunze kwemutemo. Nyaya yekuramwa mabasa kwevashandi vekambani ye National Railways of Zimbabwe, NRZ, yapinda mudare re labour court muBulawayo neChishanu zvichitevera kukwira kwakaita NRZ kudare iri ichiti kuramwa mabasa kwevashandi uku kuri kunze kwemutemo. Mutongi wedare iri, Evangelista Kabasa, vanonzi vati achapa mutongo wavo nemusi weChipiri svondo rinouya. Mumagwaro ayo kudare iri, NRZ inoti vashandi vayo vanosvika mazana mapfumbamwe nemakumi mana nevaviri havana kupa chiziviso chemazuva gumi nemana chekuti vachapinda pakuramwa mabasa. Masvondo maviri adarika gurukota rezvemabasa nevashandi, Amai Prisca Mupfumira, vakakurudzira vashandi ava kuti vadzoke pamabasa vachimirira kuti nyaya yavo inzwikwe kudare asi vashandi havana kutambira kurudziro iyi. Vashandi vanoti vakapinda pakuramwa mabasa kuburikidza nezvinhu zvakawanda zvinosanganisira mashandiro avo pamwe nekusauya kwemihoro yavo. Vashandi ava vanoti vave nemwedzi inodarika gumi nemishanu vasati vatambiriswa mari dzemihoro idzi. Mutungamiri werimwe sangano rinomirira vashandi veNRZ, re zimbabwe Amalgamated Railways Workers’ Union, VaKamurai Moyo, vanoti NRZ inofanirwa kubhadhara vashandi vayo kana ichida kuti varambe vari pamabasa. No media source currently available  	https://www.voashona.com/a/zimbabwe-railway-workers/3308973.html
politics	Zimbabwe Inocherechedza Zuva reMagamba VaMugabe Vachishora Vanopikisa	Zimbabwe yakacherechedza zuva remagamba nemusi weMuvhuro mutungamiriri wenyika,VaRobert Mugabe vachishora zvakaitwa nemasoja zvekurova mapurisa nguva pfupi yapfuura vachiti izvi zvinokanganisa mabasa ekuchengetedza nyika. Vachitaura pamarinda eHeroes Acre, VaMugabe vakati vakataura nevakuru-vakuru vemasoja vakavaudza kuti izvi hazvifaniri kuitika zvakare. VaMugabe vatiwo vanoda runyararo sezvo nyika yatarisana nesarudzo dzegore rinouya. Mukuru webato re Multi Racial Christian Democracts, VaMathias Guchutu, vaudza Studio 7 kuti mashoko aVaMugabe akanaka chose sezvo nyika ichifanira kuva nerunyararo. VaMugabe vakashorawo vamwe varimi vechitema avo vati vave kushanda nevamwe varimi vechichena avo vakambenge vatiza munyika. Mutungamiri wenyika akashorawo vamwe vanhu vemuZimbabwe avo vati vanotsigira zvirango zvehupfumi zvakatemerwa Zimbabwe nenyika dzakaita seBritain. Vakaenderera mberi vachitiwo hazvigoni kuti nhengo dzebato rinopikisa dziradzikwe panzvimbo inovigwa magamba yeHeroes Acre. Mumwe mugari wemuHarare, VaJonstone Chirwai vaudza Studio 7 kuti zuva remagamba rakakosha chose uye vanhu vemuZimbabwe vano remekedza magamba kunyange hazvo vasiri kufara nemaitiro emamwe magamba akaita semutungamiriri wenyika VaMugabe. Vatiwo zuva remagamba izuva ravanonyanyorangarira magamba aya asina kudzoka kubva huhondo. Mukuru webato rinopikisa reFreezim Congress, VaJoseph Busha vati zuva remagamba rakakosha chose uye magamba ose anofanira kuchengetedzwa nehurumende. Mumashoko avo pazuva remagamba, mutungamiriri webato guru rinopikisa reMovement for Democractic Change, VaMorgan Tsvangirai, vati zuva riri rakakosha chose uyewo zvinofadza kuti vakarwa muhondo yerusununguko vave kuonawo kuti vakarwira munhu mumwe chete nemhuri yake. Vakaendera mberi vachiti magamba akarwisa hurumende yehudzvanyiriri yeRhodesia asi hapana kana mutsauko uripo pakati payo nehurumende yaVaMugabe. VaTsvangirai vati vanhu vese vanofanira kunyoresa kuti vavhote musarudzo dzegore rinouya kuitira kuti vachengetedze rusununguko rwavo. Vatiwo vechidiki havafanire kubatwa kumeso naVaMugabe pamisangano yavari kuita mumatunhu akasiyana siyana, vachiti vechidiki ava vanofanira kuziva kuti remangwana renyika riri mumaoko mavo. No media source currently available  	https://www.voashona.com/a/3985251.html
business	Sangano reVarairidzi, reARTUZ, Rokurudzira Varairidzi Kutora Zororo reKugadzirisa Matambudziko Avo	Rimwe sangano revarairidzi, reAmalgamated Rural Teachers’ Union of Zimbabwe, ARTUZ, rinoti riri kukurudzira varairidzi vane matambudziko anoda kugadziriswa nechimbichimbi kuti vatore zororo remazuva mashanu ekugadzirisa matambudziko avo kutanga neMuvhuro 16 kusvika Chishanu 20 mwedzi uno, inove svondo inouya. Mutungamiri wesangano iri, VaObert Masaraure vanoti mutemo unobvumidza varairidzi kutora zororo iri, iro rinonzi Compassionate Leave, pasi pechikamu 41 (g) chemutemo yePublic Service kana kuti Public Service Regulations. VaMasaraure vanoti varairidzi vakatarisana nematambudziko akawanda ari kukonzerwa nemari dziri pasi dzavari kutambiriswa anoda kugadziriswa, uye vanoti havaoni vakuru vezvikoro vachinyima varairidzi mukana uyu. Studio 7 haina kukwanisa kunzwa kubva kuPublic Service Commission panyaya iyi. No media source currently available	https://www.voashona.com/a/6571570.html
politics	ZEC Inoti Sarudzo dzeMakanzuru kuBulilima Dzatanga neNguva Uye Dziri Kufamba Zvakanaka, ZESN Ichiti Yagutsikanawo neGadziriro yeZEC	Komisheni inotungamira sarudzo munyika, yeZimbabwe Electoral Commission, ZEC, inoti sarudzo dzemakanzuru mumawadhi anoti 1, 14 ne 16, kuBulilima dzatanga zvakanaka uye nzvimbo dzose dzekuvhotera dzavhurwa nenguva yakatarwa ya 7 dzemangwanani. Ongororo yaburitswa nguva dzemasikati nesangano reZESN, iro riri kuongorora mafambiro ari kuita sarudzo idzi, inoti sangano iri riri kugutsikana negadziriro yeZEC pamwe nekuvhura nenguva kwaitwa nzvimbo dzekuvhotera. ZESN inotiwo yaona kuti zvikwanisiro zvose zvinodiwa pakuvhota zvanga zvave panzvimbo dzekuvhotera dzose nenguva. ZESN inoti kusvika panguva dzemasikati vanhu makumi mana vanga vabatsirwa kuvhota munzvimbo nhatu dziri kuvhoterwa, makumi matatu nemumwe wavo vari vanhu vasingaoni. Sangano iri rinotiwo vanhu vashoma ndivo vabuda kunovhota musarudzo idzi. Mapato anoti ZANU-PF, Citizens’ Coalition for Change neZAPU ndiwo ane nhengo dziri kukwikwidzana musarudzo idzi.	https://www.voashona.com/a/6729794.html
politics	Nyanzvi dzezveMatongerwo eNyika Dzopesana paMaonero Adzo Pane Zviri Kukonzera Mhirizhonga muNyika	Imwe nyanzvi mune zvematongerwo enyika inoti kusamira kwezvinhu zvakanaka munyika kuri kuitika iye zvino kuri kukonzerwa nekunonoka kwehurumende kugadzirisa zvinhu, izvo zvave kuita kuti vana veZimbabwe vanyunyute. Izvi zvinotevera mhirizhonga yaitika muHarare yakonzerwa nevemakombi vanga vachinyunyuta nekuwanda kwemapurisa mumigwagwa, vanonzi vanenge vachida chioko muhomwe. Kutaridzira nemhirizhonga izvi zvinouya mazuva mashoma nyika yasangana nekumwe kuratidzira kukuru kwakaitika kuBeitbridge neChishanu chapfuura, vanhu vachinyunyuta nemutemo unorambidza vanhu kupinza zvinhu munyika. VaCharles Mutasa, avo vanoshanda vakazvimirira vanoti hurumende yakarara nezamu mumukanwa payakaregerera zvinhu zvichienda kumawere munyaya dzekuwondomoka kweupfumi, izvo zvoita kuti imukirwe nevana vayo. “Hurumende yedu yakaregerera zvinhu nekuti kana wakaona kuti kunetsa kwemari mumabhanga, hakuna kungotanga, asi kuti zvinhu zvakaitika munguva hombe,” VaMutasa vanodaro. Asi imwe nyanzvi mune zvematongerwo enyika uye vari sachigaro weZanu PF kuUnited Kingdom, VaNick Mangwana vanoti hurumende iri kuziva nezvematambudziko ose aya, uye iri kuita zvose zvainogona kuti igadzirise zvinhu. “Hurumende iri kuziva matambudziko ose aya, uye iri kuita zvose zvainogona kugadzirisa zvinhu. Chainokumbira chete ndechekuti vanhu vaipe nguva yekugadzirisa zvinhu,” VaMangwana vanoti zvinhu zvichanaka kubva muna Gunyana, vachiti kuuraya midziyo kuri kuitwa nevanhu vari kuratidzira hakuna zvakunobatsira. No media source currently available 	https://www.voashona.com/a/zimbabwe-politics-riots-zrp-harare/3403788.html
health	Covid-19 Yoramba Ichiuraya Vanhu Vakawanda Munyika	Huwandu hwevanhu vari kufa pamwe nekubatwa nechirwere che Covid-19 huri kuramba huchikwira mazuva ose, izvo nyanzvi munyaya dzehutano dzinoti mucherechedzo mukuru wekukomba kwaita chirwere ichi munyika. Izvi zvinotevera kufakwevanhu makumi matatu nevatatu nezuro nekuda kwechirwere cheCovid-19, pamwe nekubatwa nechirwere ichi kwevanhu chiuru chimwe chete nemazana mana nemakumi mana nevaviri, 1 442, nezuro wakare. Nyanzvi munyaya dzezvehutano uye vakambove gurukota rezvehutano muhurumende yemubatanidzwa,Dr Henry Madzorera, vati kukwira kwehuwandu nekufa kwevanhu mucherechedzo mukuru wekudzika kwemidzi kwaita chirwere cheCovid-19. VaMadzorera vati chitsvambe chave kumumhu wese kuitira kudzivirira kupararira kwechirwere ichi. Imwe nyanzvi munya dzezvehutano uye vari mumiririri weChinhoyi mudare reNational Assembly, VaPeter Mataruse, vatiwo zvinoshungurudza kuti vanhu vari kuzara kundufu izvo zvinoita kuti vatapurirane chirwere ichi. VaMataruse vati veruzhinji vanofanirwa kutevedzera mitemo inobata Covid-19, uye vagare mudzimba. Mutauriri webazi rezvehutano, Va Donald Mujiri, vati bazi ravo riri kurwadziwa zvakanyanya nekufa kuri kuramba kuchiita vanhu munyika zvichikonzerwa neCovid-19. VaMujiri vakurudzirawo veruzhinji kuti vanobaiwa nhomba pamwe nekutevedzera mitemo yekudzivirira kupararira kwechirwere cheCovid-19 kusanganisira kupfeka mamasiki vakavhara mhuno nemuromo, kugeza maoko nguva dzose, kusaungana uye kumira mumitsetse vanhu vakatarangana. Hurumende yakazivisa nezuro kuti vanhu vafa nechirwere ichi munyika yose vava chiuru nemazana masere nemakumi mana nemumwe(1841), uye vanhu vabatwa nechirwere ichi vava zviuru makumi mashanu nezviviri nemazana matanhatu nemakumi matanhatu nevatatu, 52, 663. Vanhu vabayiwa nhomba yekutanga vakanga vava zviuru mazana manomwe nemakumi masere nezvisere nevana, 788,004, uye vabayiwa nhomba yepiri vakanga vava zviuru mazana mashanu nemakumi matanhatu nezvina nemazana manomwe negumi nevana, 564,714. Huwandu uhu hunotarisirwa kukwira nhasi manheru apo hurumende ichizivisa zvayawana nhasi. Hurumende inoti ine hurongwa hwekubaya vanhu nhomba yeCovid-19 vanosvika mamiriyoni gumi, kana kuti zvikamu makumi matanhatu kubva muzana. Asi nyanzvi munyaya dzehutano dzinoti pachine mutoro mukuru wekuti hurumende ibaye vanhu nhomba nehuwandu hwairi kutaura pachitariswa huwandu hwevanhu vabayiwa nhomba kusvika pari zvino. No media source currently available 	https://www.voashona.com/a/zimbaweans-worried-about-increase-in-covid-19-deaths/5952212.html
health	Homwe yeAmerica yePEPFAR Inopa Mari Kune Vanorarama neH-I-V Yekudzivirira COVID-19	Hurumende yeAmerica yapa rubatsiro rwemari inoita madhora zana nemakumi mashanu ezviuru zvemari yekuAmerica kuburikidza nehomwe yePresident’s Emergency Plan for Aids Relief, (PEPFAR), iyo ichabatsira vanorarama nehutachiwana hweH-I-V mukudzivirira chirwere che COVID-19. Mashoko aburitswa nemuzinda weAmerica uri muZimbabwe anoti mari iyi ichashandiswa kutenga zvinhu zvakaita sesipo, migoro, nzvimbo dzekugezera maoko, pamwe nemishonga inouraya hutachiwana yekuzora mumaoko kana kuti sanitizers, zvichapiwa kumasangano agara achibatsirwa nehomwe iyi. Mari iyi inonzi ichashandiswawo zvakare mukudhinda magwaro anopa ruzivo pamusoro pechirwere cheCOVID-19 ichi. Mwedzi wapera America yakapa World Health Organisation mari inoita mazana mana nemakumi manomwe ezviuru zvemadhora yekuti ibatsire Zimbabwe mukurwisana ne COVID-19. Mukuru anoona nezvezvirongwa musangano reNational Aids Council, VaRaymond Yekeye, vanoti sesangano vanotenda zvikuru nezvaitwa nehomwe yePEPFAR izvi sezvo Zimbabwe iri kudawo rubatsiro rwekurwisanawo nechirwere cheCOVID-19 senyika dzose pasi rino. Mari iyi inonzi ichasvitswa kumasangano matatu agara anoshanda nePEPFAR anoti OPHID, I-TECH neZACH, ayo achazoita basa rekugovera zvinhu izvi. No media source currently available 	https://www.voashona.com/a/zimbabwe-pepfar-covid-19-raymond-yekeye/5363217.html
health	Nyanzvi Dzonetsa neNyaya yeMishonga yeChivanhu	Dzimwe nyanzvi munyaya dzehutano dzinoti vanhu vanofanirwa kungwarira kusashandisa mishonga inenge isina kubva kuna vana chiremba vakadzidzira kuita basa rekupa vanhu mishonga inorapa zvirwere zvakasiyana siyana. Kurudziro iyi inouya mushure mekunge vanhu vakawanda vava kushandisa mishonga yechivanhu sezvo vari kutadza kuwana mishonga zvichitevera mari yekunze yavasina, iyo iri kudiwa nezvitoro zvinotengesa mishonga. Mumwe chiremba anoshanda nekiriniki yePublic Medical Services International, Dr Sydney Mukonoweshuro, vari kukurudzira zvikuru vanorwara neHigh Blood Pressure pamwe nechirwere cheshuga kuti vasashandisa mishonga yechivanhu isina kuongororwa, sezvo mishonga iyi ichikwanisa kuwedzera kuvhiringa hupenyu hwemurwere. Kunyange hazvo munyika musina mari yekunze, Dr Mukonoweshuro vanoti hazvina kunaka zviri kuitwa nezvitoro zvemishonga zvinoomesera vakwegura nekuvabhadharisa madhora ekuAmerica. Dr Mukonoweshuro vanoti hurumende inofanirwa kuumba homwe yemari inotenga mishonga yeshuga nokuti murwere haafanirwe kupedza mazuva maviri asina kupihwa mushonga we insulin. Asi maonero aDoctor Mukunoweshuro anopesana zvikuru nemaonero aSister Yulittah Chirawu, avo vanoshanda neNature Is The Pharmarcy, iyo iri pasi pechita cheLittle Children of Our Blessed Lady. Sister Chirawu vanoti mishonga yema herbs iri kubatsira zvikuru varwere veshuga nezvimwe zvirere zvakasiyana siyana. Sister Chirawu, avo vakadzidzira kushandiswa kwema herbs kuBritain, vanoti donzvo rekereke yavo yeRoman Catholic, nderekubatsira vanhu vanoshaya, zvikuru madzimai kuitira kuti varapwe zvirwere zvakasiyana siyana vachibhadhara mari shoma. Mumwe chiremba asina kuda kudomwa nezita rake anoti zvakakosha kuti munhu ane chirwere cheshuga apote achinwa mishonga nguva dzose, kuitira kuti asawedzere kuvhiringa hutano hwake. Dr Mukonoweshuro vanoti sezvo munyika muine dambudziko remari yekunze, zvakakosha panguva ino kuti hama dziri kunze kwenyika dzibatsire hama dziri kumusha nekudzitengera mishonga inogona kushandiswa kwemwedzi mitatu, kana kudzitumira mari yekunze. Masangano anoshanda munyaya dzehutano muZimbabwe ari kukurudzirawo kuti zvirwere zveshuga ne BP, zvirapwewo pachena sezvinoitwa zvimwe zvirwere. Studio7 haina kukwanisa kunzwa divi rebazi rezvehutano pakurudziro iri kuitwa iyi. Asi vachitaura nguva pfupi yapfuura pamberi pekomiti yeparamende inoona nezvehutano, munyori mubazi rezvehutano, Doctor Gerald Gwinji, vakati bazi ravo rakanzi richapihwa chidimbu chemari yarakanga rakumbira yebhiriyoni imwechete nemazana matatu emamiriyoni emadhora mubhajeti regore rinouya. VaGwinji vakati izvi zvichatadzisa bazi ravo kuita basa raro nemazvo, uye kutadza kuwanisa mishonga kuvanhu vanoshaya. Ongororo yakaitwa nebazi rezvehutano inoratidza kuti munhu mumwe chete kubva pavanhu gumi, ane chirwere cheshuga muZimbabwe. Izvi zvinoreva kuti zvikamu gumi kubva muzana zvevanhu vemuZimbabwe, vane chirwere cheshuga. No media source currently available  	https://www.voashona.com/a/nyanzvi-dzonetsa-nenyaya-yemishonga-yechivanhu/4645822.html
business	Zimbabwe Inoti Hupfumi Hwayo Huchakwira neZvikamu Zvishanu neChidimbu Kubva Muzana	Zimbabwe inoti iri kutarisira kuti hupfumi hwenyika huchakwira nezvikamu zvishanu nechidimbu kubva muzana gore rinouya. Izvi zvataurwa negurukota rezvemari, VaMthuli Ncube, apo vaparura bhajeti renyika regore rinouya remazana mapfumbamwe nemakumi maviri nematatu emabhiriyoni emaRTGS. VaNcube vati hurumende inotarisira kuunganidza mari inosvika pamabhiriyoni mazana masere nemakumi mashanu nemamiriyoni mazana manomwe (850.7 billion RTGS) asi ichitarisira kushandisa mabhiriyoni mazana mapfumbamwe nemakumi maviri nematatu (923 billion RTGS). Vati vanhu havafaniri kushushikana nekuti hurumende ichashandisa mari yakawanda kudarika mari yaichawana sezvo vachashandisa dzimwe nzira kuti mari iyi ikwane. VaNcube vatiwo vanotarisira kuwana rutsigiro rwemazana manomwe nemakumi matanhatu nemana emamiriyoni emadhora ekuAmerica (US$764million) kubva kumasangano nenyika dzinopa rubatsiro. Vati kurima, nekutengesa zvicherwa, kugadzira nekutengesa zvinhu kunze kwenyika ndizvo zvimwe zvichaita kuti nyika iwane mari Mapazi ezvekurima nedzidzo yepasi ndiwo awana mari dzakawandisa uye apihwa 124 billion RTGS pabazi rimwe. VaNcube vapa bazi rehutano mabhiriyoni 111.7 emaRTGs vachiti vasara padiki diki kusvika pazvikamu gumi nezvishamu zvebhajeti rese izvo zviri zvinosungirwa nechisuungo cheAbuja Declaration. VaNcube vapawo mari yakawanda kumaguta nemadhorobha vachiti anofanira kuvandudza mabasa ekupa vanhu mvura yakachena, kugadzira migwagwa kuti vanhu vagare zvakanaka. Kunyange hazvo mamwe makomisheni akazvimirira apihwa mari dziri pasi pebhiriyoni kana dziri pamusoro zvishoma, Zimbabwe Electoral Commission yapihwa maRTGS 11.6 billion sezvo pachitarisirwa kuitwa sarudzo dzemaBy-Elections. VaNcube vatiwo vanoda kuti vashandi vagare zvakanaka nekudaro vashandi vanotambira mari iri pasi pe30 000 RTGS havachabhadhari mutero. Vatiwo vashandi vanohora mari iri pasi pe100 000 RTGS vanowana bhonasi vasingatirwi mutero. VaNcube vataura nzira dzakawanda dzekuunganidza mari dzinosanganisira kubata mutero pafodya kuti mari yacho igoshandiswa kurapa zvirwere zvakaita segomarara. Izvi zvatambirwa nemufaro nevakawanda vanosanganisira sachigaro wekomiti yeparamende inoona nezvehutano, Dr Ruth Labode. Asi Dr Labode vati havana kufara nemari yapihwa kubazi rezvehutano vachiti mari iyi ishoma kana pachitariswa kuti denda reCovid 19 richipo. VaJohnson Madhuku, vanove nhengo yekomiti yeparamende inoona nezvedzidzo, vati vafara nemari yapihwa kubazi rezvehutano vachiti zvichasimudzira dzidzo munyika. Asi sachigaro wekomiti inoona nezvemhando dzemoto, VaJoel Gabuza, vati kunyange hazvo bhajeti rakanaka, chakakosha kuti mapazi ehurumende apihwe mari idzi vachiti kusvika pari zvino mapazi akawanda apihwa zvikamu makumi matatu chete kubva muzana zvemari dzebhajeti regore rino. Bhajeti raturwa nhasi rinofanira kupasiswa nematare eNational Assembly neSenate kuitira kuti ritange kushanda. No media source currently available 	https://www.voashona.com/a/zimbabwe-economy-to-grow-by-5-percent-next-year/6327946.html
business	Vashandi Munyika Vocherechedza Zuva Ravo reVashandi Vakaomerwa	Sangano revashandi reZimbabwe Congress of Trade Union, ZCTU, rinoti gore rino vashandi vari kucherechedza zuva ravo revashandi mangwana zvinhu zvakavaomera kudarika mamwe makore ose aya. Munyori mukuru weZCTU, VaJaphet Moyo vanoti gore rino vashandi vakaomerwa zvakanyanya nekuda kwekukwira kwemitengo yezvinhu asi mihoro yavo isina kwairi kuenda. Vanotiwo chimwe chakanyanya kuomesera vashandi kuvharwa kwemakambani pamwe nekushaikwa kwemabasa kune vanga vasiri kushanda. ZCTU inoti ichacherechedza zuva revashandi iri munzvimbo makumi maviri neimwe munyika yose, asi gungano guru richange riri kunhandare yeDizvarasekwa muHarare. Dingindira resangano iri gore rino, iro rinoti “We are at a Crossroads! Unite, Fight Neoliberalism and Austerity,” riri kukurudzira vashandi kuti vabatane, varwise kuraswa kwetsika dzavo pamwe nekudzikwa kwemitemo inovaomesera, zvikuru mune zveupfumi. No media source currently available Asi munyori werimwe sangano revashandi, reZimbabwe Industrial Revolution Worker's Federation, VaPascoe Ekemu Chakanetsa, vanoti nekuda kwekuoma kwezvinhu, sangano ravo raona zvakakodzera kuti vashandi vasaungana zvavo gore rino. VaChakanetsa vanoti sangano ravo rine huron gwa hwekusangana nehurumende mushure mezuva revashandi, kana zvabudirira vozozivisa vashandi zvinenge zvabuda mumusangano uyu. No media source currently available 	https://www.voashona.com/a/zimbabwe-politics-zctu-workers-day/4897586.html
health	Mabhizimisi Akagarwa Matunduru neCovid19 Anoti Dambudziko reMagetsi Rauya Panguva Yakaipa	Nyanzvi munyaya dzezvehupfumi dziri kuyambira kuti Zimbabwe haisi kuzokwanisa kuti hupfumi hwayo hukure nezvikamu zvinodarika zvinomwe kubva muzana nekuda kwekushaikwa kwemagetsi. Zesa yakazivisa kuti inenge yodzima magetsi kwemaawa gumi nemaviri pazuva sezvo magwenya ayo asiri kushanda zvakanaka. Kambani iyi inoti iri kuwana magetsi mashoma kubva kugwenya rinoshandisa marasha reHwange uye iri kugadzirisawo magwenya anoshandisa mvura kuKariba. ZETDC inotiwo magetsi airi kutenga kubva kuMozambique neSouth Africa mashoma pane ari kudiwa. Mushure mekutatarika kwemakore maviri nekuda kwekusanaya zvakanaka kwemvura uye chirwere cheCovid-19, gurukota rezvemari Muzvinafundo Nthuli Ncube vakati vanenge vachitarisira kuti hupfumi hwenyika huchakwira zvakanyanya gore rino. Bhanga guru rinokweretesa mari pasi rose reInternational Monetary Fund rinoti kana zvihu zvose zvakaringana, hupfumi hweZimbabwe huchakwira nezvikamu zvitanhatu kubva muzana. Asi vaimbova gurukota rezvehupfumi vari mutevedzeri wemutungamiri webato reMDC Alliance, VaTendai Biti, vanoti nyaya yemagetsi igangaidzwa kumukwenyi mhezi yavavira mudumbu vati hurumende yakundikana kugadzirisa dambudziko remagetsi kwemakore anodarika makumi mana. Mukuru weZimbabwe National Chamber of Commerce, VaChris Mugaga, vatendawokuti magetsi anokwanisa kugwadamisa hupfumi hwenyika. Vati vemabhizimisi vachanyanya kuomerwa sezvo vachiri kuyedza kubuda mumadhaka mavari zvakonzerwa nechirwere cheCovid-.19. Vachipawo pfungwa dzavo, pakugadzirisa dambudziko, vaimbova gurukota rezvemhando dzemoto, VaFortune Chasi, vati hurumende inofaira kubuda negwara rakajeka kusanganisirawo kukurudzira vanhu kushandisa simba rezuva uye kugadzira mamwe magwenya. ZETDC inotiwo nzvimbo dzakakosha dzakaita sezvipatara, kunocheneswa mvura yekunwa uye kunzvimbo dzinoona nezvekuchengetedzwa kwenyika ndidzo dzichawana magetsi. Hatina kukwanis akubata gurukota rezvemhando dzemoto, VaSoda Zhemu, kuti tinzwe divi ravo panyaya iyi sezvo nharembozha yavo yange isiri kudairwa. No media source currently available 	https://www.voashona.com/a/vemabhizimisi-vagara-vakagarwa-matunduru-necovid19-vanoti-dambudziko-remagetsi-rauya-panguva-yakaipa/6226133.html
health	Huwandu hweVanhu Vabatwa neCovid-19 Hunoramba Huchikwira Munyika	Huwandu hwevanhu vari kubatwa nechirwere cheCovid-19 munyika huri kuramba huchikwira zvakanyanya zvichitevera kuwanikwa kwevamwe gumi nevanomwe (17) vaine chirwere ichi pakati pevanhu zviuru zviviri nemazana mana nemakumi mapfumbamwe nevashanu (2 495) vakavhenekwa nemusi weChina. Bazi rezvehutano rakazivisa neChina manheru kuti huwandu hwevanhu vane chirwere cheCovid-19 munyika yose hwange hwave pazana nemakumi mana nevapfumbamwe (149). Vanhu vapona kubva kuchirwere ichi vasvikawo pamakumi maviri nevasere (28), uye vafa nechirwere ichi vachiri vana (4). Izvi zvinouya panguva iyo vanachiremba pachipatara cheGweru Provincial Hospital vakabudirira neChina wakare kusunungutsa mudzimai aive nepamuviri ane chirwere cheCovid-19, muchiitiko chinove chekutanga muZimbabwe. Sangano ravanachiremba vakuru, reZimbabwe Senior Hospital Doctors Assciation, rinoti vanachiremba ava vakakwanisa kusunungutsa mudzimai uyu kuburikidza nekumuvhiya kuti vakwanise kuburitsa mwana. Huwandu hwevanhu vavhenekwa kuti vane chirwere cheCovid-19 here kana kuti kwete munyika yose hunonzi hwasvika pazviuru makumi mana nemazana masere ane makumi mana nevanomwe (40 847). Chipatara cheJohns Hopkins chemuAmerica chinoti pasi rose huwandu hwevanhu vabatwa nechirwere ichi hwadarika mamiriyoni mashanu nemazana masere ezviuru (5,8 million), kuchitiwo vafa vadarika mazana matatu nemakumi matanhatu ezviuru (360 000). Chipatara ichi chinoti vanhu vaongororwa pasi rose vadarika mamiriyoni gumi neshanu nemazana matanhatu ezviuru (15.6 million). Muno muAmerica vanhu vanodarika miriyoni nemazana manomwe ezviuru (1.7 million) vabatwa nechirwere ichi, uye vashaya vadarikawo zviuru zana nechimwe nemazana matanhatu nemakumi maviri nemumwe chete (101.621). Mumwe chiremba ataura akazvimirira, Doctor Gilson Mandigo, vanoti zvinotyisa kuti huwandu hwevanhu vabatwa chirwere che Covid-19 hwanyanya kukwira zvikuru svondo rino. Asi vanoti chakanaka panyaya iyi ndechekuti vanhu ava vari munzvimbo dzavakachengetedzwa kana kuti quarantine centres, zvekuti havakwanise kuparadzira chirwere ichi kune vamwe vagara vari munyika. Doctor Mandigo vakorokotedzawo kubudirira kwakaita vanachiremba vekuchiptarata cheGweru Provincial Hopsital, vachiti mucherechedzo wekuti hazvisi zvinhu zvose zvakashata zviri kubuda mubazi rezvehutano, kune zvimwe zvakanakawo zviri kuitika, kunyange hazvo vanachiremba navanamukoti vari kushupika. No media source currently available 	https://www.voashona.com/a/zimbabwe-covid-19-update-149-cases-doctor-gilson-mandigo/5440875.html
health	Huwandu hweVanhu Vari Kufa neCovid-19 Hunokwira muNyika	Bazi rezvehutano rakazivisa nezuro kuti huwandu hwevanhu vafa nechirwere cheCovid-19 munyika hwakanga hwasvika pazana nemakumi masere nevapfumbamwe, kana kuti 189, mushure mekushaya kwevamwe vanhu gumi. Vanhu makumi mana nemumwe kana kuti 41 ndivo vakawanikwa vaine chirwere ichi pavanhu mazana mapfumbamwe nemakumi mashanu nemumwe kana kuti 951, vakavhenekwa kuona kana vaine chirwere ichi. Pavanhu ava, makumi matatu nevasere kana kuti 38 vanhu vagara vari munyika, kuchiti vamwe vatatu kana kuti 3, vari vanhu vakadzoka munyika vachibva kuSouth Africa. Vanhu zviuru zvitanhatu nemazana maviri nemakumi mapfumbamwe nevaviri kana kuti 6 292, vakabatwa nechirwere ichi munyika yose, kunyange hazvo paine vamwe vanosvika zviuru zvishanu negumi kana kuti 5 010. vapora kubva kuCovid-19. Izvi zvinosiya vanhu chiuru nemakumi mapfumbamwe nevatatu, kana kuti 1 093 vachine chirwere ichi. Izvi zvinouya panguva iyo sangano reCommunity Working Group on Health riri kudzidzisa vanotungamira nyaya dzehutano munharaunda pamusoro peCovid-19 uye kuti chirwere ichi chingadzivirirwa sei. Mukuru wesangano reCommunity Working Group on Health, VaItai Rusike, vanoti sangano ravo rakabatana nebazi rezvehutano riri kushanda pamwe nemakanzuru kupa ruzivo kune vanoita zvehutano mumadhorobha nemumaruwa. Vanoti vawaniswawo mabhasikoro akawanda kwazvo nesangano re World Bicycle Relief, ayo achashandiswa zvikuru mumaruwa mukurwisana nedenda iri. Zvichakadaro, Johns Hopkins University Hospital, iyo iri kuongorora kupararira kweCovid-19 pasi rose, inoti vanhu vanodarika mamiriyoni makumi maviri nemana nemazana mana ezviuru, kana kuti 24,400 000 vabatwa nechirwere ichi pasi rose, icho chaurayawo vamwe vanodarika zviuru mazana masere nemakumi matatu nezviviri kana kuti 832 000. America ndiyo iri pamusoro pasi rose iine vanhu vanodarika mamiriyoni mashanu nezviuru mazana masere nemakumi matanhatu nezvipfumbamwe, kana kuti 5, 869 000 Vanhu vafa muAmerica vadarika zviuru zana nemakumi masere kana kuti 180 000. South Africa, iyo iri pamusoro muAfrica yose, ine vanhu vanodarika zviuru mazana matanhatu negumi nezvisere kana kuti 618 000 vabatwa nechirwere ichi, kuchitiwo vafa nacho vadarika zviuru gumi nezvitatu zvine mazana matanhatu, kana kuti 13 600. No media source currently available 	https://www.voashona.com/a/zimbabwe-covid-19-update-189-people-died-itai-rusike/5561771.html
politics	VaChamisa Vanoti muNyika Munoda Nhaurirano dzeChokwadi neKuti Zanu-PF Yoremerwa	Mutungamiri webato rinopikisa reMDC VaNelson Chamisa vanoti munyika mave kuda kuitwa nhaurirano sezvo zvinhu zvaramba zvakaita manyama amire nerongo munyaya dzezvehupfumi nematongerwo enyika. Mitengo yezvinhu iri kuramba ichiitachamurambamhuru uye vakawanda vave kunonga svosve nemuromo. Mashoko aVaChamisa aya anotevera mashoko akataurwa nemutungamiri wenyika VaEmmerson Mnangagwa ekuti VaChamisa vakaramba kuti bumbiro rivandudzwe kuti vapihwe chiremerachekuti vaite mutungamiri webato rinopikisa mudare reparamende senzira yekutanga nhaurirano. VaMnangawa vakataura mashoko aya aponyika yaipemberera zuva rekuzvitonga kuzere panhepfenyuro yeZBC. Asi VaChamisa vanoti havawirirane nenyaya yekungopihwa ivo chigaro asi mhuri yeZimbabwe ichitambura. Hatina kukwanisa kubata mutauriri waVaMngangagwa vaGeorge Charamba kuti tinzwe divi ravo sezvo nharembozha yavo yange isiri kudairwa. No media source currently available 	https://www.voashona.com/a/vachamisa-vanoti-munyika-munoda-nhauriran-dzechokwadi-nekuti-zanu-pf-yoremerwa/4886409.html
health	Vanhu Vana Vanobata Chirwere cheTyphoid muHarare	Mukuru webazi rezve hutano mukanzuru yeHarare, Dr Prosper Chonzi, vanoti chirwere chetyphoid chadzoka muHarare zvikuru mumisha yevazhinji yeBudiriro neGlenview. Pari zvino pane vanhu vana vari kunzi vakabatwa nechirwere ichi vamwewo vachinzi vachiri kuongororwa. VaChonzi vari kukurudzira veruzhinji kuti vafashaidze mvura yekumwa uye kudziyisa chikafu nekuteedzera kurudziro dzose munyaya dzezvehutano kuti vadzivirire kutapuriranwa kwechirwere ichi. Dr Chonzi vanoti vanenge vachifungidzira kuti vabatwa nechirwere ichi vanofanirwa kuenda kukiriniki iri pedyo navo kuitira kuti vawane rubatsiro nguva ichiripo. Vanoti kanzuru iri kuyedza kudzidzisa veruzhinji nezvenzira dzekuzvidzivirira kuti vasatapurirwe kana kutapuririrana chirwere ichi. No media source currently available Vamwe vanhu vakawanda muguta reHarare vari kubatwawo nemanyoka nekuda kwekushaikwa kwemvura yakachena, kana kuti kushaikwa kwayo zvachose. Meya weguta reHarare, VaBernard Manyenyeni, vanoti vari kuyedza nepavanogona napo pose kugadzirisa dambudziko remvura muguta.    	https://www.voashona.com/a/zimbabwe-typhoid-africa/2580833.html
health	Murume Akambotiza kuWilkins Anowanikwa Asina Coronavirus	Chizvarwa chekuThailand chekumbokatiza muchipatara cheWilkins muHarare neSvondo kwachaifanirwa kuongororwa kana chiine coronavirus chinonzi chazoongororwa neChipiri chawanikwa chisina hutachiwana uhwu. Mukuru anoona nezvehutano mukanzuru yeguta reHarare, Doctor Prosper Chonzi, zvabuda muongororo yaitwa iyi zvinoratidza kuti murume uyu haana chirwere ichi, izvo zvaita kuti abva aregwa achienda kumba kwake. Murume uyu anonzi adzoka ega kuchipatara ichi mushure mekutsvagwa nemapurisa achishaikwa. Murume uyu anonzi akabva kuThailand mazuva makumi maviri adarika akaitwa ongororo ye coronavirus pakupinda kwaakaita munyika, izvo zvakaratidza kuti muviri wake waidziya zvakanyanya. Izvi zvinonzi zvakazoita kuti aendeswe kuWilkins Hospital, uko akazongotsakatika. Hapana ati awanikwa aine chirwere ichi muZimbabwe kunyange hazvo paine vanhu vanoVanhu vana muSouth Africa vanonzi vakawanikwa vaine hutachiwana hwecoronavirus neMuvhuro, izvo zvasvitsa huwandu hwevanhu vave nechirwere ichi pavanomwe munyika iyi. Vakambove gurukota rezvehutano uye vari ivo munyori anoona nezvehutano muMDC inotungamirirwa naVaNelson Chamisa, Doctor Henry Madzorera, vanoti panofanirwa kutorwa matanho akasimba ekuchengetedza vanenge vafungidzirwa kuti vangave nehutachiwana hwechirwere ichi, vachiti zvakaitika paWilkins Hospital hazvifanirwe kodzokororwa nekuti zvinoisa ruzhinji rwevanhu munjodzi. Doctor Madzorera vanoti bazi rezvehutano rinofanirwawo kushambadza zvakasimba nezvechirwere ichi, uyewo kuisa nhare mumatunhu ose emunyika ekuti vanhu vanokwanisa kufona chero nguva vachitaura pamusoro pechirwere ichi. Vari kukurudzirawo kuti pave navanautsanana vanofamba vachiongorora vanhu kuti vane hutachiwana here kana kuti kwete, pane kumirira kuti munhu anofungidzira kuti ane chirwere ichi aende iye kuchipatara. No media source currently available 	https://www.voashona.com/a/zimbabwe-coronavirus-thailand-citizen-wilkins-hospital-doctor-henry-madzorera/5323147.html
business	Sangano reARTUZ Ronyunyuta Kuti Nhengo Dzaro Dziri Kuramwa Mabasa Dzave Kutyisidzirwa	Kuramwa mabasa kwenhengo dzesangano revarairidzi vekumaruwa, reAmalgamated Rural Teachers’ Union of Zimbabwe, ARTUZ, kwapinda muzuva rechina nhasi, sangano iri richiti dzimwe nhengo dzaro dzinosanganisira munyori mukuru, VaRobson Chere, dzave kutyisidzirwa nevanofungidzirwa kuti vasori pamwe nenhengo dzebato reZanu PF. Studio 7 haina kukwanisa kunzwa divi reZanu PF kanawo divi rehurumende panyaya iyi. Asi mutungamiri weARTUZ, VaObert Masaraure vanoti kune vakaita musangano ku Acturus mudunhu reMashonaland East kunove kunodzidzisa VaChere, vachida kuti mudzidzisi uyu abviswe pachikoro ichi. VaMasaraure vanotiwo hakusi kuActurs chete kwavari kusangana nekutyisidzirwa kwenhengo dzavo, sezvo varairidzi vari kusangano nedambudziko iri mune mamwe matunhu. Asi vanoti huwandu hwevarairidzi vari kuramwa mabasa huri kuramba huchiwedzera zuva nezuva vachiti ongororo yavo inoratidza kuti varairidzi vangangoda kusvika pazvikamu makumi mana kubva muzana ndivo chete vaenda kumabasa mune zvimwe zvikoro. Varairidzi vanoti vari kuda kuti mihoro yavo idzoserwe pamari dzavaitambira muna Gumiguru 2018, uye kuti vanyorerane zvibvumirano nehurumende zvekuti vabhadharwe kunyoresa vana bvunzo. Studio 7 yakundikana kubata mutauriri webazi redzidzo yepasi, VaTaungana Ndoro, kuti tinzwe kuti kuramwa mabasa uku kwakanganisa zvakadii dzidzo muzvikoro? No media source currently available  	https://www.voashona.com/a/zimbabwe-artuz-claims-that-its-striking-members-are-being-victimized/6318336.html
health	Huwandu hweVana Vanotapurirwa HIV paKuzvarwa Hwoderera	Hurumende inoti madzimai zviuru makumi manomwe ndivo chete vakabatwa vaine hutachiwana hweHIV/AIDS gore rino. Mutevedzeri wemukuru anoona nezvekutapuriranwa kweHIV kubva kuna amai kuenda kuvana, kana kuti Prevention of Mother To Child Transmission, PMTCT, Dr Nyikadzino Mahachi, vanoti pamadzimai aya, vana vanosvika zvikamu zvipfumbamwe kubva muzana ndivo vakatapurirwa chirwere cheHIV naamai vavo. Hurumende inoti uyu munongedzo wekuti zvirongwa zvawo zvekudzivirira kutapurirwa kwechirwere ichi kuvana huri kushanda. Chirongwa ichi chakaparurwa muna 2001 nehurumende ichishanda nemasangano akazvimirira. Vaimbova gurukota rezvehutano muhurumende yemubatanidzwa, Dr Henry Madzorera veMDC-T, vanoti zviri kuitwa nehurumende zvinofadza uye chinangwa ndechekuti pasave kana nemwana mumwe anotapurirwa hutachiona naamai vake. No media source currently available    	https://www.voashona.com/a/zimbabwe-health/2532565.html
health	WHO Inoti Iri Kufara neZviri Kuitika Mukurwisa Covid-19 muZimbabwe	Mumiriri wesangano reWorld Health Organization muZimbabwe, Dr\nAlex Gasasira, varumbidza zviri kuitwa nehurumende mukurwisa denda\nreCovid-19 asi vayambira kuti vanhu havafanirwe kurivara mukuramba\nvachitevedzera zvose zvinokurudzirwa nenyanzvi dzezvehutano\npakudzivirira denda iri. Vachitaura pagungano rekudzidzisa vamwe vagari vemuBulawayo\nnezvekodzero dzavo dzakasiyana-siyana munzvimbo inogara veruzhinji yeSidojiwe, Dr Gasasira vati vanofara zvikuru kuti hapana vanhu vemunzvimbo iyi vati vabatwa nechirwere cheCovid-19, zvisinei nematambudziko akawanda avakatarisana nawo, kusanganisira kugara vakawanda panzvimbo imwe chete.\n\nDr Gasasira varumbidzawo hurumende nematanho airi kutora pakurwisa\ndenda reCovid-19 kusanganisira kuunza nhomba munyika. Asi vayambira kuti veruzhinji havafanirwe kuvarairwa pakuramba vachitevedzera zvose zvinotaurwa nenyanzvi dzezvehutano pakurwisa chirwere cheCovid-19 sezvo chichiri kutekeshera pasi rose, vakakurudzirawo kuti vanhu vabaiwe nhomba.\n\nDr Gasasira vaudza Studio7 kuti sangano ravo riri kubatsirawo\nnyika nenzira dzakasiyana siyana kusanganisira kuona kuti vashandi\nvezvehutano varamba vachipiwa dzidziso pamusoro pechirwere\ncheCovid-19 pamwe nekubatsira kuwana zvipfeko nezvimwe zvinodiwa\npakurwisa chirwere ichi. Vachipawo maonero avo pamabatiro aita hurumende denda reCovid-19\nkusvika pari zvino, vakambove gurukota rezvehutano uye vari munyori wezvehutano muMDC Alliance, Dr Henry Madzorera, vati hurumende ine zvayakagona zvakawanda kusanganisira kuedza kutevedzera matanho anokurudzirwa neveWorld Health Organization pakudzivirira chirwere cheCovid-19.\n\nAsi VaMadzorera vati hurumende ichine basa guru rekupa vashandi vezvehutano pamwe neveruzhinji dzidziso izere pamusoro pechirwere checovid-19 vachiyambirawo kuti nyika haifanirwe kuvarairwa\npakurwisa chirwere ichi.\n\nStudio7 haina nkukwanisa kunzwa kumutauriri webazi rezvehutano, VaDonald Mujiri, sezvo nharembozha yavo yange isingabatike.\n\nGungano raitwa paSidojiwe range riri chikamu chechirongwa chekushanya\nkwevakuru vakuru vemapoka esangano reUnited Nations, International Organisation for Migration, International Labour Organisation vachiona\nzvirongwa zvakasiyana siyana zviri kuitwa nemasangano anoshanda\nakazvimirira avanotsigira mukubastira veruzhinji, kunyanya\nvanotambura, nenzira dzakasiyana-siyana.\n\nMumashoko akabudiswa nebazi rezvehutano nezuro, vanhu vashanu\nvakafa nechirwere cheCovid-19 nezuro wakare, izvo zvakasvitsa huwandu hwevanhu vafa nechirwere ihi pachiuru chimwe chete nemazana mashanu nemakumi matanhatu nevashanu, 1565. Vanhu makumi matanhatu nevaviri vakabatwa neCovid-19 nezuro izvo zvakasvitsa huwandu hwevanhu vabatwa nechirwere ichi pazviuru makumi matatu nezvesere nezana nemakumi matanhatu nevana, 38 164. Vanhu vapora kuchirwere ichi munyika yose vava zviuru makumi matatu nezvishanu nemazana mana nemakumi masere, 35 480.\n\nKusvika nezuro munyika mange mave nevanhu mazana matatu\nnemakumi manomwe ezviuru nemazana matanhatu nemakumi manomwe netanhatu nevanomwe, 370 676, vabaiwa nhomba yekutanga, uye pave nevanhu zviuru makumi matanhatu nezvitatu nemazana maviri nemakumi matanhatu nevatatu, kana kuti, 63 263 vabaiwa nhomba yepiri kusvika nezuro. Huwandu uhu huri kutarisira kukwira nhasi manheru apo hurumende ichazivisa zvayawana muongororo dzaitwa nhasi. Hurumende inoti ine hurongwa hwekubaya vanhu nhomba yeCovid-19 vanodarika mamiriyoni gumi. No media source currently available 	https://www.voashona.com/a/who-says-its-happy-with-zim-covid-19/5870320.html
politics	VaMnangagwa Vanoyambira Nhengo dzeZanu PF Kuti Dzingwarire veMasangano Akazvimirira	Mutungamiriri wenyika, vari zvakare mutungamiriri webato reZanu PF, VaEmmerson Mnangagwa, vanoyambira nhengo dzebato ravo kuti dzichenjerere masangano akazvimirira munyika. Vachivhura musangano wePolitburo kumuzinda webato ravo muHarare neMugovera, VaMnangagwa vati nhengo dzebato ravo dzinofanirwa kungwarira masangano akazvimirira nevamwe vasori avo vasingadi kuona Zimbabwe yakasununguka, vachiti masangano aya ari kuhwanda nenyaya yekudzidzisa veruzhinji nyaya dzekuvhota. Asi murongi wemabasa musangano reZimbabwe Human Rights NGO Forum, unova mubatanidzwa wemasangano anorwira kodzero dzevanhu, VaWilbert Mandinde vati havana chinangwa chekuve hurumende uyewo vanokatyamadzwa nekutya kunoita bato reZanu PF masangano akazvimirira. VaMandinde vakurudzirawo bato iri kuti rishande pamwechete nemasangano akazvimirira. VaMnangagwa vatiwo vanoda kuti bato ravo rikwanise kuhwina sarudzo dzema by-elections pamwe nekutora zvigaro zvaive nenhengo dzemapato anopikisa. Vakurudzira nhengo dzavo kuti dzienderere mberi nezvirongwa zvekukwezva vavhoti vachiti vanoda kukunda zvine mutsindo pasarudzo dzema by-election pamwe nesarudzo dziri kutarisirwa 2023. Vayambirawo nhengo dzebato ravo idzo vati dziri kukonzera nyonga nyonga pamwe nekusawirirana mubato vachiti avo vanoda kuparadza bato iri ndivo vachazoguma vaparara. VaMnangagwa vakatomisa basa vaimbove gurukota rezvekuchengetedzwa kwenyika, VaOwen Mudha Ncube, avo vainzi vaikonzerawo nyonga nyonga, kunyanya mudunhu reMidlands. VaMnangagwa vatiwo vari kushushikana nemafashamu emvura kune dzimwe nzvimbo, vakakurudzira vanobatsira veruzhinji munguva yenjodzi dzakadai, veCivil Protection Unit kuti vagare vakagadzirira kubatsira vanenge vawirwa nedambudziko iri. Vakurudzirawo avo vasina kubaiwa nhomba kuti vabaiwe vachiti nyika ine nhomba dzakawandisa. No media source currently available 	https://www.voashona.com/a/zimbabwe-zanu-pf-leader-emmerson-mnanagwa-warns-members-to-be-wary-of-civic-organisation/6398347.html
business	Vagari vemuHarare Vanoti Mitemo yeHurumende Yopa Kuti Nzara Ipfunye Chisero Mudzimba Dzavo	Nyanzvi munyaya dzehupfumi dzinoti kunyange hazvo hurumende ichibvuma kuti hupfumi hausi kufamba zvakanaka uye kuti veruzhinji havasisina mabasa gore rino yakatora matanhano akawedzera kutambudzika kweveruzhinji akaita sekuvatandanisa mumigwagwa umo vaitengesa kuti vawane raramo pamwe nekuvaputsira dzimba ichiti dzimba idzi dzainge dzavakwa munzvimbo dzisingabvumidzwe. Gore rino hurumende yakapa mvumo kumakanzuru kuti adzinge vanotengesa mumigwagwa zvikuru sei panzvimbo dzisingabvumidzwe ichiti vaisvibisa maguta nemadhorobha. Asi vanhu ava vanoti makunzuru aya ari kutadza kuvapa nzvimbo dzavano kwana vese sezvo vawanda zvikuru nekuda kwekushaikwa kwemabasa. Izvi zvaita kuti gore ra2015 ripere vashandi vemakanzuru nemapurisa vachiita hwakiti nagonzo nevanotengesa mumigagwa. Mukuru werimwe remasangano anomirira vanotengesa mumigwagwa reZimbabwe Informal Sector Organization zvakare vari mutauriri wemubatanidzwa wemasangano anomiriria vanotengesa mumigwagwa reInformal Economy Coalition, VaPromise Mkwananzi, vanoti kunyange nhengo dzavo dziri kushungurudzwa vacharamba vachitengesa mumigwagwa sezvo pasina zvimwe zvavangaite. VaMkwananzi vanoti nhengo dzemasangano avo dziri kurasikrwa nemari yakawanda chose apo dzinotorerwa zvinhu zvadzo nemakanzuru nemapurisa. Nyanzvi munyaya dzezvehupfumi, VaMasimba Manyanya vanoti pane kushungurudza vanhu, makanzuru pamwe nehurumende vanofanira kugadzirisa dambudziko raita kuti vanhu vagume vave mumigwagwa vachitsvaga chouviri. Asi VaPaddington Japajapa avo, vanomirira sangano remabhizimisi reZimbabwe Centre for Business for Opportunities, vanoti kunyange hazvo vanhu vayaura nenhamo havafaniri kurarama nekuita zvinhu zviri kunze kwemutemo. VaJapajapa vanoti sangano ravo rinotsigira vemabhizimisi madiki nevanotengesera mumigwagwa asi rinodawo kuti vatevedze mitemo vachiti zvimwe zvave kutikita mumaguta hazvina kunaka sezvo vanhu vave kutengesera pese pese. V ashorawo danho rakatorwa nehurumende rekurambidza kupinda munyika mbatya neshangu tsaru vachiti izvi ndizvo zvave kuraramisa veruzhinji sezvo makambani anogadzira mbatya akavhara. Imwe nyaya isina kufadza veruzhinji kuputsirwa dzimba dzavo nekanzuru muHarare neChitungwiza nekanzuru vachinzi vainge vadzivaka panzvimbo dzisingabvumidzwe. Asi VaManyanya vanoti zvinoshamisa kuti makanzuru anorega vanhu vachivaka nekushandisa mari dzakawanda achimirira kuzoparadza chete. VaManyanyaya vanotiwo masangano anomiriria vagari a anofanirawo kudzidzisa veruzhinji mutemo nematanho anofanira kutedzwa nemunhu asati avaka. Asi VaJapajapa vanoti vanhu havafanira kuvakapa pese pese vachiti dzimwe dzimba dziri kuputswa dzakavakwa panzvimbo dzisingaite dzakaita sepasi petambo dzemagetsi kana nzvimbo dzinofanira kuvakwa zvikoro kana machechi. Vanotiwo vamwe vanhu vaivaka nechisimba vachishandisa zvematongerwo enyika. Vanongorora nyaya dzehupfumi, VaMasimba Kuchera, vaudza Studio 7 kuti zvakaitika zvese izvi zvakakonzera kutambura kwanyanya sezvo zvakaita kuti vanhu varasikirwe nemari yakawanda. VaKuchera vanoti mhuri zhinji munyika hadzichakwanisa kurarama sedzaiita kare. VaKuchera vanoti hurumende inofanira kuisa mutemo inokwezva vemabhizimisi kuti vatange mabhizimisi munyika kuti veruzhinji vakakwanise kuchengeta mhuri dzavo. Vanoti mhuri zhinji dzaparira nepasi rese dzichitsvaga raramo uye zvinofungidzirwa pane zvizvarwa zveZimbabwe zvinodarika mamiriyoni matatu zvave kugara kunze kwenyika. Vazhinji vevanhu ava vari kunyika dzakaita seSouth Africa neBritain. No media source currently available 	https://www.voashona.com/a/zimbabwe-zvematongerwo-enyika-headlines/3123407.html
business	America Yobatsira Kanzuru yeHarare	America inoti ichabatsira kanzuru yeguta reHarare kuitira kuti ikwanise kupedzisa kuvandudza chipatara cheWilkins pamwe nekugadzirisa mamwe matambudziko akatarisana neguta guru renyika. Vachitaura neStudio7 mushure mekusangana nemumiririri wemuzinda weAmerica muZimbabwe, Ambassador Brian Nichols, meya weguta reHarare, VaHerbert Gomba, vati vakumbira kubatsirwa kupedzisa hurongwa hwekuvakapachipatara cheWilkins uhwo hwakamira makore gumi nemaviri apfuura. VaGomba vati kanzuru iri kuda mari inosvika mamiriyoni mashanu emadhora emuZimbabwe kuti vaenderere mberi nehurongwa hwepaWilkins. VaGomba vatiwo vapira kuna VaNichols matambudziko avari kusangana nawo munyaya dzekuchenesa mvura yekunwa pamwe nedambudziko remvura dzetsvina. Vatiwo vakurukura nezvekuvandudzwa kwematongerwo eguta kuitira kuti vapote vachipiwawo hunyanzvi. Meya weHarare atiwo awirirana kushanda pamwechete neAmericamukugadzirisa nharaunda iri pedyo nekune muzinda uyu. Ambassador Brian Nichols vatsigirawo vachiti vaita hurukuro vachitsanangurirwa matambudziko ari kusanganwa nawo neguta reHarare. Kanzuru yeHarare inoti kuwondomoka kwehupfumi hwenyika kuri kukonzera kuti itadze kuita mabasa ayo nemazvo sezvo veruzhinji vari kutadzawo kubhadhara mitero kukanzuro yavo.	https://www.voashona.com/a/us-to-assist-harare-city-council/5006136.html
business	Hurumende Yoita Nhaurirano dzeMari neMusi weChina neVashandi Vayo Vange Voronga Kuramwa Mabasa	Hurumende nemusi weChina iri kutarisirwa kuita musangano nevashandi vayo vari pasi pesangano reZimbabwe Confederation of Public Sector Trade Unions raimbozivikanwa nekuti Apex Council nezvenyaya yemuhoro. Izvi zvinotevera yambiro yevashandi ava yekuti vainge voronga kuratidzira sezvo hurumende isiri kuratidza kuzvipira pakuvawedzera mari. Asi gurukota rezvemari, Muzvinafundo Mthuli Ncube, negurukota rezvevashandi, VaPaul Mavima, vanoti vakazvipira kuti vataurirane nevashandi nenekuvawedzera mari. Musangano uyu uri kuitwa pasi pegungano reNational Joint Negotiating Council. Nhaurirano dzakamboitwa mavhiki maviri adarika asi hapana chakabuda nekutadza kuwirirana panyaya yekuti vashandi vobatirwa here mari pahomwe yakaumbwa nehurumende yeGovernment Employees Mutual Savings (Gems) yavanozokwanisa kukwereta uye nyaya yemari yemuhoro yekubatsirikana kana kuti Cost of Living Adjustment. Hurumende inonzi yaida kuwedzera vashandi nemari inosvika zvikamu makumi maviri nemashanu kubva muzana kana kuti 25% zvakarambwa nevashandi vari kuti hurumende yakawedzera vari muchiuto nevamwe nemari inodarika zana nemakumi mashanu kubva muzana kana kuti 150%. VaMavima vati nhaurirano dzakakosha uye dzinofanira kuitwa sezvo kuramwa mabasa kuchidzosera nyika kumashure. No media source currently available Mutauriri weZimbabwe Confederation of Public Sector Trade Unions, VaGibson Mushangu, vanoti vanoda kutambiriswa mari inosvika pamazana mashanu nemakumi maviri yekuAmerica kana kuti US$520. No media source currently available 	https://www.voashona.com/a/hurumende-yoita-nhaurirano-dzemari-nemusi-wechina-nevashandi-vayo-vange-voronga-kuramwa-mabasa/5835348.html
business	Vakawanda Vanoti Hapana Chekupemberea Kuzvitonga Ivo Vasina Chikafu	Apo nyika iri kucherechedza neMugovera kusvitsa makore makumi matatu nemashanu yawana kuzvitonga, nyanzvi munyaya dzehupfumi pamwe neveruzhinji vanoti hapana chekupemberera sezvo vanhu vazhinj vari kutambura uye hupfumi hwenyika hwadzikira zvakanyanya kudarika zvahwaive huri muna 1980. No media source currently available Nyanzvi munyaya dzehupfumi vachishanda nesangano reLabour and Economic Development Instititute of Zimbabwe, VaProsper Chitambara, vanoti Zimbabwe yakawana zvayo kuzvitonga munyaya dzematongerwo enyika asi pane kutambura kukuru munyika sezvo hupfumi hwenyika hwadzikira uye kutambura kwanyanya zvikuru munyika. Vanoti semuenzaniso hupfumi hwenyika hwange hwakasimba muna 1980 pane zvahwave nhasi. VaChitambara vanoti kudzikira kwehupfumi kwakakonzerwa nemitemo yehurumende pamwe nemamwe matanho ayakatora akaita sekubhadhara vaimbove varwiri verusununguko izvo zvange zvisina kurongwa mubhajeti remuna 1997, kupindira muhondo yemuDemocratic Republic of Congo, pamwe nezvirongwa zvehupfumi zvakaita seEconomic Structural Adjustment Program icho chakaitwa muna1991 kusvika muna 1995. VaChitambara vanoti zvese izvi nezvimwe zvirongwa zvehurumende zvakaita sekutorwa kweminda zvakasiya hupfumi hwenyika huchidonha izvo zvakakonzera kuvhara kwemakambani, nekurasikirwa kwebasa kwevanhu vakawanda. Vanoti kunyange vashandi vashomanana vasara vari kuwana mihoro iri pasi peyaiwanikwa muna1979 Zimbabwe isati yawana kuzvitonga. Mumwe mutapi wenhau anonyora nhau dzemabhizimisi akazvimirira, Tawanda Karombo, anoti hapana chekupemberera nekuti vanhu vave kutotambura kudarika zvavaive pasati pave nkuzvitonga kwevanhu vatema. Imwewo nyanzvi munyaya dzehupfumi, VaJames Johwa, vanotiwo hapana chekupemberera sezvo zvinhu zviri kuramba zvichishata munyika. Vanotiwo zviri pachena kuti kubvira muna 1980, kusvika pari zvino, hurumende iri kukoshesa zvematongerwo enyika isingasimudzire mabasa ehupfumi munyika. Vechidiki vakawanda vanoti vari kushishikana chose kuti havasi kuona rubatsiro rwerusununguko sezvo vari kushaya mabasa kunyange hazvo vakaenda kuchikoro. Mumwe wevechidiki ava ndiVaDenford Ngadziore, munyori wevechidiki mudunhu reHarare mubato reMDC inotungamiririrwa naVaMorgan Tsvangirai. Vanoti vanoda chose kushanda vachisimudzira nyika asi vari kushaya mukana nekuti hakuna mabasa. Muzvare Natalie Nyakanyanga, avo vanogara mumusha Braeside muHarare, vanotiwo havana chikonzero chekupemembera sezvo vasina mabasa uye vari kutonetseka nehupenyu. Nyanzvi dzinoti kunyange hazvo hurumende yakaedza napose painoga napo kugadzirisa zvinhu munyaya dzedzidzo nehutano mumakore gumi ekutanga nyika yawana kuzvitonga, haina zvayakaita kugadzirisa nyaya dzehupfumi. Maindasitiri, mabhanga, nemakambani ari kuvhara zvekutoti vanhu vazhinji munyika vave kuzvishandira. Sangano revashandi, reZimbabwe Congress of Trade Unions, rinoti vanhu vasina mabasa vasvika pazvikamu zvinodarika makumi masere kubva muzana. Mamwe makambani mahombe aive nezviuru nezviuru zvevashandi anosanganisira Shabanie and Mashaba Mines, Ziscosteel, Mhangura Mines nemamwe akawanda. Zvinhu hazvina kumira zvakanaka munyika zvekuti nyika yakatomira kushandisa dhora remuno muna 2009 mushure mekunge rarambwa neveruzhinji nekuda kwekushaya simba zvakanyanyisa. VaJohwa vanoti chinodiwa kugadzirisa hupfumi kuita sarudzo dzakajeka, posarudzwa hurumende inoisa zvirongwa zvekukwezva vemabhizimisi vekunze kuti vazodyara mari dzavo munyika. Zimbabwe inocherechedza neMugovera makore makumi matatu nemashanu yawana kuzvitonga. Asi veruzhinji vanoti zvinhu zviri kunetsa munyika zvekuti kana hurumende chaiyo iri kunetseka kubhadhara vashandi vayo uye yakatozivisa kuti haichakwanisa kubhadhara mari dzemabhonasi kutanga gore rino.	https://www.voashona.com/a/zimbabwe-shona-independence-chifera-mugabe-1980/2722748.html
business	Bhodha reBeitbridge Rinombovharwa Zvichitevera Mhirizhonga	Zvinhu zvinonzi hazvina kumira zvakanaka pabhodha reZimbabwe neSouth Africa reBeitbridge apo panonzi vanhu varwisana nemapurisa zvichitevera kuratidzira kwaita nezvizvarwa zveZimbabwe, vemabhazi, vedzimotokari dzinotakura zvinhu pamwe nevezvitoro, vachinyunyuta nedanho rakatorwa neZimbabwe rekurambidza kupinzwa kwezvinhu zvakasiyanasiyana munyika. VaDennis Juru, vesangano reInternational Cross Borders Association, avo varatidzira vari kudivi reSouth Africa vanoti vezvitoro, vanosanganisira verudzi rwechi India nevekuChina vabatanawo navo pachiitiko ichi, icho chinonzi chavharisa divi rebhodha rekuMessina kwemaawa anosvika kana kudarika mashanu. Asi kudivi reZimbabwe zvinhu zvinonzi zvanga zvakasiyana zvikuru sezvo vanhu varatidzira ava vazopedzisira vapisa hofisi yeZIMRA inochengeterwa zvinhu zvinenge zvatorerwa vanhu. VaJuru vanoti danhu rehurumende rekurambidza kupinzwa kwezvinhu iri richaita kuti mhuri dzakawanda dzinorarama nekutengesa dzitambure. “Isuwo ticharamba tichi ratidza kunyunyuta kwedu kuburikidza nekuratidzira kusvika hurumende yeZimbabwe yatinzwa,” VaJuru vanodaro. Hurumende yakadzika mutemo unorambidza kupinzwa munyika kwezvigadzirwa zvakaita sadovi, jam, mikaka, zvekuvakisa zvakaita semadhoofuremu, madhoo acho, mabhara nezvimwe zvakawanda zvainoti zvinogadzirwawo munyika nemakambani emo. No media source currently available 	https://www.voashona.com/a/zimbabwe-politics-beitbridge-riots/3400854.html
health	Vanhu Mamiriyoni Matatu Vofa neCovid-19 Pasi Rose	Pasi rose, huwandu hwevanhu vafa nechirwere cheCovid-19 hwadarika mamiriyoni matatu. Johns Hopkins University yemuAmerica iyo iri kuongorora kupararira kwechirwere ichi inoti vanhu vabatwa nechirwere ichi pasi rose vadarika zana nemakumi mana nezviuru mazana masere zvemamiriyoni kana kuti, 140, 800 million. MuAfrica mune vadarika mamiriyoni mana vabatwa nechirwere ichi. Vapora pasi rose vadarika mamiriyoni makumi masere kana kuti 80, million. Zvichakadaro, bazi rezvehutano rakazivisa nemusi weMugovera kuti munhu mumwe chete akafa nechirwere cheCovid-19 kuManicaland zvasiya vanhu vafa nechirwere ichi kubva zvachatanga kuparaira gore rapera vave chiuru chimwe chete nemazana mashanu nevaviri kana kuti 1, 552. Vanhu zana nemakumi matanhatu nevashanu kana kuti 165 vakabatwa nechirwere cheCovid-19 neMugovera zvasiya huwandu hwevabatwa nacho hwave pazviuru makumi matatu nemanomwe zvine mazana matanhatu nemakumi mapfumbamwe nemapfumbamwe kana kuti 37, 699. Vanhu makumi maviri nevana kana kuti 24 vakapora kubva kuchirwere ich zvasiya vanhu vapora vave zviuru makumi matatu nemashanu nevashanu kana kuti 35, 005. Vanhu vakabayiwa nhomba yeCovid-19 yekutanga vave zviuru mazana maviri zvine makumi manomwe nemakumi mapfumbamwe nevashanu kana kuti 276, 095. Vanhu vabayiwa nhomba yeCovid-19 kaviri sezvinokurudzirwa nenyanzvi vave zviuru makumi matatu nemashanu zvine mazana masere nevatanhatu kana kuti 35, 806. Zvichakadaro bazi rezvedzidzo raburitsa mashoko kuvatori venhau richiti rave kusimbaradza zvirongwa zvekudzivirira kupararira kwechirwere cheCovid-19 muzvikoro. Mutauriri webazi rezvedzidzo VaTaungana Ndoro vati zvakakosha kuti paitwe mushandirapamwe pakati pevabereki, varairidzi uye vadzidzi uye bazi rezvedzidzo richange roshanda nebazi rezvehutano kuona kuti patevedzerwa zviri kukurudzirwa kuti chirwere chisapararire. No media source currently available Bazi rezvehutano riri kuyambira kuti zvikoro zvisingatevedzere mitemo iyi zvinogona kuvharwa. Munyori mukuru musangano werimwe sangano rinomiririra vararaidzi reAmalgamated Rural Teachers Union of Zimbabwe kana kuti ARTUZ VaRobson Chere vanoti hurumende haisi kuita zvakakwana kuwanisira zvikoro zvikwanisiro zvekurwisa denda reCovid-19. No media source currently available 	https://www.voashona.com/a/vanhu-mamiriyoni-matatu-vofa-necovid-19-pasi-rose/5857722.html
health	VaMugabe Vodomwa seMunyarikani weWHO Anomirira Zvirwere Zvisingatapuriranwe muAfrica	"Mutungamiri wenyika, VaRobert Mugabe, vakadomwa nesangano reWorld Health Organisation, WHO, semunyarikani achange akamirira Africa munyaya dzezvirwere zvisingatapuriranwe, kana kuti non communicable diseases. VaMugabe, avo vane makore makumi mapfumbamwe nematu, vakadomwa mazuva maviri apfuura pamusangano uri kuitirwa ku Uruguay. VaMugabe vakaenda kumusangano uyu vachiperekedzwa negurukota nezvekunze, VaWalter Mzembi, gurukota rezvehutano, VaDavid Parirenyatwa, pamwe nemamwe makurokota ehurumende. Vachitaura vari kuUruguay, VaMzembi vaudza Studio7 kuti ichokwadi kuti VaMugabe vadomwa semunyarikani izvo zviri kufadza nyika. ""Ichokwadi VaMugabe vawana ruremekedzo rwekuve, WHO Ambassador for NCD's, Africa,"" VaMzembi vaudza Studio7. VaMugabe vachange vari pachinzvimbo ichi kwemakore maviri, uye basa iri haribhadharwe mari. Asi dzimwe nyanzvi munyaya dzehutano dzinoti dziri kushamiswa nezvaitwa neWHO zvekudoma mutungamiri ari kukundikana kugadzirisa nyaya dzehutano munyika make izvo zviri kupa kuti vakuru vakuru muZimbabwe varapwe kunze kwenyika. VaMugabe pachavo vanogara vachibuda munyika vachinorapwa kuSingapore. "	https://www.voashona.com/a/zimbabwe-africa-mugabe-united-nations/4078149.html
business	National Economic Consultative Forum Yokurudzira Kurwiswa kweHuwori muNyika	Sangano rinotarisa nyaya dzehupfumi munyika reNational Economic Consultative Forum nhasi raparura gwaro idzva rinotarisa mamiriro akaita zvinhu munyika munyaya dzezvehupfumi richi kuridzira kuti huwori hupere kuitira kuti hupfumi hwenyika husimukire. Gwaro raparurwa iri rinoti hupfumi hwenyika huri kutadza kukura pamusana pehuori hwatekeshera munyika. Nyanzvi munyaya dzezvehupfumi uye vachishanda nesangano reNECF, VaGodwin Murehwa, vanoti huwori hukaramba hwakapfunya chisero munyika zvinhu zvinoramba zvakamira nemusoro munyika. VaMrehwa vati imwe nyaya inofanira kusimbaradzwa kuti hupfumi hwenyika husimukire inyaya yekurima. Vanga vari muenzi ano remekedzwa pakuparurwa kwegwaro reNECF iri uye vari mutevedzeri wemutungamiri wenyika, VaEmmerson Mngangagwa vati huwori hukapera munyika zvinoitawo kuti hurumende ikwanise kudyidzana nedzimwe nyika pamwe nemasangano anobatsira nemari. “Tinofanira kushanda zvakasimba kuti huwori hupere munyika. Kupera kwehuwori munyika kunoitawo zvakare kuti vanoda kuzosima mari dzavo munyika vauye vakasununguka,” VaMnangagwa vanodaro. Mashoko aVaMnangagwa aya anouyawo apo mumwe wevatedzeri vemutungamiri wenyika VaPhelekezela Mphoko vari kutsoropodzwa nevamapato anopikisa pamwe nevemasangano anoshanda akazvimirira. VaMphoko vanonzi vari kuvhiringidza kurwisana nenyaya dzehuwori nenyaya yekuvhariridza kwavanonzi vakaita kuferefetwa kwenyaya yegurukota rezvedidzo yepamusoro, Muzvinafundo Jonathan Moyo. VaMphoko vanonzi vakapindira kuti VaMoyo vasasungwe nevekomisheni inorwisana nehuori yeZimbabwe Anti-Corruption Commission. VaMoyo, avo vanove zvakare nhengo yeparamende inomirira Tsholotsho, vanonzi vakatora mari inoda kusvika kuzviuru mazana mashanu zvemadhora kubva kuhomwe yeZimbabwe Manpower Development Fund, iyo vakashandisa mukutenga mabhasikoro akapiwa madzishe nevamwe kuTsholotsho. Asi vari kuzvidzivirira vachiti vakatora mari iyi kuti vabatsire vanhu vanotambura vachizvifananidza naRobin Hood, mbavha yekuEngland yaibira vapfumi ichipa varombo kunyika iyi. VaMphoko vakati kusunga VaMoyo kwaizokonzera kusagadzikana muhurumende. Zvichakadai, munyori mukuru musangano revashandi reZimbabwe Industrial Revolution Workers Federation, VaPascoe Chakanetsa, vaudza Studio 7 kuti nyaya yehuwori inonetsa kupedza munyika kana pane makororo anobatwa sezai. Zvichakadai, VaMnangangwa vakurudzira kuti pave nekutaurirana pakati pehurumende, vemabhizimusi, vashandi nevashandirwi nechinangwa chekutsvaga nzira dzekupedza huwori munyika. NECF inotiwo chimwe chiri kuita kuti zvinhu zvisafambe zvakanaka mukuitwa kwemabhizimusi munyika inyaya dzekuti vemabhizimusi havasi kukwanisa kuwana mari kumabhanga pamwe nekunonoka kunoita mapazi ehurumende mazhinji kufambisa mapepa anenge asvitswa kwaari nevemabhizimusi. Zvichakadai, VaMnangagwa vati hurumende ichaedza pose painogona kugadzirisa matambudziko ese ataurwa aya kuitira kuti zvemabhizimusi munyika zviite mutserendende. No media source currently available 	https://www.voashona.com/a/zimbabwe-politics-economy-necf-mnangagwa/3549028.html
health	Nyanzvi dzeHutano Dzoshushikana neKukwira kweHuwandu hweVanhu Vari Kubatwa neCovid-19 Munyika	Bazi rezvehutano rakazivisa kuti vanhu makumi matanhatu nevashanu kana kuti 65, vakabatwa vaine chirwere cheCovid-19 munyika yose, uye vamwe vanhu vana vakafa nacho kuBulawayo pavanhu chiuru nezana rine makumi maviri nevatatu, kana kuti 1123 ,vakavhenekwa nemusi weChina. Dunhu reBulawayo, iro ratarisana nedambudziko rekuve nevanhu vakawandisa vari kubatwa nechirwere ichi, rine vanhu makumi matatu nemumwe kana kuti 31 vakabatwa vaine chirwere, kuchitiwo dunhu reMashonaland West rine vanhu gumi nevatatu kana kuti 13. Matabeleland North ine vanhu vashanu, vana kuManicaland, vana kuMashonaland Central nevamwe vana kuMashonaland East, Matabeleland South vaviri, kuchitiwo matunhu anoti Midlands neMasvingo aine munhu mumwe chete padunhu. Dunhu reHarare harina munhu akabatwa aine chirwere ichi. Izvi zvakasiya huwandu hwevanhu vabatwa neCovid-19 munyika yose vave zviuru zvipfumbamwe nemakumi mana nevatanhatu, kana kuti 9 046, kuchitiwo vanhu vapora vave zviuru zvisere nezana rine makumi mapfumbamwe nevashanu, kana kuti 8 195. Vanhu vachiri kurwara nyika yose vave mazana mashanu nemakumi masere nevatanhatu, kana kuti 586. Nyanzvi mune zvehutano vachitungamira sangano reCommunity Working Group on Health, VaItai Rusike, vanoti vari kushushikana zvikuru nekukwira zvakare kwehuwandu hwevanhu vari kubatwa nechirwere ichi, zvikuru kumatunhu ari kuchamhembe kwenyika. Pave nekutyirwawo kuti chirwere ichi chinogona kusazokwanisa kurwiswa kana kudzivirirwa kana hurumende yakaenderera mberi nekuvhura miganho yenyika musi wa 01 Zvita sezvakayavimbisa pachitariswa kuti vanhu vazhinji vanenge vopinda nekubuda muSouth Africa, iyo inove nyika ine vanhu vakawandisa vabatwa nechirwere ichi muAfrica yose. Studio 7 yakundikana kubata mukuru anoona nezvekurwisana neCovid-19, Doctor Agnes mahomva kuti tinzwe nezvematanho avari kutora mukudzivirira kupararira kwechirwere ichi. Mukuru anoona nezvezvirwere zvinotapuriranwa mubazi rezvehutano, Doctor Portia Manangazira, vati vanga vari mumusangano vakati tivabate neMugovera. Asi VaRusike vanoti zviri kuonekwa kuBulawayo mucherechedzo wemamiriro akaita zvinhu munyika ekuti vanhu havachakoshesa kuzvichengetedza kubva kuchirwere ichi kubva pakanyevenutswa mutemo wairambidza vanhu kufambafamba uye pakabviswa mapurisa nemauto vaimanikidza mutemo wekuti vanhu vapfeke mamasiki nekutevedzera zvimwe zvose zvinokurudzirwa nebazi rezvehutano. Vanoti chitsvambe chave kune vanhu pachavo kuti vaone kuti vachengetedza hutano hwavo sezvo vari kuona kuti vanhu vakawanda havachina shungu nekutyira kuti chirwere chingangovabatawo, vachiti veruzhinji vanofanirwa kuziva kuti chirwere chichiriko. VaRusike vanoti chimwe chinogona kunge chiri kukanganisa mabasa ekurwisana nechirwere ichi kushaikwa kwemvura yekugeza maoko munzvimbo nemaguta zvakawanda, uye vari kukurudzira makanzuru pamwe nehurumende kuti vaone kuti vawanisa vanhu mvura yekushandisa kuzvishambidza. No media source currently available 	https://www.voashona.com/a/zimbabwe-covid-19-update-65-positive-cases-and-four-deaths-itai-rusike/5670209.html
health	Mutemo weBritain Unorambidza Vanobva kuZimbabwe Unonzi Unobata Vashanyi Chete.	Gweta vari chizvarwa cheZimbabwe uye vari nhengo yeZanu PF kuBritain, Doctor Simba Mavaza, vanoti danho rakatorwa nehurumende yeBritain rekumborambidza vanhu vanobva kuZimbabwe nedzimwe nyika dzekuchamhembe kweAfrica rakangonangana nevanhu vanenge vachida kushanyira nyika iyi, kwete vanenge vaine magwaro ekugara pamwe nekushanda muBritain. Doctor Mavaza vanoti zvizvarwa zveZimbabwe zvagara zviine mabasa azvo kana kudzidza muBritain, uye zvine magwaro ekuzvarwa enyika mbiri idzi zvakabatwa nemutemo uyu zviri kunze kweBritain zvinokwanisa kudzokera zvisina dambudziko kana zvichingokwanisa kuzadzisa zvinodiwa nemiutemo wekudzivirira kuparadzirwa kweCovid-19. Muzinda weBritain muZimbabwe wakazivisa kutanga kwesvondo rino kuti hurumende yawo yakadzika mutemo unomborambidza vashanyi vanobva kuZimbabwe pamwe nedzimwe nyika dziri kuchamhembe kweAfrica kupinda muBritain, senzira yekudzivirira kupararira kwechirwere cheCovid-19, icho chabata zvakasimba dunhu reSADC, kusanganisirawo neZimbabwe. Doctor Mavaza vanoti zvizvarwa zveZimbabwe zvakawanda zvichiri kunze kweBritain zviri kuda kunzwisisa nekujekeserwa pamusoro pemutemo uyu. Asi vanoti danho ratorwa neBritain iri rakanaka chose sezvo rcihidzivirira kupararira kwedenda ranetsa pasi rose iri. No media source currently available 	https://www.voashona.com/a/zimbabwe-diaspora-united-kingdom-bans-travellers-from-zimbabwe-dr-simba-mavaza/5735736.html
health	Cholera Yobata Munhu kuChiredzi Zvotyisa Vakawanda	Vagari vemudhorobha reChiredzi nenzvimbo dzakapoteredza vari kutyira kubata chirwere cheCholera icho chinonzi chakabata vamwe vanhu munzvimbo iyi nezuro zvinonzi zvakonzerwa nekushaikwa kwemvura yakachena. Bazi rezvehutano rinoti munhu mumwe chete akabatwa nechirwere checholera uye pane vamwe gumi vachiri kuongororwa. Mumwe mugari wemumusha weTshovani Vamwe vagari vakaita saAmai Enia Mukarati vemumusha weTshovani muChiredzi vanoti vave kutyira hupenyu hwavo sezvo vari kutarisana ne ndambudziko remvura iyo yave nemwedzi inodarika miviri ichinetsa\n\nizv zvatsinhirwa nevanoona nezvekufambiswa kwemabasa musangano rinomirira vagari reUnited Chiredzi Residents and RatePayers Association kana kuti UCHIRA Amai Constance Chikumbo Kanzura weward 18 mumusha weTraingle kuChiredzi, VaGilbert Mutubukiti vanoti vagary vave kumanikidzwa mvura ine tsvina yekudiridza nzimbe inodarika nemumigero yakavhurika. Vanotiwo nyaya yekuti vanhu vanozvibatsira pedyo nemigero iyi inobva yapa kuti itonyanye kusviba zvichiisa vanhu munjodzi yekubatwa necholera. VaMutubuki vati kanzuru yavo iri kuvaka zvimbuzi nekuchera zvibhorani kuyedza kuti vanhu vasarware nezvirwere zvakaita secholera. Munyori wekanzuru yeChiredzi, Engineer Wesley Kauma vati havasati vanzwa nezve denda iri kubva kubazi rezvehutano. Mukuru mubazi rezvehutano mudunhu reMasvingo, Dr Emedus Shamu vatenda kuti chirwere ichi chakabata munhu kuChiredzi vachiti bazi ravo richiri kuongorora vamwe vanofungirwa kuti vanacho. Muna 2008, vanhu vanoda kusvika zana rezviuru kana kuti 100 000 vakabatwa nechirwere checholera munyika vamwe zviuru zvina vakafa. Kuti vanhu vasabatwe nechirwere checholera, nyanzvi dzinoti vanofanira kunwa mvura yakachena, kugeza maoko nesipo vasati vabika nekudya, kubhoirisa chikafu uye kushandisa zvimbuzi. Kana munhu abatwa nechirwere ichi anoita manyoka, kunzwa nyota zvakanyanya, kurutsa kana kunzwa kuneta. Anenge achinzwa izvi anokurudzirwa kumhanya kuchipatara. No media source currently available	https://www.voashona.com/a/6827209.html
business	Vagari vekuMasvingo Vochema neKukwira kweMitengo yeZvekudya	Vagari vemudhorobha reMasvingo vochema-chema kuti mitengo yezvinhu, kunyanya chikafu, yakakwira zvisingaiti muzvitoro apo hurumende iri kuti mamiriro ehupfumi hwenyika hwaka gadzikana. Vamwe vagari vataura neStudio 7 vanoti vakashamisika svondo rino mitengo yezvikafu zvakaita sehupfu, mafuta ekubikisa pamwe nenyama zvamuka zvakakwira mutarara. Amai Rumbidzai Magomo vemumusha we Mucheke F, vanoti hupenyu huri kuramba huchivaomera nekukwira kwaita mitengo svondo rino. Chisaga chehupfu cinorema makirogiramu gumi chave kuita mazana mashanu nemakumi mashanu emadhora e RTGS kubva mumazana mana muchitoro che OK. Apowo kirogiramu imwe chete yenyama, yaiita mazana matatu emadhora eRtgs yave kuita mazana matanhatu emadhora akaraudzira, zvimwe chete nemafuta ekubikisa. Marita maviri aiita zana nemakumi manomwe emadhora ave kuita mazana maviri nemakumi mashanu emadhora e RTGS. Vagari vazhinji vanoti mitengo iri kukwira asi mihoro yavo isiri kukwira nekudaro zvichawedzera kutambura kwavo sezvo kuwana chikafu chakakwana kunenge konetsa. Muzvare Eve Mamombe, vanoti kukwira kuri kuita mitengo yechiakafu munyika kwovashaisa hope. Sangano rinomiriria vashandi munyika, reZimbabwe Congress of Trades Unions(ZCTU), rinoti mihoro yakatarwa nehurumende yevashandi vepasi inokwana zvikamu gumi nezviviri kubva muzana pamari inodiwa kushandiswa nemhuri yevanhu vashanu munyika. Sangano rinomirira vatengi munyika reConsumer Council of Zimbabwe rinotiwo mhuri yevanhu vatanhatu inoda mari inosvika zviuru makumi maviri nechimwe yemaRTGS apo vashandi vazhinji vachiwana mari isingapfuuri zviuru zvishanu zvemadhora emunyika pamwedzi. Mutungamiriri we ZCTU munyika VaPeter Mutasa, vanoti vashandi vari kunonga svosve nemuromo uye vadzorerwa munguva yehutongi hwevapambepfumi. Studio 7 yatadza kunzwa divi rehurumende panyaya iyi sezvo gurukota rezve maIndasitiri nekutengeserana munyika, Amai Sekai Nzenza vanga vasingadairi nharembozha yavo. Asi vachitaura mudare reparamende munguva pfupi yapera Amai Nzenza vakati hurumende iri kushushikana nekukwira kwemitengo uye vachashanda nemamwe mapazi ehurumende kuti vagadzirise nyaya iyi. Asi vamwe vagari vanoti zvinoshamisa kuti hurumende inogara ichiti zvinhu zvakanaka munyika iyo mitengo ichikwira kudai. VaLovemore Mashinga vanoti ivo nenyaya yekudhura kuri kuita zvinhu vave kutodya kashoma pazuva. Vanoona nezve hupfumi hwenyika vanoti mitengo iri kukwira mumari yemunyika nekuti iri kukwikwidzana ne mari yekunze yakasimba yeku America iyo yave kubvumidzwa kutenga. No media source currently available 	https://www.voashona.com/a/zimbabwe-basic-commodities-price-hike-in-masvingo-shocks-residents/5633141.html
business	Chikwereti cheRBZ Chotemesa Hurumende Musoro	Komiti yeparamende inoona nezvemari yagara neMuvhuro ichikurukura bhiri remutemo rinopa masimba ekuti hurumende itore chikwereti chebhanga guru renyika, kana kuti Reserve Bank of Zimbabwe Debt Assumption Bill. Izvi zvaitwa panguva iyo makomiti akasiyana siyana atanga kusangana kekutanga gore rino. Gurukota rezvemari, VaPatrick Chinamasa, uye gavhuna vebhanga guru renyika, VaJohn Mangudya, ndivo vange vari mudare vachibvunzwa nenhengo dzeparamende. RBZ ine chikwereti chinopfuura bhiriyoni rimwe chete remadhora icho yakaita pasi pevaive gavhuna vebhanga iri, VaGideon Gono, avo vaonzi vaiita mamwe mabasa ainge asineyi nezvaifanira kuitwa nebhanga iri. Mabasa aya aisanganisira kutenga matirakita, fotereza nezvimwe zvaipihwa vanhu vari kunzi nehurumende havafanire kuburitswa mazita avo. Asi vachitaura kukomiti yezvemari, VaChinamasa naVaMagudya vati chikwereti ichi wave mutoro kuRBZ zvopa kuti bhanga iri ritadze kushanda zvakanaka. Gore rapera vanhu vazhinji munyika vakati havaida kuti hurumende itore chikwereti ichi uye vakati vanoda kuti vose vakapihwa mari vaburitswe mazita avo. Asi RBZ nehurumende zviri kutsika madziro kuburitsa mazita aya. Dzimwe nyanzvi munya dzezvehupfumi dzinoti hazvibatsire kuti hurumende, iyo iri kutatarika nechimwe chikwereti chinosvika mabhiriyoni masere emadhora, izviwedzere mumwe mutoro. Nhengo yekomiti yezvemari, uye vari nhengo yeMDC Renewal Team, VaWillas Madzimure, vanoti vakumbira VaChinamasa naVaMangudya kuti vanogadzirisa zvimwe zvavange vasingatenderane nazvo zvikuru pamitero iri kubhadhariswa nevamwe pazvikwereti. No media source currently available  	https://www.voashona.com/a/zimbabwe-politics/2624981.html
health	Varwere Voomerwa neKushaikwa neKudhura kweMishonga	Vanhu vakawanda munyika vari kuchema chema nekushaikwa uye kudhura kuri kuita mishonga zvopa kuti hupenyu hwevarwere vakawanda huve munjodzi. Zvipatara zvikuru zvehurumende zvinonzi zvasara nemishonga yakakosha isingadarike mazuva gumi. Vanotengesa nekugadzira mishonga vanoti hurumende haisi kuvapa mari yakakwana yekunze yekutenga mishonga kubva kuIndia neSouth Africa kunyanya. Sachigaro wePharmaceutical Manufacturers Association of Zimbabwe ,VaEmmanuel Mujuru, vatenda kuti zvinhu hazvina kumira zvakanaka nenyaya yekushaya mari vachiti vanoda mamiriyoni maviri emadhora asi vari kuwana zvikamu gumi kubva muzana zvemari iyi. Mashoko aya atsinhirwawo naMuzvare Emily Nyathi vanotengesa mishonga muHarare. Amai Nyathi vati nyaya iyi yave nenguva ingatosvika makore maviri isina kugadziriswa. Hurumende inoti iri kuyedza kutsvaga mari yekubatsira mukutenga mushonga uye nemusi weChina yakapa vanotenga mishonga mari inosvika mamiriyoni matatu nezviuru zviviri mushure mekunge yambovapa mari inosvika mamiriyoni matanhatu nezviuru zvisere svondo rapera. Asi chiremba Dr Rutendo Bonde vanoti mari iyi idonwe remvura mugwenga. Mashoko aya atsinhirwawo naAmai Nyathi. Mukuru wechipatara cheMpilo Hospital, Dr Solwayo Ngwenya, vaudza nhepfenyuro yeZBC kuti vasara nemishonga inokwana mazuva gumi chete. Matambudziko aya ndemamwe kuParirenyatwa, Harare Hospital, UBH nezvimwe zvipatara zvehurumende. Mukuru weCommunity Working Group on Health, VaItai Rusike, vatendawo kuti zvinhu hazvina kumira zvakanaka munyaya dzemishonga. Vanotiwo vamwe vanhu vave kutopotera kumaporofita nekun’anga Vakawanda vataura neStudio 7 vati vave kutoita mapiritsi ekudimbura nepakati kuti vakwanise kutombowana chekunwa pazuva. Vamwewo vanoti vave kutopona nekuenda kunyika dzakaita seZambia neSouth Africa kunotsvaga mishonga. Nyanzvi munyaya dzezvehupfumi Muzvinafundo Gift Mugano vanoti hurumende inofanira kumutsiridza makambani anogadzira mushonga kuti varerutse dambudziko iri. Mari zhinji yeZimbabwe inosvika zvikamu makumi mapfumbamwe kubva muzana inobva kumasangano akazvimirira akaita seUnited Nations Children’s Fund, Global Fund neUS Presidents Emmergency Plan for Aids Relief neDepartment for International Development yekuBritain. Pharmaceutical Society of Zimbabwe inogadzira mishonga inoti inoda mari inosvika mamiriyoni makumi mana nemashanu kuti itange kushanda zvakanaka. VePharmaceutical Wholesalers Association vanoti nekuda kwechikwereti chemari inosvika mamiriyoni makumi maviri nemashanu, havachapihwe mishonga kwavaitenga. Vanoti pamwedzi vanoda mari inosvika mamiriyoni masere. No media source currently available  	https://www.voashona.com/a/varwere-voomerwa-nekushaikwa-nekudhura-kwemishonga/4621025.html
health	Vanhu Gumi Vanoshaya Vamwe Vachiparadzirwa Misha neMafashamu eMvura	Mhuri dzakawanda kuMashonaland Central, Mashonaland West, Manicaland, Midlands neMatabeleland North dzasara dzisina misha mushure mekunge yakukurwa nemafashamu emvura anotyisa asati amboonekwa mumatunhu aya kwenguva yakareba. Vanhu gumi vanonzi varasikirwa nehupenyu kusvika parizvino. Zvipfuyo, minda, mabhiriji nemigwagwa zviri kuparadzwawo nemafashamu emzvura aya. Civil Protection Unit iyo yakazivisa kuti inoda mari inosvika mamiriyoni matatu ekubatsira vanhu vanenge vawirwa nematambudziko akadai iri mubishi kuyedza kubatira vanhu ava ichibatsirana nemamwe mapazi ehurumende akaita sevemauto emuchadenga nevamwe. Mukuru weCivil Protection Unit VaMadzudzo Pawadyira vati vari kukwanisa kununura vanhu vange vavhiringidzwa nemvura iyi asi vakati titaure negurukota rezvematunhu VaIgnatious Chombo. Nyaya dzekubatsira vanhu vanenge vapinda mumatambudziko akadai dziri kubazi raVaChombo. Asi Vachombo vaudza Studio 7 kuti vari pazororo asi vakatiwo titaure nevakafanobata matomu mubazi ravo VaJoseph Made avo vange vasingadaire nharembozha yavo. Mumiriri weMakonde mudare reparamende VaKindness Paradza vanove nhengo yeZanu-PF vatenda kuti zvinhu hazvina kumira zvakanaka mudunhu ravo uye misha yakawanda yaparadzwa nemafashamu emvura aya. No media source currently available   	https://www.voashona.com/a/zimbabwe-economy/2586649.html
politics	Vanhu Vakawanda Vanonyoresa Kuitira Kuti Vakwikwidze Musarudzo Dzichaitwa Muna Kurume	Zimbabwe Electoral Commission (ZEC ) nhasi yatambira magwaro evanhu vachapinda musarudzo dzichaitwa musi wa26 Kurume, mapato makuru munyika anoti MDC Alliance, Citizens Coalition for Change pamwe neZanu PF achinyoresa mazita evanhu vachakwikwidza zvigaro zvesezveNational Assembly gumi muHarare, Chitungwiza neEpworth. ZEC yatambirawo mazita evanhu vachapinda musarudzo idzi mumatunhu ese munyika. Zvigaro zvese gumi zveNational zviri kukwikwidza muHarare, Chitungwiza neEpworth. Kunze kwemapato makuru matatu aya mamwe mapato ari kupinda mussarudzo anosanganisira Lead Party iyo ichamiririrwa nemutungamiri wayo, Muzvare Linda Masarira kuHarare Central. Ichi ndicho chigaro chete chiri kukwidzwa nebato iri. Mamwe mapato ari kupinda masarudzo ndeanoti United Democractic Alliance, NPF, Patriotic Zimbabwean Party pamwe nevamwe vari kupinda musarudzo idz vakazvimirira.\n\nAmai Betty Kaseke avo vachamirira bato reZanu PF kuKuwadzana Consituency vati zvinhu zvafamba zvakanaka uye vanotarisira kukunda.\n\nAmai Zalerah Makari veZanu PF avo vakambomirira Epworth vanotiwo havanachimwe chavari kutarisira kunze kwekukunda.\n\nAmai Susan Matsunga avo vakadzingwa muparamandeneMDC Tuye vachamirira, Citizens Coalition for Change, kuMufakose Constituency vaudza Studio 7 kutivanokumbira vanhu vekuMufakose kuti vavhotere.\n\nSachigaro weCitizens Coalition for Change muHarare, VaWellington Chikombo, avo vari kumirira Glen Norah vati veruzhinji vari kufarira shanduko yakaitwa nebato ravo uye vachakunda zvine mutsindo.\n\nVaNorest Marara Chiureki, veMDC Alliance avo vari kukukwidza kuve nhengo yeNational Assembly kutHarare Central, vaudza Studio 7 kuti vanotarisira kukunda nekuti vanhu vakawanda vari kugunun’una nemumiriri ange aripo.\n\nSarudzo idzi dizichaitwa musi wa26 Kurume, uye dziri kusarudza vanhu vachatsiva vakadzingwa basa kana kufa. No media source currently available 	https://www.voashona.com/a/zimbabwe-accepts-nominations-for-by-elections/6413759.html
politics	Zimbabwe Yokurudzirwa Kutevedzera Bumbiro reMitemo Zvizere Kana Yoita Sarudzo Dzayo	Nyanzvi munyaya dzemitemo nesarudzo dzinoti Zimbabwe inokwanisa kuita sarudzo dzakachena chete kana ikatevedza bumbiro remitemo yaro uye kana mauto akasapindira munyaya dzesarudzo nedzematongerwo enyika. Vachitaura pamusangano wakarongwa neZimbabwe Democracy Institute kana kuti (ZDI wekuzeya kuti chii chingaitwa kuitira kuti nyika iite sarudzo dzakachena muna 2023, mukuru weSAPES Trust, VaIbbo Mandaza, vati kunze kwekuteedza bumbiro pamwe nekudzorera mauto kumabharaki hapana chimwe chingaitwe kuti nyika iite sarudzo dzisingakipikiswe. Vati kunyange hazvo vamwe vachiti mutemo wesarudzo unofanira kushandurwa chikuru chiri kuita kuti nyika iite sarudzo dzinopikiswa nguva nenguva inyaya yekupindira kwemauto panyaya dzematongerwo enyika pamwe nekufambiswa zvakanaka kwesarudzo. Vati mapato anopikisa pamwe nemasangano anoshanda akazvimirira anofanira kushanda zvakasimba kuona kuti bumbiro remitemo ratevedzwa uye kuti mauto adzokera kumabharaki. VaMandaza vati hapana chikonzero chekuti mapato anopikisa apinde musarudzo kana bumbiro risingatevedzwi uye kana masoja akaramba achipindira munyaya dzematongerwo enyika sezvo bato reZanu PF richingokunda musarudzo idzi. VaMandaza vati bato reZanu PF rinoshandisa mauto uye range riri kuruza sarudzo dzese kubva muna2 000 asi richabatsirwa kuramba iri panyanga nemauto. Izvi zvatsigirwa nemutauriri webato rinopikisa reNational Patriotic Front, VaJelousy Mawarire, avo vati mauto pachawo akabuda pachena apo akabvisa vaive mutungamiriri wenyika, VaRobert Mugabe, muna Mbudzi 2017. Vachitaurawo pamusangano wanhasi, mutevedzeri wasachigaro webato guru rinopikisa munyika, reMDC Alliance, VaJob Sikhala, vabvumirana naMuzvinafundo Mandaza vachiti Zanu PF haigoni kukunda musarudzo kana ikasashandisa mauto. Hatina kukwanisa kunzwa divi remauto kana kubva kugurukota rezvekudzivirirwa kwenyika, Amai Oppah Muchinguri Kashiri, sezvo nharembozha yavo yange isiri kuita. Asi mushandi mukuru anoona nezvekuburitswa kwemashoko muZanu PF, VaTafadzwa Mugwadi, varamba mashoko VaMandaza ekuti bato ravo range richikundikana musarudzo kubva muna 2000 vachiti kunongova kutaura kwevavengi. VaMugwadi vatiwo manyepo kuti mauto anobatsira Zanu PF musarudzo vachiti mauto anopindira chete kana pachinge paita mhirizhonga. VaMandaza vatiwo mapato anopikisa pamwe nemasangano anoshanda akazvimirira anofanira kusunga dzisimbe kuunganidza mari yemaAgents, kuona kuti vanhu vanyoresa kuvhota pamwe nekudzivirira vhoti panguva yesarudzo. Asi VaMawarire vati mapato anopikisa anokwanisa kukunda chero pasina shanduko yaitika. Mumwe mushandi mukuru muZDI, VaBekezela Gumbo, vati musangano wanhasi waburitsa pachena kuti kunyange mutemo wesarudzo ukasandurwa, zvakakoshawo kuti bumbiro ritevedzwe uye kuti mauto asapindire musarudzo. Mutungamiriri wenyika, VaEmmerson Mnangagwa, vakaudza musangano webato ravo wePolitiburo svondo rapfuura kuti Zimbabwe yakatoisa zvese zvinodiwa neSADC kuti paitwe sarudzo dzakachena uye vakati vaye vanochema kuti mutemo wesarudzo unofanira kushandurwa havasi kubuda pachena kuti ndezvipi chaizvo zvavari kuda. Asi izvi zviri kurambwa nevemapato anopikisa pamwe nemasangano anoshanda akazvimirira avo vanoti VaMnangagwa vanoziva zvese zvinodiwa kuti nyika iite sarudzo dzakachena. No media source currently available  	https://www.voashona.com/a/zimbabwe-experts-urge-zimbabwe-to-follow-its-constitution-during-any-elections/6354244.html
politics	MDC Yoita Misangano Yekurangarira VaMorgan Tsvangirai neMugovera	Mukurangarira vaimbove mutungamiri webato reMDC, muchakabvu Morgan Tsvangirai, bato iri rinoti richange richiita misangano mumatunhu ose mangwana, Mugovera. Munyori mukuru webato iri, VaCharlton Hwende, vaudza Studio 7 kuti vakuru vebato ravo vachaendeswa kumatunhu akasiyana siyana kunotaura nevanhu. Vatiwo musangano wemu Harare uchaitwa nemusi weChitatu paAmbassador Hotel, apo mutungamiri webato iri, VaNelson Chamisa, vachange vachitaura pamwe chete nemukuru wesangano reLabour and Economic Development Research Institute of Zimbabwe, Doctor Godfrey Kanyenze, avo vakamboshanda naVaTsvangirai kuZimbabwe Congress of Trade Unions. VaHwende vati iyi misangano yekurangarira vaTsvangirai naizvozvo mapurisa haana chikonzero chekunetsana nevanhu vachaunganira. VaMorgan Tsvangirai vakashaya musi wa 14 Kukadzi, 2018. No media source currently available 	https://www.voashona.com/a/mdc-yoita-misangano-yekurangarira-vamorgan-tsvangirai-nemugovera/5298535.html
politics	Zanu PF Yokurudzira Nhengo Dzayo Kunoviga VaTsvangirai neChipiri	Sachigaro webato reZanu PF, Amai Oppah Zvipange Muchinguri-Kashiri pamwechete nasachigaro webato iri mudunhu reManicaland VaMike Madiro, nhasi vakurudzira nhengo dzebato ravo reZanu PF kuti dziende kunochema mutungamiriri weMDC VaMorgan Tsvangirai pavacharadzikwa nemusi weChipiri kumusha kwavo kwaHumanikwa, kuBuhera Amai Muchinguri-Kashiri vataura mashoko aya pamusangano webato ravo weProvincial Coordinating Committee, PCC, wekuvagamuchira pakusimudzirwa kwavo kuve sachigaro wezanu PF munyika yose. Vaudza nhengo dzavo kuti hapana chakaipa pakuenda kunochema uye kubata maoko pachavigwa VaTsvangirai sezvo ari mwanakomana weZimbabwe, wekudunhu reManicaland uye vakashanda vose muhurumende yemubatanidzwa. Amai Muchunguri-Kashiri vashora pfungwa dzekuti kunochema VaTsvangirai kana uri werimwe bato unenge watengesa. “Takaenda isusu tichinobata maoko kuMDC, asi vamwe vakabva vati aaah vaakutengesa ndakaona magroup group, ukaona wakadaro handi pfungwa dzakanakaba.Dzigeze dziite right, nokuti tingatadza kuwirirana as a party asi tiri maZimbabweans, ndiri kukukurudzirai kuti muende in your numbers seZanu PF, ainge ari mumwe wedu mugovernment endai munobata maoko makasununguka.” Mashoko aAmai Muchinguri-Kashiri atsinhirwa nasachigaro weZanu PF mudunhu reManicaland VaMike Madiro. VaMadiro vati kunochema VaTsvangirai neimwe nzira kunobatsira kuti vakwanise kuwana rutsigiro pasarudzo dzichaitwa mwedzi mishoma inotevera. VaMadiro vati vatsigiri veZanu PF havafanirwi kuenda kunochema mufi vakapfeka mbatya dzemusangano wavo sezvo zvichizokwanisa kuitisa mhirizhonga sezvakamboitika parufu rwemudzimai vaVaTsvangirai Amai Susan Tsvangirai makore akati kuti apfuura, apo vakashayika mutsaona yemotokari. VaGift Kagwida, vaoona nezvekufambiswa kwemabasa muZanu PF kuno kuManicaland. VaKagwida vakurudzira nhengo dzebato ravo reZanu PF kuti dzisarege kuenda kunovigwa VaTsvangirai senzira yekunotapa hurongwa hwebato iri nemusi weChipiri. “Mashoko atiri kutambira isu ndeekuti burial yaTsvangirai is on Tuesday saka isisu seZanu PF tinofanirwa kuenda kuti tinoita neutralise the opposition pane zvainenge ichiita ikoko kurufu kwacho.” Asi sachigaro weMDC-T kuManicaland VaDavid Chimhini vachitaura vari parunhare vati kuda kutsvaga mavhoti parufu hazvisi zvinhu zvinotarisirwa sezvo VaTsvangirai vaive munhu ane chiremera nekudero vanoda kupihwawo ruremekedzo pakuvigwa kwavo. VaChimhini vati ino inguva yekubatana kwete kupatsanurana nenyaya yezvematongerwo enyika kana kuda kutsvaga rutsigiro nepanhamo. Mune imwewo nyaya, Amai Muchinguri-Kashiri vayambira nhengo dzebato ravo kuti vasiyane nemhirizhonga apo nyika yatarisana nesarudzo. Amai Muchinguri-Kashiri vati mhirizhonga inokanganisa bato ravo sezvo ichitanda vangade kuritsigira uye zvichishoresa. Vati ngozi yevaurayiwa haiuyi kuZanu PF. “Isusu Zanu PF must lead by example hatidi violence, hatidi, youths hatidii! Vanamai ngatidzidziseyi vana wedu zvakanaka, inini ndakambozvitaura kuti ukauraya munhu ngozi haiuyi kuZanu PF, ukaita violence uri kudzingira wanhu kubva kuZanu PF, ngatibataneyi hatidi violence please.” Pamusangano weZanu PF uyu pataurwawo nyaya yekuunganidza mari kuti vakwanise kuvaka mahofisi emuzinda wavo, uye nekuita mhemberero dzekusimudzirwa kwaAmai Muchinguri-Kashiri mubato. Nhengo dzebato iri zvakare dzayambira vechidiki kuti varemekedze hutungamiriri huripo. No media source currently available 	https://www.voashona.com/a/zimbabwe-politics-tsvangirai-kashiri-zanu-pf/4259867.html
politics	Mutori weNhau, Hopewell Chin'ono, Anorambirwa Chibatiso neDare	Mutori wenhau ane mukurumbira, Hopewell Chin’ono, anyimwa nedare repamusoro mukana wekubhadhara mari yechibatiso kuitira kuti atongwe achiba kumba kwake pamhosva yaari kupomerwa yekukurudzira veruzhinji kuti varatidzire zvine mhirizhonga. Mumutongo waverengwa namutongi VaWebster Chinamhora, uyo wakanyorwa naVaTawanda Chitapi, dare repamusoro ratura kuti Chin’ono haakodzere kubuditswa mujeri. Zvaturwa nedare zvatsinhirwa nerimwe remagweta raChin’ono, VaGift Mtisi. VaMtisi vati vachatora matanho kana vachinge vanzwisisa zviri mumutongo uyu. Mukuru wesangano rinorwira kodzero dzevatori venhau reMisa Zimbabwe, VaTabani Moyo, vati matare anofanira kushanda asina divi raakarerekera vakakurudzira kuti hurumende yeZimbabwe idzokere pahutongo hwejekerere. Chin’ono ari kupomerwa mhosva yekunzi akanyora padandemutande rake reTwitter achikuridzira kuti veruzhinji varatidzire zvine mhirizhonga mukati vachipandukira hurumende yaVaEmmerson Mnangagwa. Mutongo pachikumbiro chemutungamiri weTransform Zimbabwe, VaJacob Ngarivhume, avo vakadaidzira kuti munyika muratidzirwe musi wa31 Chikunguru, chekuti vatongwe vachibva kumba kwavo wakatarisirwa kuturwa nedare reHigh Court mangwana zvichitevera kunyimwa kwavakaitwa mukana uyu nedare ramejesitiriti. Zvichakadai, sangano reParadigm Initiative iro rinova mubatanidzwa wemasangano akawanda pasi rose anorwira kodzero dzevatori venhau, raburitsa gwaro richitsoropodza kusungwa kwaChin’ono. Sangano iri rati kusungwa kwaChin’ono kunoratidza kuti hurumende yeZimbabwe iri kutyora bumbiro remitemo zvikurusei kodzero dzekutaura kwakasununguka. No media source currently available 	https://www.voashona.com/a/zimbabwe-journalist-chinono-denied-bail/5533474.html
business	Paramende Yokomekedzwa Kuongorora Zvakadzama Zvibvumirano zveChina neZimbabwe	Mutauriri weNational Assembly, VaJacob Mudenda, vakurudzira neChipiri nhengo dzedare reparamende kuti dziongorore zvibvumirano zvese zvakasainiranwa pakati peZimbabwe neChina svondo rapfuura pamwe nekuona kuti mari ichabuda pazvibvumirano izvi yashandiswa zvine mwero. Vachitaura pamusangano wezuva rimwe wekuzeya bhajeti regore rinouya, VaMudenda vati nhengo dzeparamende dzine basa guru rekuona kuti mari yese inenge yawanikwa nehurumende yashandiswa nemazvo uye sezvinenge zvakarongwa pabhajeti. No media source currently available Vati zvakakosha kuti nhengo dzeparamende dzione kuti zvibvumirano zvese zvakasainwa neZimbabwe neChina zvashanda mukubatsira veruzhinji. China neZimbabwe zvakasainirina zvibvumirano zvekuita zvirongwa zvakati kuti zvinokosha mabhiriyoni angangosvike mana emadhora uye pasi pemutemo zvibvumirano izvi zvinofanira kuzozeiyiwa neparamende. Mutauriri weMDC inotungamirirwa naVaMorgan Tsvangirai, VaObert Gutu, vaudza Studio 7 kuti vachaudza nhengo dzedare kuti dzirambe zvibvumirano izvi pazvichaunzwa kuparamende. VaMudenda vatiwo nhengo dzedare reparamende dzinofanira kuona kuti bhajeti rinoita zvinodiwa neveruzhinji vakati zvinosuwisa kuti bhajeti regore rinouya remadhora mabhiriyoni mana harina mari yakawanda yekuita mabasa ekusimudzira hupenyu hwevanhu sezvo mari yaro zhinji ichienda kumihoro yevashandi vehurumende. Vaenderera mberi vachiti kunyange hazvo gurukota rezvemari, VaPatrick Chinamasa, vachiti hupfumi huchakura nezvikamu zviviri nechidimbu kubva muzana, kukura uku kuri pasi kweuko kunotarisirwa neveruzhinji pasi pechirongwa chehupfumi chehurumende cheZimAsset kana kuti Zimbabwe Agenda for Sustainable Socio-Economic Transformation icho chinotarisira kuti hupfumi huchakura nezvikamu zvinomwe nechidimbu kubva muzana gore rinoouya. VaMudenda vati vanotarisira nhengo dzeparamende dzese kuti dzipenengura bhajeti iri apo richazeiwa muparamende svondo rinouya dzisati dzaripasisa pamwe nekupa gurukota rezvemari mazano ekuti vakangavandudze sei hupfumi hwenyika. Imwe nyanzvi munyaya dzepfumi, vachishanda nesangano reLabour and Economic Development Research Institute of Zimbabwe, VaGodfrey Kanyenze, vaudzawo nhengo dzedare reparamende idzi kuti hupfumi hwenyika hausi kuzokura sezvinotarisirwa nekuti hurumende inokoshesa zvisina maturo. Vanoti semuenzaniso hurumende inotengera makurukota ayo motokari dzinodhura asi ichitadza kuita zvinhu zvinoita kuti vanhu vararame zvakanaka sekuvapa mvura yakachena nekuvawanisa hutano. VaKanyenze vatiwo havawoni hupfumi hwenyika huchikura sezvinotarisirwa nehurumende nekuda kwekusanaya kwemvura. Vakurudzira kuti nhengo dzedare reparamende kuti dziite basa radzo nemazvo pamwe nekuona kuti hurumende yashandisa mari nemazvo. Sachigaro wekomiti yeNational Assembly inoona nezvekushandiswa kwemari yehurumende kana kuti Public Accounts, Amai Paurina Mpariwa, vati nhengo dzeparamende dzine samba chose rekumanikidza makurukota ehurumende asi haadzina zvadzingaite kana pasina mari yakakwana. Nhengo dzedare reparamende dzichatanga kuzeya bhaejeti regore rinouya svondo rinouya uye dzinotarisirwa kuripasisa dzisina kusandura zvakawanda sezvinowanzoitika makore ese.	https://www.voashona.com/a/zimbabwe-mudenda-mdc-china/3093741.html
business	Inflation Yokwira Zvisati Zvamboonekwa Mumakore Gumi Apfuura	Zimbabwe National Statistics Agency kana kuti Zimstats inoti inflation yemunyika yakwira kusvika pazvikamu makumi matatu nechiga chimwe kubva muzana kana kuti 31.01% kubva pazvikamu makumi maviri nezviga makumi masere nemashanu kubva muzana kana kuti 20, 85%. Aka ndekekutanga mitengo yezvinhu kukwira zvakadai mukati memakore gumi. Zimstats inoti mitengo yezvinhu zvakaita sechingwa, zvinwiwa nehembe ndizvo zvapa kuti mitengo yezvinhu ikwire. Nyanzvi munyaya dzezvehupfumi Doctor Godfrey Kanyenze vanotungamira sangano reLabour and Economic Development Research Institute of Zimbabwe. No media source currently available  	https://www.voashona.com/a/inflation-yokwira-zvisati-zvamboonekwa-mumakore-gumi-apfuura/4704463.html
health	Hurumende Inotara Coronavirus seDambudziko Guru Rakatarisana neNyika	Hurumende yatara chirwere cheCoronavirus sedambudziko guru rabata nyika yose, kana kuti National Disaster, uye ndokukanzura zvirongwa zvakawanda zvinosangana vanhu vakawanda senzira yekudzivirira kupararira kwechirwere ichi. Vachitaura nevatori venhau kuState House, mutungamiri wenyika, VaEmmerson Mnangagwa, vati vaona zvakakodzera kutora matanho aya nekuti nyika inogona kuwirwa nedambudziko reCoronavirus sezvo ratove munyika dzakavakidzana nayo dzakaita seSouth Africa. Vati kutara Coronavirus sedambudziko renyika yese kunoita kuti nyika ikwanise kuunganidza mari, nezvimwe zvinodiwa kurwisana nechirwere ichi. Vati hurongwa uhwu huchange huchitungamirrwa nebazi rezvehutano. VaMnangagwa vati zvipatara zvese munyika zvave kutarisirwa kugara zvakagadzirira kuongorora pamwe nekurapa chirwere ichi. Vatiwo hurumende iri kugadzira nzvimbo dzakawanda dzekuchengetera vanhu vanofungidzirwa kuti vane hutachiwana hweCoronavirus. VaMnangagwa vati vese vari kuronga kuenda kunyika dzine chirwere ichi vanofanira kumbomira nzendo dzavo kudzamara zvinhu zvadzikama. Vatiwo hurumende yambomisa zvirongwa zvinounganidza vanhu vakawanda zvakaita seZimbabwe International Trade Fair nemhemberero dzekucherechedza zuva rekuwana kuzvitonga idzo dzange dzichifanirwa kuitwa mwedzi unouya. Zimbabwe yakanzurawo mitambo pamwe nekukurudzira kusaungana kwevanhu pamichato pamwe nedzisvondo kuitira kuti chirwere ichi chisapararire. VaMnangagwa vati hurumende ichazoongorora danho iri mukati memazuva makumi matanhatu ari kutevera. Panyaya yezvikoro, VaMnangagwa vati sezvo pasina kana mumwe chete abatwa nechirwere ichi, zvikoro zvicharamba zvakavhurwa sezvo zvave pedyo nekuvhara asi vakati hurumende ichaongorora danho iri kana pane zvinenge zvaitika. Vatiwo mahofisi ese ehurumende anofanira kuchitanga kuongorora kuti vanhu vanofungidzirwa kuti vane hutachiwana hweCoronavirus. Vati kunyange vatora matanho aya nzvimbo dzese dzekupinda nadzo munyika dzicharamba dzakavhurwa asi vakati vachasimbaradza nzira dzekuongorora vanhu vanobva kune dzimwe nyika zvikuru sei kunyika dzine hutachiwana uhwu. Vati vanhu vanofanira kuchinja maitiro nekuregedza kuita zvimwe zvinhu senzira yekuzvidzivirira kubva kuCoronavirus. Vatiwo kunyange hazvo pasina ati abatwa nechirwere ichi, chave kutokanganisa nyaya dzehupfumi munyika zvekuti nyika inogona kutadza kubata zviga zvayo zveVision 2030. Chirwere cheCoronavirus chauraya vanhu vanodarika zviuru zvinomwe nekubata vanodarika zana nemakumi masere ezviuru pasi rose. No media source currently available 	https://www.voashona.com/a/zimbabwe-government-declares-coronavirus-national-disaster/5332606.html
business	Kanzuru dzeChitungwiza neHarare Dzoenderera Mberi Dzichiputsa Zvivakwa Zvisiri paMutemo	Makanzuru eHarare neChitungwiza nhasi aenderera mberi nekupwanyira vanhu midziyo yavo achiti zvivakwa izvi zviri kunze kwemutemo. Panguva yanga ichiitika izvi, dare repamusoro reHigh Court ranga richinzwa chikumbiro chekuti kupwanywa kwezvivakwa izvi kumiswe. Kanzuru yeHarare ichishanda pamwechete nemapurisa nhasi yapwanya zvivakwa zvevanotengesera mumigwagwa pamwe nedzimwe nzvimbo dzinotengeserwa motokari kuMbudzi round-about ukuwo kanzuru yeChitungwiza ichipwanyawo zvimwe zvivakwa zvakadai mudhorobha iri. Mutungamiri wesangano revanotengesera mumigwagwa reVendors Initiative for Social and Economic Transformation, VaSamuel Wadzai, vati sangano ravo rarwadziwa zvikuru nedanho ratorwa nekanzuru yeHarare. Mutauriri wekanzuru yeHarare, VaMichael Chideme, vaudza Studio7 kuti kanzuru yavo haisi kuzoramba yakapeta maoko vanhu vachiita madiro aJojina muguta ravo. Vanoona nezvekufambiswa kwemabasa musangano reChitungwiza Residents Trust, Muzvare Alive Kuveya, vati kanzuru yemudhorobha ravo yakabvira nezuro kupwanyira vanhu midziyo yavo. Muzvare Kuveya vatiwo chiri kuvarwadza ndechekuti vamwe vari kupwayirwa zvivakwa zvavo ivo vachibhadhara mitero kukanzuru vachiti pari zvino havachazive chekubata sevagari. Meya wedhorobha reChitungwiza, VaLovemore Maiko, vati zviri kuitwa izvi hazvisi kuitwa nekanzuru iri yoga vachiti chirongwa ichi chirongwa chiri kuitwa nemapazi ehurumende akawanda. VaWadzai vakurudzira hurumende kuti itange yatarisa raramo yevanhu pakatariswa kusamira zvakanaka kwehupfumi hwenyika kwete kuti imhanyire kutorera veruzhinji chingwa chiri pamuromo. Panguva yanga ichipwanya zvivakwa zviri muHarare neChitungwiza, dare repamusoro iro ranga richifanira kunzwa chikumbiro cheChitrest chekuti kupwanywa kuri kuitwa zvivakwa izvi kumbomiswa rati richazonzwa chikumbiro ichi nemusi weChina. VaTafadzwa Muguti, vanove Provincial Development Coordinator wedunhu reHarare vakaburitsa mashoko nezuro vachiti chirongwa chekupwanya zvivakwa zviri kushanda zviri kunzwe kwemutemo chichaitwa muHarare, Chitungwiza neRuwa senzira yekuchenesa dunhu reHarare. Zvichakdai, rimwe sangano rinomirira vagari vemuHarare, reCombined Harare Residents Association, raburitsa mashoko richikurudzira hurumende kuti isiye makanzuru aite zvisungo zvawo ega kwete kuaudza zvekuita. Pakamboitwa chirongwa chakadai muna 2005 icho chaidaidzwa kuti Operation Murambatsvina, nhume yeUnited Nations, Amai Anna Kajumulo Tibaijuka, vakati chirongwa ichi chakasiya vanhu vanodarika zviuru mazana manomwe (700 000) vasina pekugara uye zvekudya. No media source currently available 	https://www.voashona.com/a/chitungwiza-and-harare-counils-continue-with-demolitions-of-illegal-strauctures/5921164.html
politics	Zviuru neZviuru zveVanhu Zvoratidzira muHarare	Zviuru nezviuru zvevanhu nhasi zvaratidzira muguta reHarare nezvikonzero zvakasiyana siyana asi kuratidzira kwatanga murunyararo kwazopera kwaita mhirizhonga apo mapurisa ange iota hwakiti nagonzo nevanhu. Vebato reTransform Zimbabwe, vakapedza zvidzidzo asi vasina mabasa, veTajamuka neveHastag This Flag nevanhuwo zvavo vabatana nhasi mukutaridzira muHarare vamwe vachiti havadi nyaya yekuparurwa kwemabond notes nebhanga guru renyika reReserve Bank of Zimbabwe muna Gumiguru. Vamwe vesangano reZimbabwe Coalition for Unemployed Graduates kana kuti Hash Tag This Gown vange vachichema chema kuti havana mabasa. Mutungamiri weTransform Zimbabwe VaJacob Ngarivhume vanove vakatungamirira kuendesa nyaya kudare kuti vabvumidzwe kuratidzira mushure mekunyimwa mvumo nemapurisa vati havasi kuzotambira nyaya yemabond notes. Mumwe wevange vachiratidzira ati anoinzi Danai uyo ataurira nhepfenyero yeStudio 7 kuti atombosiya basa rake rechigweta kuti aratidzire kusada kwake mari yemabond notes. Tadini Wenyika Masaya mumwe wevatungamiriri ve#ThisGown vanga vachiratidzirawo audzawo Studio 7 kuti shuviro yavo ndeyekuti hurumende yaVaMugabe isiye matomu. VaEarnest Mupoperi ashorawo zvikuru mapurisa awo anogarorova vanhu vanenge vachiratidzira. Vati hurumende inofanirwa kuteerera zvirikutaurwa neruzhinji kuti mari dzemabond notes hadzidiwi. VaRoddy Takaruza veTransform Zimbabwe vati vafadzwa nehuwandu hwevanhu vabuda vachiratidzira. VaNgarivhume nevamwe varatidzira vashoma ndivo vazotenderwa kupinda negwaro renyunyuto kumahofisi egurukota rezvehupfumi iro ratambirwa nevakafanobata chigaro chemunyori mukuru muhofisi iyi VaZvinechimwe Churu avo vavimbisa kuti vachasvitsa gwaro iri kuna VaPatrick Chinamasa. VaChinamasa vange vachinzi havapo. Asi apo vanhu vange vachiratidzira ava vange voda kuenda kudare reparamende, mapurisa ange akapakatira pfuti, hutsi hunokatyidza nemboma abva atanga kukanda hutsi hunokatyidza uye kuvarova. Mumwre arohwa nemapurisa mutori wenhau VaChris Mahove vanonyorera African News Agency. Hatina kukwanisa kubata mutauriri wemapurisa Senior Assistant Commissioner Charity Charamba sezvo vange vasiri kudaira nharembozha yavo kuti tinzwe divi remapurisa uye kuti pane asungwa here. Asi zvinhu munyika hazvina kumira zvakanaka nenyaya yehupfumi uho hwaenda kumawere. Mutungamiri wenyika VaRobert Mugabe vanoti chapa kuti zvinhu zviite manyama amire merogo inyaya yezvirango zvakatemerwa nyika nehurumende dzekunze. Asi nyika idzi dzinoti kutonga nedemo kwaVaMugabe ndiko kwapa kuti Zimbabwe iite seyakageza negoka munyama. 	https://www.voashona.com/a/zimbabwe-matongerwo-enyika/3447214.html
politics	VaTsvangirai neVatungamiri veMapato ari muMDC Alliance Vanoita Musangano Wavo weKutanga	Vatungamiri vemapato manomwe ari mumubatanidzwa wemapato anopikisa weMDC Alliance vaita musangano wavo wekutanga muHarare nhasi mutungamiri weMDC VaMorgan Tsvangirai vari sachigaro. Mapato manomwe anoti MDC-T, MDC, PDP, Zanu Ndonga, Zimbabwe People First, Transform Zimbabwe neMutiracial Democratic Party, akasaina chibvumirano chekuumba mubatanidzwa uchakwikwidzana nebato riri kutronga reZanu PF. VaTsvangirai ndivo vakasarudzwa kuti vamirire mubatanidzwa uyu vachikwikwidzana nemutungamiri weZanu PF, VaRobert Mugabe. Mutauriri weMDC Alliance, uye vachitungamira Transform Zimbabwe, VaJacob Ngarivhume vanoti musangano wavo wekutanga uyu wanga uri wekuchitanga kuronga hwaro hwekutevera kugadziriro yavo yesarudzo dzegore rinouya. VaNgarivhume vanoti vawiriranawo kuti vaenderere mberi nekuparura mubatanidzwa uyu mumatunhu ose emunyika, vachitanga nekuBulawayo musi wa 26 mwedzi uno. Vatiwo zvakare nhaurirano dzekuti ndiani vachamirira mubatanidzwa musarudzo dzenhengo dzeparamende nedzemakanzuru dzichiri kuenderera mberi mumubatanidzwa wavo. No media source currently available  	https://www.voashona.com/a/zimbabwe-mdct-alliance-/3980255.html
politics	Bata Murefu, Bata Mupfupi Yonetsa muZanu PF	Dzimwe nyanzvi dzezvematongerwo enyika dzinoti zvinhu hazvina kumira zvakanaka mubato reZanu PF zvichitevera kushoropodzwa kwakaitwa mutevedzeri wemutungamiri wenyika, VaEmmerson Mnangagwa, pamusangano wakaitirwa kuBindura neMugovera. Vachitaura pamusangano wakaitwa nemutungamiri wenyika, VaRobert Mugabe, nevechidiki kunhandare yeChipadze mudhorobha reBindura mukupera kwesvondo, mudzimai wemutungamiri wenyika, Amai Grace Mugabe, vakatsoropodza VaMnangagwa vachiti havafanire kuramba vakanyarara kana vatsigiri veZanu PF vari muchikwata chiri kuzvidaidza kuti Team Lacoste vachitsoropodza VaMugabe naivo Amai Mugabe. Amai Mugabe vakati VaMnangagwa kana vakamira pachokwadi kuti vari kutsigira VaMugabe havafanire kuwanikwa vachishamwaridzana nevanhu vakadzingwa mumusangano wavo. Ukuwo VaMugabe vakataura mashoko akaonekwa nevamwe sekunge anoti VaMnangagwa kuti vasvike pavari, pamusana pavo ivo VaMugabe. VaMugabe vakati pakanga potsvagwa munhu aifanirwa kunge ari mukuru we security mubato muna 1976, VaMugabe vakaita kuti VaMnangagwa vatore basa iri kunyange hazvo vakanga vambosiya zvehondo vachienda kuchikoro. Imwe nyanzvi munyaya dzezvematongerwo enyika uye vari mutungamiri wesangano reCrisis in Zimbabwe Coalition, Muzvare Memory Kadau, vati VaMnangagwa vave patambo zvekuti vanogona kudzingwa muZanu PF chero ipi nguva. Zvataurwa naMuzvare Kadau zvatsinhirwa neimwe nyanzvi munyaya dzezvematongerwo enyika, VaMasimba Kuchera, avo vati VaMnangagwa havakwanise kupindura zvinenge zvataurwa naAmai Mugabe sezvo zvichiratidza kuti Amai Mugabe vane masimba akawanda pari zvino. Amai Mugabe vakati havasi kufara nemashoko ari kubuda ekuti vari kuda kutora matomhu kubva kumurume wavo kana achinge asiya chigaro. Asi Muzvare Kadau vanoti muitiro waAmai Mugabe uri kuratidza pachena kuti vari kuda masimba kunyange hazvo vachihwanda nemunwe. VaKuchera vanotiwo mashoko aAmai Mugabe ekuti VaMugabe vakashevedza gurukota rinooona nezvekudzivirirwa kwenyika, VaSidney Sekeramayi, kuti vazotaura navo mushure mekurwara kwavakaita mushure mekunge vadya chikafu pavakanobata maoko kuManicaland zvichitevera kufa kwakaita murume wemutungamiri wedare reseneti, Amai Edna Madzongwe, kunoratidza kuti VaMugabe vari kuda kuti VaSekeramayi vatore matomhu kubva kuna VaMugabe. Asi VaMugabe pachavo vanoti havasi kuzodoma munhu achatora matomhu kubva kwavari vachiti izvi zvichaitwa pamusangano wekongiresi yebato ravo sezvinotaurwa nebumbiro remitemo reZanu PF. Vanhu vakawanda vanoti zviri kuitika muZanu PF zvinoratidza kuti bato iri harichina pfungwa dzekugadzirisa zviri kunetsa munyika zvakaita sekuwanira vanhu mabasa, kuwanikwa kwemari nezvimwe zvinokosha muhupenyu. Dzimwe nyanzvi dzinoti zvose zvakataurwa kuBindura zvinhu zvaifanirwa kunge zvakataurwa mu Politburo yeZanu PF kwete kuzvifumura kwava kuyita bato iri richitaura zvinhu pachena zviri kunetsa. No media source currently available 	https://www.voashona.com/a/zimbabwe-mugabe-tears-his-own-party/4024198.html
business	VaMnangagwa Voparura Musangano weZvekurima kuVictoria Falls	Mutungamiri wenyika VaEmmerson Mnagagwa vakasvika muVictoria Falls nezuro sezvo vari munyarikani pamusangano uri kuitwa mudhorobha iri weSouthern African Confederation of Agicultural Unions. Musangano uyu uri kutarisirwa kutanga nhasi. VaMnangagwa vakaendawo negurukota rinoona nezvekurima VaPerrance Shiri. Nyika dzinosvika gumi nenhatu dziri kutarisirwa pamusangano uyu dzichizeya nyaya dzekutengeserana mune zvekurima. Masangano anoti Zimbabwe Farmers Union neCommercial Farmers Union ndiwo akaronga musangano uyu. Panopera musangano uyu pari kutarisirwa kuti panenge pave sachigaro mutsva wesangano iri sezvo aripo ikozvino, Doctor Theo de Jager, vanenge voenda pamudyandigere. Muzvinafundo munyaya dzezvekurima VaMandivamba Rukuni vanoti musangano uyu wakakosha zvikuru kunyika dzekuchamhembe kweAfrica munyaya dzekutengeserana. No media source currently available  	https://www.voashona.com/a/vamnangagwa-voparura-musangano-wezvekurima-kuvictoria-falls/4392622.html
politics	Musangano weNational Convergence Platform Unombomiswa	Vari kuronga musangano weNational Convergence Platform wekuti zvizvarwa zveZimbabwe zvigare pasi zvizeye matambudziko akatarisana nenyika, Mufundisi Sebastian Bakare, vanoti musangano uyu wava kumbomira kuitwa sezvo vanhu vazhinji vasiri kutambira musangano uyu. No media source currently available Vachitaura nevatori venhau mu Harare, Bishop Bakare vati vanhu vazhinji havasi kutambira hurongwa uhwu uhwo hwanga huchifanira kuitwa musi wa 24 Gumiguru, 2015. Mutauriri we National Convergence Platform, Va Vince Museve, vatiwo chimwe chiri kunetsa kuti zvizvarwa zveZimbabwe zvigare pasi zvizeye matambudziko azvakatarisana nawo pamwe nekutsvaga nzira dzekugadzirisa zviri kunetsa inyaya yemari. Ve National Convergence Platform vave nenguva inokwana gore vachiedza kuti zvizvarwa zveZimbabwe zviungane. Va Bakare varamba mashoko akabuda mune mamwe mapepanhau ekuti musangano uyu uri kutadza kubudirira nepamusana pekuti vanga vane vatungamiri vavanga vachida kuti vatungamire mubatanidzwa wemapato ezvematongerwo pamberi pesarudzo dzemuna 2018 kana kuti grand coalition. Mutungamiri weProgressive Democratic Party, Va Tendai Biti, pamwe nemutungamiri werimwe boka reMDC, Va Welshman Ncube, vakabuda pachena kuti havadi kuti mutungamiri weMDC, Va Morgan Tsvangirai, vatungamirire grand coalition iyi. Asi vamwe vakaita saVa Simba Makoni, vebato reMavambo, Kusile, Dawn vanoti vanhu havafanire kumhanyira kugoverana mhuka yavasati vabata vachiti mapato anofanirwa kuita chirwirangwe kuti abvise hutongo hweZanu PF yavari kupomera mhosva yekuondomora hupfumi hwenyika. Va Museve vati zvizvarwa zveZimbabwe zvikaungana kuti zvizeye matambudziko akatarisana nenyika, panogona kubuda gwara razvingatevedzera mukugadzirisa zviri kunetsa munyika. Zvichakadai, Va Bakare vati seNational Convergence Platform, vachakoka munhu wese ane chekuita nekugadzirisa zviri kunetsa munyika kusanganisira vari muhurumende, vemapato ezvematongerwo enyika, masangano anoshanda akazvimirira neruzhinji rweZimbabwe. VaBakare vati musangano wavari kuda kuti uitwe uyu hausi kuzotarisa kuti munhu anotsigira bato ripi rezvematongerwo enyika sezvo munhu wese achibatwa nezviri kuitika munyika.	https://www.voashona.com/a/bakare-shona-mdc-tsvangirai-makoi-ncube-biti/3008818.html
health	Mutungamiri weNyika, VaMnangagwa, Vanotambira Nyomba yeCovaxin Kubva kuIndia	Chikamu chekutanga chenhomba yeCOVAXIN inodzivirira Covid-19 yakapiwa Zimbabwe neIndia serubatsiro chapinda munyika, mutungamiri wenyika VaEmmerson Mnangagwa vachigamuchira mushonga uyu panhandare yendege yeRobert Gabriel Mugabe International Airport muHarare. Bepanhau reHerald rinoti vachigamuchira rubatsiro urwu, VaMnangagwa vatenda zvikuru mutungamiri weIndia pamwe nehurumende yeIndia, vachiti rubatsiro urwu rwauya panguva yakakodzera. VaMnangagwa vanonzi vati Zimbabwe iri panyika dzekutanga dzakave nehurongwa hwekubaya vanhu nhomba. Vanonzi vakokawo vemabhizimusi vekuIndia vanoda kuzotanga mabhizimusi munyika kuti vashandise mikana iri kuunzwa nechirongwa cheNational Development Strategy NDS 1. Mumiriri weIndia muZimbabwe VaVijay Khanduja ndivo vasvitsa nhomba iyi kumutungamiri wenyika. VaKhanduja vatiwo rubatsiro urwu mucherechedzo wehukama hwakasimba pakati peZimbabwe nenyika yavo yeIndia. VaMnangagwa vaperekedzwa nemutevedzeri wavo uye vari gurukota rezvehutano VaConstantino Chiwenga pamwe nemamwe makurukota ehurumende. India yakapa Zimbabwe nhomba inosvika zviuru makumi manomwe nezvishanu, 75 000, asi zviuru makumi matatu nezvishanu, kana kuti 35 000 ndizvo chete zvakwanisa kupinda munyika, zvichireva kuti imwe nhomba inosvika zviuru makumi mana ichatevera munguva pfupi inotevera. Zimbabwe yakawana zvakare rubatsiro rweimwe nhomba yeSinopharm kubva kuChina mukutanga kwemwedzi uno uye yakatengawo zvakare imwe nhomba yekuChina yeSinovac. Hurumende yakabvumidzawo kushandiswa kwenhomba yekuRussia, yeSputnik V. Nhomba yeCOVAXIN iyi yakagadzirwa nekambani yeBharat Biotech ichishanda pamwechete nesangano rinoona nezvetsvakurudzo dzemishonga muIndia, reIndian Council of Medical Research. Nhomba iyi inobayiwa kaviri, kepiri kachibaiwa mushure memazuva makumi maviri nemasere, kana kuti 28 ekunge munhu atora nhomba yekutanga. Nhomba yeCOVAXIN inonzi yakaratidza zvikamu makumi masere nechimwe kubva muzana, kana kuti 81 percent, zvekushanda kwayo kudzvirira Covid-19 pavanhu vanenge vasina nhoroondo yehutachiwana hunokonzera chirwere ichi mushure mekunge vabaiwa nhomba yepiri. Nyanzvi mune zvehutano vachidzidzisa pa Nottingham Trent University kuBritain, Doctor Mathew Nyashanu, vanoti chinhu chakanaka chose kuti Zimbabwe yawana imwe nhomba kubva kuIndia, asi vanokurudzira kuti dai hurumende ichifanodzidzisa veruzhinji pamusoro penhomba inenge ichizopinda munyika nhomba iyi isati yapinda. Doctor Nyashanu vanoti izvi zvinozobatsira kuti veruzhinji9 vanenge vave neruzivo nechakare panozopinda mushonga uyu munyika, pane kuti vanhu vatange kudzidziswa nezvawo iwo wazara munyika. Doctor Nyashanu vanotiwo hurumende inofaniorwa kutenga mushonga wakawanda unenge wafarirwa nevanhu wakawanda kuitira kuti vanhu vasazosanganisirwa mishonga kana vachinge vonobaiwa nhomba dzepiri vachizopiwa unenge wakasiyana nenhomba yekutanga. No media source currently available 	https://www.voashona.com/a/zimbabwe-president-mnangagwa-receives-covid-19-covaxin-vaccine-from-india/5832435.html
health	Mvura Yonetsa Vagari vekwaGutu kuMasvingo	Vagari vakawanda kwaMpandawana kwaGutu vanoti vari kutyira kubatwa nezvirwere zvakaita seCholera sezvo vave nemasvondo anodarika matatu vasina mvura mudzimba dzavo zvichinzi mushina unopomba mvura wakafa. Vagari vanoti vakaudzwa nebazi reZinwa rinovapa mvura kuti kune mishina yakafa kudhamu rinopombwa mvura asi havafari nenguva yareba yatorwa dambudziko iri risina kugadziriswa. Vagari vemumisha yeve ruzhinji yakaita seku Hwiru nekuGona vanoti nekushomeka kwemvura vave kushandisa mvura yemumatsime asina kuvharwa pamwe nezvikova iyo iri kukanganisa hutano hwavo. Sachigaro wesangano rinomiririra vagari reGutu United Residents and Rate Payers Alliance, VaLloyd Mufudze, vanoti vagari vazhinji vave kugara vachinzwa midumbu nekushandisa mvura yakasviba yemumatsime.\n\nMumwe mugari wemumusha weGona, VaTafunga Mamombe, vanoti kushaikwa kwemvura kwenguva refu kwave kutyorwa kodzero dzavo. VaMamombe vati vakaudzwa kuti mushina uchagadziriswa nekukurumidza asi nanhasi chabuda hapana. Vamwe vagari vari kupomera kanzuru yeGutu, mhosva yekusaita hany’a nedambudziko ravo nekusunda bazi reZinwa kuti rigadzirise dambudziko iri. Asi mukuru webasa mukanzuru yekwaGutu, VaAlexender Mutembwa, vaudza Stduio 7 parunhare kuti dambudziko iri riri kuZinwa, ivo havana simba rekuvamhanyisa kuti vagadzirise. Kanzura veward 34 maMupandawana, VaBernard Chimwango, vanoti vakambozama kutaura ne Zinwa kuti igadzirise zviri kunetsa, asi bazi iri riri kuisa zvitanda munzeve.\n\nAsi mutaururi weZinwa, VaTsungirai Shoriwa, vati vane hurombo nekutadza kugadzirisa dambudziko iri, asi vati riri kugadziriswa nechimbi chimbi. Vagari vanoti dambudziko remvura rinotyirwa kuti ringango wedzera kupararira kweChirwere cheCovid-19 icho chinokurudzirwa kushandiswa kwemvura yakakwanda uye yakachena. No media source currently available 	https://www.voashona.com/a/gutu-residents-go-without-water-for-weeks/5701968.html
politics	Nyakuda Kusunga VaMnangagwa, VaChiwenga naVaMohadi Omiswa Pamberi Pedare	Mutungamiri webato rinopikisa, reIdeal Party Zimbabwe, VaTinashe Jonasi, vamiswa pamberi pedare nhasi vachipomerwa mhosva yekuzvidza mutungamiri wenyika, VaEmmerson Mnangagwa, pasi pemutemo weCriminal Law Codification Reform Act. Mapurisa anoti VaJonasi vakati VaMnangagwa vakambouraya vanhu vanodarika zviuru makumi matatu nekudaro hapana munhu anofanira kupa huchapupu achivatsigira padzimwe mhosva dzavanenge vachipomerwa. VaJonasi vanonziwo vainge vachironga kusunga VaMnangagwa, nevatevedzeri vavo, General Constantino Chiwenga naVaKembo Mohadi apo vakasungwa pa Jameson Hotel nemusi weMuvhuro. Asi vaJonasi vari kuramba mhosva idzi, vachitiwo pavainzi vakataura mashoko aya yainge iri nguva yesarudzo uye VaMnangagawa vainge vangori mutungamiri webato reZanu-PF chete kwete mutungamiri wenyika. Vanotiwo chikamu chavari kutongwa nacho hachisi pamutemo. Pavamira mberi pedare, VaJonasi vaudzwa nemutongi, Amai Rumbidzai Mugwagwa, kuti havasi kuzoregwa achienda kumba kusvika nyaya yavo yatongwa nedare. Gweta raVaJonasi, Amai Nontokozo Dube, vanoshanda neZimbabwe Lawyers for Human Rights, vati vanenge vari kudare redzimhosva magwana mangwanani vachisvitsa mapepa echikumbiro chekuti VaJonasi vapiwe mukana wekubvisiswa mari yechibatiso. Mutauriri weZimbabwe Lawyers for Human Rights, VaKumbirai Mafunda, vaudza Studio 7 kuti VaJonasi vari kuRemand Prison, muHarare. No media source currently available 	https://www.voashona.com/a/zimbabwe-tinashe-jonasi-to-appear-in-court-again-tomorrow/4827563.html
business	Madzimai Aishungurudzwa Mudzimba Owana Raramo neKutengesa Huku	Mamwe madzimai emudunhu reMashonaland West ayishungurudzwa mudzimba akawana rubatsiro rwekudzikamisa pfungwa kana kuti counseling pamwe nemari dzekuvamba mabasa ekuzvishandira nemaoko vanoti hupenyu hwavo hwashanduka. Madzimai aya avekusvika makumi matanhatu ari kupfuya huku dzekutengesa mazai pasi pechirongwa chinotsigirwa nesangano rakazvimirira reFamily Aids Caring Trust kana kuti FACT rinoshandawo neNational Aids Council-NAC-pasi pechirongwa chinonzi Safe Place. Mumwe mudzimai wekuNorton Amai Chenai Chipuriro avo vairohwa nemurume wavo pose paaidzoka kumba akadhakwa vanoti hupenyu hwavo hwashanduka zvakanyanya kubva zvavakatanga kuchengeta huku dzemazai ayo vanotengesa vachiwana mari yekutenga zvekudya izvo vaigaro netsana nemurume wavo. Mumwewo mudzimai ari kuchengeta nekutengesa huku ndiAmai Irene Gweshe vanoti vave kukwanisa kuriritira mhuri yavo. Asi vanoti dambudziko guru rinoita kuti mhirizhonga iwande mudzimba kushaikwa kwezvekudya. Amai Shupikai Chiwashira vanotiwo vainge vave nechirwere chemoyo kana kuti BP nekuda kwekushungurudzwa vanoti vave kunzwa zviri nani kubva zvavatanga kuzviitira mabasa avo emaoko. Mukuru weFACT mudunhu reMashonaland West, Amai Virginia Tausa vanoti Safe Place chirongwa chinosangana madzimai nevanavasikana vachikurukura matambudziko avanosangana nawo mudzimba. Amai Tausa vanoti sangano ravo rakaona kuti kubatsira madzimai nemashoko chete pasina chekubata hakuna zvakunobatsira. Chirongwa ichi chakatanga nehuku zana nemakumi mashanu dzakapihwa madzimai gumi nevashanu avo vakadzichengeta ndokuwanda kusvika pamazana manomwe namakumi mashanu. Vakapawo mamwe madzimai gumi nevashanu huku zana nemakumi mashanu kuti vatangewo bhizimisi ravo. Izvi ndizvo zvinoitika nguva dzose zvopa kuti madzimai akawanda awane chouviri. Amai Tausa vanoti madzimai akashungurudzwa chete ndiwo anopinda muchirongwa ichi. No media source currently available 	https://www.voashona.com/a/madzimai-aishungurudzwa-mudzimba-owana-raramo-nekutengesa-huku/6332989.html
health	Chirwere cheCovid-19 Chovhiringa Pfungwa dzeVashandi Vakawanda	Vamwe vana mukoti nanachiremba vakawanda vanonzi vave kubatwa nedambudziko rekusagadzikana kwepfungwa nekuda kwemashandiro avari kuita munguva ino yekurwisa dambudziko rechirwere cheCovid-19. Izvi zvakabuda pamusangano wakaitwa nezuro wakapindwa nevagari vemudunhu reMashonaland West. Vachitaira pamusangano uyu, m ukuru anoona nezvehutano hwepfungwa mudunhu reMashonaland West kana kuti Provincial Mental Health Officer, Dr Tichaona Mahachi, vakati vana mukoti navana chiremba vanosvika mazana matanhatu nemakumi masere nevatatu kana kuti 683 vakarwara nekusagadzikana kwepfungwa uye vamwe vanomwe vakafa nechirwere cheCovid-19 mudunhu kubva patanga chirwere ichi gore rapera. Dr Mahachi vakatiwo hurumende iri pakati pekuita dzidziso yakanangana\nnevashandi vebazi rezvehutano kuvagadzirira kuti vasavhiringwe hutano\nhwepfungwa pavanenge vachiita basa ravo nerutsigiro kubva kubazi\nreUnicef.\n\nMutauriri webazi rezvehutano, VaDonald Mujiri, vanoti dambudziko\nrekusagadzikana kwepfungwa riri kuitikawo mune mwamwe matunhu. Vati hurumende iri kuita dzidziso kunana mukoti navana chiremba mumatunhu aya. Studio7 haina kukwanisa kunzwa huwandu hwevana chiremba nevakoti vari kusangana nedambudziko iri munyika yose. Asi mukuru mubazi rezvehutano mudunhu reMashonaland Central, Dr\nCremance Tshuma, vati dambudziko iri harisi mudunhu mavo.\n\nZvichakadaro, bazi rezvehutano rakazivisa nezuro kuti vanhu vanomwe\nvakafa nechirwere cheCovid-19 munyika izvo zvakasvitsa huwandu\nhwevanhu vafa nechirwere ichi munyika yose pazviuru zvina nemazana\nmashanu ane makumi mashanu, 4,550. Vamwe vanhu mazana mana ane gumi nevasere vakabatwa nechirwere ichi nezuro wakare izvo zvasvitsa vanhu vabatwa nechirwere cheCovid-19\nkubva zvachatanga pavanhu zviuru zana nemakumi maviri nazvitanhatu\nnemazana masere ane gumi nevanomwe, 126 817.\n\nKusvika pakupera kwezuva nezuro, vanhu vabayiwa nhomba yekutanga\nyekudzivirira chirwere cheCovid-19 vakanga vave mamiriyoni maviri ane\nzviuru mazana masere nemakumi manomwe nezvitatu zvine mazana masere nemakumi mapfumbamwe nevatatu, 2 873 893. Vabayiwa nhomba dzose dziri mbiri sezvinokurudzirwa vave miriyoni\nimwechete ine zviuru mazana mapfumbamwe nemakumi maviri nezvitanhatu nemazana maviri ane makumi mana nevanomwe, 1 926 247. Hurumende inoti ine hurongwa hwekubaya nhomba yeCovid-19 vanhu\nmamiriyoni gumi, kana kuti zvikamu makumi matanhatu kubva muzana\nkuitira kuti chirwere ichi chisarambe chichipararira munyika. No media source currently available 	https://www.voashona.com/a/many-health-workers-face-mental-health-challenges-due-to-covid-19/6229848.html
business	Dhiziri nePeturu Zvonetsa Kuwana Zvakare muZimbabwe	Vakawanda munyika vari kuchema chema nekushaikwa kwemafuta ekufambisa dzimotokari zvapa kuti vemichovha vawedzere mari nezvikamu makumi mashanu kubva muzana. Asi hapana kujeka kuti chii chaizvo chiri kukonzera kushomeka kwemafuta aya. Hurumende inoti kunyange hazvo pombi inotakura mafuta kubva kuBeira yakambovharwa, nyika ine mafuta ekutakura dzimotokari akakwana kumatura avo anokwana mwedzi miviri. Gurukota rinoona nezvemhando dzemoto, Doctor Joram Gumbo, vanoti vanhu havafanire havo kuvhunduka panyaya yemafuta ekufambisa dzimotokari sezvo Zimbabwe yagara yakagadzirira. Mafuta ekufambisa dzimotokari zvikamu makumi mapfumbamwe kubva muzana anouya nepombi kubva kuBeira, Mozambique, guta rakaparadzwa nemvura. Mozambique ndiyo inotakura mafuta nepombi yayo kubva kuBeira kusvika kuFeruka kwaMutare kuburikidza nekambani inonzi Companiya Du Pipeline Mozambique-Zimbabwe. Kubva kuFerruka kusvika kuMabvuku inenge yave yekambani yemuZimbabwe yeNational Oil and Infrastructure Company. VaGumbo vanoti pombi iyi haina kuparadzwa asi kuti imba inoshandiswa kupomba mvura kana kuti control room kuBeira ndiyo yakange yaparadzwa. Asi munyori mukuru musangano revashandi reZCTU, VaJaphet Moyo, vanoti kushaikwa kwemafuta kwave kukonzera kuti venmakombi vawedzere mitengo izvo zvopa kuti vashandi vaomerwe nehupenyu. Nyanzvi munyaya dzezvehupfumi vachidzidzisa paNelson Mandela Metropolitan University, Muzvinafundo Gift Mugano, vanoti kushaikwa kwemafuta edzimotokari kunokanganisa mabhizimisi zvakanyanya. VaMugano vati zviri pachena kuti hurumende haina mari yekunze yekutenga mafuta ekufambisa dzimotokari. Muna Ndira, mutungamiri wenyika, VaEmmerson Mnangagwa, vakawedzera zvakanyanya mutengo wemafuta vachiti zvaizopa kuti awanikwe. Izvi zvakakonzera kuratidzira kwakazopa kuti vamwe vanhu vapfurwe nemauto. Asi zvekuti mafuta awanikwe munyika zvinenge zvakona n’anga murapwa achida. No media source currently available 	https://www.voashona.com/a/mafuta-ekufambisa-dzimotokari-otangazve-kunetsa-munyika/4849163.html
business	Vashandi Vazhinji Vanoti Havatarisire Kupiwa Mabhonasi Gore Rino	Sangano rinomirira vashandi reZimbabwe Congress of Trade Unions, ZCTU, rinoti haritarisiri kuti vashandirwi vachanyima vashandi vavo mari dzekuvatenda dzemabhonasi gore rino sezvo zviri muzvibvumirano zvemabasa zvakanyoreranwa pasi pakati pemapoka maviri aya kuti vashandi vanobhadharwa mabhonasi. Mamwe makambani anotanga kubhadhara vashandi mari dzemabhonasi mwedzi uno waGumiguru, asi gore rino zvakanyarara nekuda kwemamiriro akaita zvinhu munyaya dzezvehupfumi munyika. Munyori mukuru weZCTU, VaJaphet Moyo, vanoti makambani mashoma kwazvo anobhadhara mabhonasi nekuti zvinobva pakuti gore iroro awana marii yakawanda zvakadii. Mukuru wesangano revashandirwi, reEmployers Confederation of Zimbabwe, EMCOZ, VaJohn Mufukare, vaudza Studio 7 kuti panyaya dzemabhonasi, sangano ravo rinowanzo kuzvisiira kuboka rimwe nerimwe kuti rinokwanisa zvakadii kubhadra vashandi varo mabhonasi avo. No media source currently available 	https://www.voashona.com/a/zimbabwe-most-employees-will-not-get-bonuses-this-year-japhet-moyo-john-mafukare-emcoz-zctu/4615309.html
politics	Maonero eHurumende yeAmerica Mukudyidzana neChina.	Kwemakore akawanda, hurumende yeAmerica yange ichikumbira China mune zvakanaka kuti imire mabasa ehutsotsi, kumbunyikidza uye kusora muAmerica. Asi kwemakore ose aya China yange ichiramba kuteerera. Nenyaya yekuita hunhinhi uku, America yakazomanikidzwa kuvhara muzinda weChina kuHouston, Texas mushure mekunge China yayedza kutora zvisiri pamutemo hunyanzvi hwezvekugadzia mishonga uye kuda kupa chiokomuhomwe kune vanhu makumi mashanu vanoshanda pamakambani anogadzira mishonga aya kuti vapihwe magwaro akakosha ekugadzira mishonga nehumwe humhizha. China iri kuyedzawo kutyisidzira zvizvarwa zvenyika iyi zviri muAmerica zvinopikisa kuti zvidzokere kumusha. Zvakaitwa neChina kuHouston zvakapfurikidza zvakanyanya zvakasiya hurumende yeAmerica isina chimwe chekuita kunze kwekuvhara muzinda uyu. Iri rimwe danho rakaomarara ratorwa neAmerica kudzivisa China iyo yopinda nemwenje mudziva. Kwemakore, vamiriri veChina vange vachibatwa zvakanaka neAmerica asi ivo vachibata vamiriri veAmerica munyika yavo neseri kweruoko. Izvi handi zvinhu zvakanaka. Asi hamusi muAmerica chete umo vamiriri veChina vanozvidza nyika inovaremekedza. Kubiwa kwemagwaro enjere neChina rave dambudziko rakomba pasi rose. Mazuva mashoma adarika matare emuAmerica akawana zvimwe zvizvarwa zvekuChina zviviri Li Xiaoyu naDong Jiazhi zviine mhosva yekusora makambani emuAmerica nekuba zvakakosha pamacomputer. Vaviri ava vakange vapedza makore gumi vachisora nekuba magwaro akakosha ane humhizha hwepamusoro hwemaindustry kunyika dzinosanganisira United States, Australia, Belgium, Germany, Japan, Lithuania, the Netherlands, Spain, South Korea, Sweden, ne United Kingdom. Zvose izvi zvinoratidza kuti China inodya zvevapfupi nekureba mukuda kwayo kuti ive nyika ine hupfumi hwakasimba pasi rose. No media source currently available  	https://www.voashona.com/a/mashoko-anotevera-anoburitsa-pamire-hurumende-yeamerica-pakudyidzana-nechina-/5540213.html
business	Vanotengesa muMigwagwa Voratidzira muHarare	Vanhu vakawanda vanotengesa mumigwagwa vakaratidzira muHarare nemusi weChishanu pamuzinda wameya weHarare, paTown House vakakandirwa hutsi hunokatyidza nekurohwa nemapurisa. Vanhu ava vainge vachiti havasi kufara nekutorerwa zvinhu kwavari kuitwa nemapurisa ekanzuru. Vamwe vanhu gumi nevana kusanganisa sachigaro weNational Vendors Union Zimbabwe VaSten Zvorwadza vasungwa nemapurisa. No media source currently available MuZimbabwe hamuna kugadzikana sezvo vanhu vakawanda vari kugara vachiratidzira nenyaya yekuti hupfumi hauna kumira zvakanaka.	https://www.voashona.com/a/zimbabwe-matongerwo-enyika/3420063.html
business	Kushandiswa kweMitemo yeRhodesia Kwopa Kuti Vanhu Vatorerwe Minda neMakambani ekuChina	Nyanzvi munyaya dzezvemitemo nekodzero dzevanhu dzinoti mitemo yeminda uye yezvicherwa isina kuvandudzwa kubva munguva yeRhodesia ndiyo yave kupa kuti vari mumamisha vakawanda vagare vakabatira hura mumaoko sezvo vave kumanikidzwa kutama vachisiya misha, makuva nenzvimbo dzavanoyeresa. Zvinhu zvakaita manyama amire nerongo kune vanhu variMashonaland East kwaKaseke kuUzumba, uye misha inoti Tome, Karimazonde, Kahwa neKatsukunya kwaMutoko uye kuChikomba kuChivhu. Vanhu ava vari kutamiswakuitira kuti makambani ekuChina achere matambo akakosha eGranite. Vamwe vakatarisana nekutamiswa vari kuChipinge Manicaland neChilonga kuChiredzi. Minda iyi iri kupihwa makambani evachena vanonzi vanodyidzana nehurumende. Pasi pemutemo weCommunal Areas Act, mutungamiri wenyika ndiye ane masimba ekuona kuti minda iri kumamisha iyi yashandiswa sei. Vanhu vemumaruwa havana magwaro kana kuti maTittle Deeds uye mitemo iripo inonzi haisi kunyatsovachengetedza. Gweta rinombomirira mutungamiri wenyika, VaEmmerson Mnangagwa, VaTinomudaishe Chinyoka, vanoti mitemo inofanira kuvandudzwa. Mukuru werimwe sangano rinoona nezvekodzero dzevanhu munharaunda dzine zviwanikwa reCentre for Natural Resource Governance, VaFarai Maguwu, vanoti hurumende iri kukundikana kuona kuti kodzero dzevanhu vari kumaruwa dzachengetedza. Vatendawo kuti mitemo ivandudzwe. No media source currently available  	https://www.voashona.com/a/kushandiswa-kwemitemo-yerhodesia-kwopa-kuti-vari-kumamisha-vatorerwe-minda-nevekuchina/6231284.html
health	Matare eDzimhosva Ovhiringwa neCovid-19	Komisheni inoona nezvekufambiswa kwenyaya dzemumatare, yeJudicial Services Commission, yazivisa nhasi kuti kunyange hazvo matare achange akavhurwa pamazuva eLockdown Level Four, matare achange asingaiti mabasa ese anotarisirwa kuti ave achiitwa semazuva ose. Mutauriri weJudicial Services Commission, Muzvare Rumbidzai Takawira, vati kunyange hazvo matare anenge akavhurwa panguva iyi, haakwanisi kuita mabasa awo sezvinotarisirwa nekuda kwechirwere cheCovid-19 nezvimwe zvipingaidzo. Muzvare Takawira vati nekudaro matare achange achingonzwa nyaya dziri kupinda mumatare kekutanga, nyaya dzechimbichimbi pamwe nenyaya dzeavo vanenge vachida kukumbira mukana wekutongwa vachibva kumba chete Muzvare Takawira vati izvi zvinoreva kuti vese vane nyaya dziri mumatare avo vaive vapiwa mazuva ekudzoka ari mumazuva makumi nematatu anotevera, vachazodzokera kumatare mumashure memazuva aya zvichitariswa mitemo inenge yaiswa nehurumende mukuedza kudzivirira kupararira kwedenda reCovid 19. Judicial Services Commission yazivisawo kutiwo vese vachange vachiuya kumatare vanosungirwa kutorwa temperature, kupfeka mamasiki pamwe nekugeza maoko, uye kuona kuti havabatani nevamwe zvakanyanya. Sangano iri ratiwo vanhuwo zvavo vanenge vasingabvumirwi kupinda pamatare mukati memazuva akatarwa eLockdown. Asi rimwe gweta rinorwira kodzero dzevanhu, VaObey Shava, vaudza Studio 7 kuti matanho atorwa neJudicial Services Commission aya anotyora bumbiro remitemo yenyika. VaShava vati izvi zvinoreva kuti vanhu vane nyaya mumatare, nyaya dzavo dzichanzwikwa mushure menguva yakareba zvisinei nebumbiro remitemo yenyika iro rinoti nyaya dzinofanirwa kunzwika nechimbichimbi mumatare. VaShava vatiwo zvinoomeserawo avo vasina kupiwa mikana yekutongwa vachibva kumba vachiti nguva yavo yekugara mutirongo inenge yorebeswa kunyange hazvo vasati vabatwa nemhosva. Izvi zvatsigirwawo nerimwezve gweta rinorwira kodzero dzevanhu, VaMartin Kadzere, vachitiwo kunyange matare ati pane nyaya dzaanenge achinzwa, magweta ari kurambidzwa kuenda kumabasa pamaroadblocks. VaKadzere vati nhasi ivo pachavo vadzorerwa kumba. Kupararira kwechirwere cheCovid-19 zvakanyanya kwakaita kuti hurumende ikurudzire veruzhinji kuti vagare kudzimba kutanga nhasi, kwemazuva makumi matatu. No media source currently available 	https://www.voashona.com/a/zimbabwe-courts-affected-by-covid-19/5725695.html
politics	VaBiti Vanoti Vanopikisa Vacharwa seMvumba Kuti Bumbiro Risavandudzwe	Danho rehurumende rekuda kuvandudza zvimwe zvikamu zvebumbiro remitemo yenyika rakonzera mutauro wakanyanya munyika. Vanopikisa vanoti vari kozorwa semvumba kuona kuti hurumende haisi kuzotanga kuisa chigamba pambumbiro remitemo yenyika. Asi gurukota rinoona nezvemitemo, VaZiyambi Ziyambi, vanoti bato reZanu-PF rakasarudzwa nevanhu nekudaro rine kodzero yekuita madiro pakuvandudza bumbiro. No media source currently available Hurumende yakatoburitsa bhiri iri mugwaro reGovernment Gazette musi wa 31 Zvita. Pamutemo, bhiri iri rinofanira kuenda kudare reparamende musi wa 31 Kurume sezvo richifanira kumira mazuva makumi mapfumbamwe kubva zvaraburitswa mugwaro rehurumende. Asi mumwe mutevedzeri wemutungamiri webato guru rinopikisa reMDC, VaTendai Biti, vanoti hurumende ikaenderera mberi kuchatsva matemo mipini ichisara. No media source currently available  	https://www.voashona.com/a/vabiti-vanoti-vanopikisa-vacharwa-semvumba-kuti-bumbiro-risavandudzwe/5237329.html
business	Vashandi veHurumende Vonyunyuta neKusabuda Pachena kweHurumende Panyaya yeBhonasi	Rimwe sangano revarairidzi, reProgressive Teachers Union of Zimbabwe, PTUZ, rinoti ranyorera kugurukota idzva rezvevashandi nemabasa, Amai Priscah Mupfumira richikumbira kuitaa musangano wechimbichimbi pakati pevashandi vehurumende nehurumende kuti vajekeserwe nezvenyaya yemari dzebhonasi. Danho resangano iri rinotevera kupesana kwemashoko kwarinoti kuri kubva kuhurumende, zvichitevera kusiyana kwemazuva ari kunzi ndiwo achabhadharwa vashandi mari dzavo dzemabhonasi. Svondo rapera vaive mutevedzeri vegurukota rezvevashandi, VaTongai Muzenda vakabuda vachizivisa kuti hurumende yaizobhadhara vashandi vayo vasati vapiwa mabhonasi mwedzi unouya. VaMuzenda vakabva vadzingwa basa neSvondo nemutungamiri wenyika VaRpbert Mugabe. Asi bepanhau reChronicle rinoti Amai Mupfumira vakavimbisa kuti vamwe vashandi vachapiwa mari dzavo mwedzi uno, vanenge vasara vopiwa mwedzi unouya. Asi munyori mukuru wePTUZ VaRaymond Majongwe vanoti hurumende haina zvairi kuita kuti ifambise mashoko aya nenzira kwayo, kunze kwekuzviona mumapepanhau. Hurumende yakazivisa kuti nekuda kwekushaiwa mari yaizopa vashandi vayo mari dzemabhonasi nezvikamu zvikamu. Mauto nemapurisa vanonzi vakatopiwa kare mari dzavo muna Mbudzi. Studio 7 yakundikana kubata Amai Mupfumira kanawo gurukota rezvemari, VaPatrick Chinamasa kuti tinzwe divi rehurumende. Asi VaMajongwe vanoti nhengo dzavo dzicharamwa mabasa temu inouya muna 2015 kana nyaya iyi isina kugadziriswa nekukasika. Hurumende yakazivisa kuti iri kutatarika kuwana mari inoikwanira sezvo iri kuwana mari shoma iri kupinda muhomwe yayo, iyo iri kubva yangoperera kumari dzemihoro yevashandi vayo. No media source currently available VaChinamasa vakatozivisa kuti hurumende ichagumura vamwe vashandi basa nekuti haina mari yekuvabhadhara.	https://www.voashona.com/a/zimbabwe-civil-servants-bonuses-ptuz/2572427.html
politics	Muzvare Mamombe naMuzvare Chimbiri Vanonyimwa Mukana weKubhadhara Mari yeChibatiso	Mumiriri weHarare West muparamende, Muzvare Joanna Mamombe neimwe nhengo yebato ravo reMDC Alliance, Muzvare Cecelia Chimbiri, vanyimwa mukana wekutongwa vachibva kudzimba dzavo nedare ramejasitiriti pamhosva dzavari kupomerwa dzekuzvidza mapurisa nekutyora mirawu yeCovid-19 Regulations. Mutongi wedare ramejasitiriti, VaStanford Mambanje, vati Muzvare Mamombe naMuzvare Chimbiri vane hudokwadokwa hwekugara vachipara mhosva saka nokudaro vanofanira kugara mujeri kudzamara nyaya yavari kupomerwa yapera kutongwa. VaMambanje vati vasungwa ava, avo vanoti vakasungwa vachibva kunorapwa mushure mekutochwa kwavanoti vakaitwa pavanoti vakapambwa vari mumaoko ehurumende, vane mhosva dzichiri mumatare uye pose pavaipihwa mukana wekubhadhara mari yechibatiso vaipara mhosva saka vaona zvakakodzera kuti vagare mujeri kuti vasarambe vachipara mhosva. Gweta revasungwa ava, VaCharles Kwaramba, vati havana kufara nemutongo waturwa nedare nokudaro vave kukwidza nyaya iyi kudare repamusoro. Mutevedzeri wemutauriri weMDC Alliance, VaClifford Hlatshwayo, avo vanga varimowo mudare paturwa mutongo uyu, vaudza Studio 7 kuti zvanga zvisingakodzere kuti vasungwa ava vanyimwe mukana wekubhadhara mari yechibatiso pakatariswa mhosva dzavari kupomerwa vachiti zviri pachena kuti zvematongerwo enyika zvave kupinzwa mumafambisirwo enyaya mumatare. Mutauriri wesangano reCrisis in Zimbabwe Coalition, VaMarvelous Khumalo, vati chinhu chinonyadzisa zvikuru kuti vari kuita zvehuori vari kupihwa mukana wekutongwa vachibva kudzimba dzavo asi vari kurwira kodzero dzevanhu nevezvematongerwo enyika vachiona pfumvu yekugariswa mumajeri kwenguva yakareba. Nyanzvi munyaya dzezvematongerwo enyika, VaJoy Mabenge, vati zviri kuitwa nemamejasitiriti zvekunyima vanhu mukana wekubhadhara mari yechibatiso asi vachizonopihwa mikana iyi kudare repamusoro zvinoshoresa matare edzimhosva pamwe nekusvibisa chimiro chenyika. Hatina kukwanisa kutaura nemunyori mukuru muJudicial Services Commission, VaWalter Chikwanha, sezvo nhare dzavo dzanga dzisiri kudairwa kuti tinzwe pavamire sezvo vari ivo vanowona nezvatongi vematare. VaMambanje vati vasungwa ava vagodzoka kudare musi wa18 mwedzi uno. Zvichakadai, VaMambanje vazoswera vave kunzwa chikumbiro chaVaFredrick Mabamba, avo vari kupomerwa mhosva gumi neshanu dzekutengesera vanhu masitendi ekanzuru yeChitungwiza zvisiri pamutemo, chekuti vatongwe vachibva kumba kwavo asi hurumende yanga ichipikisa chikumbiro ichi. VaMabamba vakasungwa nemapurisa eSpecial Anti Corruption Unit neChipiri vakazomiswa mudare nezuro vave kupomerwa mhosva idzi. VaMambanje vati VaMabamba vadzoke kudare mangwana apo pavati vachatura mutongo wavo pachikumbiro chaVaMabamba chekuti vatongwe vachibva kumba kwavo. No media source currently available 	https://www.voashona.com/a/mdc-alliance-duo-denied-bail/5765595.html
politics	Bato reCCC rinoti Misangano Yaro muKupera kweSvondo Yave Kuzoenderera Mberi Mushure Mekugara Pasi neMapurisa	Mapurisa anonzi amborambidza bato rinopikisa reCitizens’ Coalition for Change kuita misangano nevatsigiri varo mukupera kwesvondo kuMarondera nekuBinga North. Tsamba dziri mumaoko eStudio 7 dzinoratidza kuti mapurisa anga ashandisa mutemo weMaintenance of Peace Act, kana kuti MOPA, kurambidza bato reCCC kuita misangano nevatsigiri varo kuMarondera mangwana uye neMuvhuro kuBinga North. Asi mutauriri weCCC, Muzvare Fadzayi Mahere, vaudza Studio 7 kuti misangano yavo yave kuzoenderera mberi kuMarondera, Binga North, Beitbridge neTsholotsho mushure mekuita musangano nemapurisa. Mutauriri weCrisis in Zimbabwe Coalition, VaObert Masaraure vashora kumborambidzwa kweCCC kuita misangano yayo panguva iyo bato reZanu PF risiri kurambidzwa kuita misangano yaro. VaMasaraure vakurudzira komisheni inoona nezvesarudzo yeZimbabwe Electoral Commission kuti imire pakati ichigadzirisa nyaya dzakadai. Asi mutauriri weZEC, Amai Joice Leticia Kazembe, vaudza Studio 7 parunhare kuti komisheni yavo haina kwayakarerekera, vakakurudzira kuti mapato ane zvichemo asvitse zvichemo zvawo kukomiti ye multi-party liason kuti nyaya idzi dziongororwe. Nyanzvi munyaya dzezvematongerwo enyika uye vari mutungamiri webato reDemocratic Party, VaUrayazi Zembe, vati zviri kuitwa nemapurisa zvekurambidza VaChamisa nebato ravo kuita misangano zvinoratidza kuti munyika hamuna hutongi hwejekerere. Studio 7 yakundikana kunzwa divi remapurisa panyaya iyi sezvo tatadza kubata mutauriri wemapurisa Assistant Commissioner Paul Nyathi. Zvichakadai, Zanu PF yakatarisirwa kuitawo misangano mikuru miviri nevatsigiri vayo mukupera kwesvondo. Musangano uchaitwa ku Karoi mangwana Mugovera uchange uchitungamirwa nasachigaro vebato iri Amai Oppah Muchinguri-Kashiri kuchitiwo nemusi weSvondo mutevedzeri wemutungamiri webato reZanu PF uye vari mutevedzeri wemutungamiri wenyika, VaConstantino Chiwenga vachange vachisangana nevatsigiri vebato ravo kwaMutare.	https://www.voashona.com/a/6481083.html
business	Varimi Vonetseka neMbeu neZvikwereti zveKurimisa	Kunyange hazvo mvura yakaturuka, vakawanda mudunhu reMashonaland West vanoti havasati vaisa mbeu pasi sezvo vasina zvekurimisa, kushaya mbeu pamwe nefotereza izvo zviri kudhura zvakanyanya. Varimi vari kubhadhariswawo mari dzakasiyana zvichienderana nekuti vane dhora rekuAmerica here, mari yemunyika kana kuti Ecocash nedzimwe dzemakadhi. Hurumende nekune rimwe rutivi iri kukurudzira vamwe vemakambani akazvimirira kuti vabatsirewo varimi nezvikweti kurima zvakaita sesoya beans nezvimwe Varimi ava vanoti havana mbeu yekudyara sezvo iri kuvadhurira zvakanyanya. Mumwe murimi anorima kuMakonde VaIshmael Nyikadzino vanoti havana mari yekutenga mbeu nekudaro vave kutodyara chibage chemudura chavakakohwa gore rino icho vanofunga kuti chichadzikisa gohoo ravo. Pakiti yembeu yechibage yemakirogiramu gumi iri kutengwa nemadhora ari pakati pemazana matatu nemakumi mapfumbamwe kusvika pamadhora mazana mana nemakumi maviri zvichienderana nekuti imbeu yemhando ipi. VaNyikadzino vanoti vagari vanofanirwa kupihwa chibage chehupfu sezvo kuine nzara zvekuti vanhu vachapedzisira vokanga mbeu. Zimbabwe yakatarisanawo nenzara inotyisa sezvo vanhu mamiriyoni masere vari kuda kubatsirwa nechikafu. Mumwe mugari akagariswa patsva kuBanket VaUpenyu Dzvove vanoti varimi vakawanda havana mombe dzekurimisa sezvo dzakafa. (The onus is on you to probe kuti what killed the cattle not write that he did not say) Mutungamiri weZimbabwe Farmers' Union (ZFU) VaWonder Chabikwa vanotiwo mbeu yakanonoka kuuya uye vakawanda vari kukundikana kuzadzikisa zviri kudiwa nemabhanga paine nguva kuti vakwerete mari pasi pechirongwa checommand agriculture. Vanhu vanokwanisa kukwereta mari pasi pechirongwa cheCommand Agriculture kuburikidza nebhanga reCommercial Bank of Zimbabwe (CBZ), Agribank, CBZ, Stanbic ne Zimbabwe Women’s Microfinace Bank. Mari iri kunzi ichashandiswa pachirongwa ichi inosvika mabhiriyoni matatu nezviuru mazana maviri. Chirongwa cheCommand Agriculture ichi mukakore adarika change chichishorwa zvakanyanya sezvo dzimwe mari dzinodarika mabhiriyoni matatu dziri kunzi hadzina kufambiswa zvakanaka. Kunyange hazvo varimi vari kuti vakaomerwa, mutungamiri wenyika VaEmmerson Mnangagwa vakaudza vagari vekuMahusekwa mudunhu reMashonaland East nguva pfupi yapera kuti mvura zvayaturuka vanofanirwa kubuda mudzimba varime vachiti vasina mbeu vanopihwa mbeu yehurumende pasi pechirongwa chePresidential Scheme. Asi vakanofanobata chigaro chevanotungamira mabasa edunhu reMashonaland West kana kuti Provincial Administrator VaChenai Media Mugandani vanoti mbeu iyi inongopihwa chete vanhu vanoshaiwa vasina kana mombe. Nyanzvi munyaya dzezvekurima vachishanda neZimbabwe Farmers Unio VaPrince Kuipa vanoti varimi vari kusangana nematambudziko ekushaya zvekurimisa nekupihwa mbeu nehurumende nguva yapera. VaKuipa vanoti hurumende inofanirwa kupa varimi mbeu nguva iripo. Kunze kwekushaya mbeu vakawanda vanoti varimi vane minda asi havana zvikwanisiro. Mutungamiriri webato reMDC Alliance, VaNelson Chamisa vachitaurawo pamusangano wakamboitirwa kuKariba vakashoropodzawo hurongwa hwehurumenda hwekutadza kupa varimi matirakita ekurimisa vachiti kurima nemombe zvinotadzisa varimi kurima minda yakakura kuti vakohwe pakuru. Hurumende inoti varimi vanosvika zviuru mazana manomwe vari kupihwa mbeu nefotireza pasi pechirongwa chePresidential Scheme vamwe vanosvika zviuru mazana mana vanotora zvikwereti pasi pechirongwa cheCommand Agriculture. No media source currently available      	https://www.voashona.com/a/varimi-vonetseka-nembeu-nezvikwereti-zvekurimisa/5189798.html
health	Kubviswa kweLockdown Kuchanetsa Sezvo Vanhu Vakawanda Vasati Vaongororwa Covid-19	Sangano ravanachiremba vanorwira kodzero dzevanhu reZimbabwe Association of Doctors for Human Rights rinoti danho rekuwedzera kana kusawedzera mazuva ekuti nyika irambe yakavharwa, richanetsa kutora sezvo vanhu vazhinji munyika vasina kuongororwa kuti vane chirwere cheCovid-19 here kana kuti kwete. Izvi zvinoitika apo hurumende ichiti yave kutora matanho matsva ekuti vanhu vakawanda vaongororwe, zvikuru vari munzvimbo dzine vanhu vakabatwa neCovid-19. MuZimbabwe mava nevanhu makumi maviri nevatatu vabatwa nechirwere ichi, uye vanhu vatatu vafa nacho, asi pasi rose riine vanhu vanodarika zviuru zana nemakumi maviri nezvinomwe vafa neCovid-19 kubva zvayakatanga kuChina gore rapera. Munyori musangano iri, Doctor Norman Matara, vaudza Studio7 ruzhinji rwevanhu munyika harwuna kuongororwa kuti rwune chirwere cheCovid-19 here kana kuti kwete panguva iyo nyika yakavharwa kwemazuva makumi maviri nerimwe akatarwa nemutungamiri wenyika zvichaita kuti hurumende itemeseke musoro kuti nyika yoramba yakavharwa here kana kuti kwete pachapera nguva yakatarwa naVaEmmerson Mnangagwa. Pari zvino, bazi rezvehutano rinoti raongorora vanhu mazana matanhatu nemakumi matanhatu nevashanu chetekuti vane chirwere ichi here kana kuti Havana munyika ine vanhu vanodarika mamiriyoni gumi nematanhatu. Nekuda kweizvi, VaMatara vati zvinonetsa kuti hurumende itore danho rine hudzamu isina humbowo hwakati tsvikiti hwekuti zvinhu zvakamira sei munyika pamusoro pechirwere ichi. Vaimbove gurukota rezvehutano uye vari munyori wezvehutano muMDC, Doctor Henry Madzorera, vanoti huwandu hwevanhu vaongororwa kusvika pari zvino hunoratidza kuti kuvharwa kwakaitwa nyika hakuna chakwabatsira. Mutauriri wesangano reCrisis in Zimbabwe Coalition, VaMarvelous Khumalo, vakurudzirawo mutungamiri wenyika, VaEmmerson Mnangagwa, kuti vambomira kufamba-famba kwavari kuita. Asi VaMnangagwa vanoti vari pakati pahurongwa hwekutenderera nenyika yose vachiona mamiriro akaita zvinhu pamusoro pechirwere cheCovid-19 ichi uye kuona kuti veruzhinji vari kutevedzera here kurudziro yavo yekuti veruzhinji vagare kudzimba senzira yekuderedza kuapararira kwechirwere ichi. VaMnangagwa vakazivisa kutivachazoongorora pakupera kwemazuva makumi maviri nerimwe avakatara kuti veruzhinji vange vari kudzimba senzira yekuderedza mikana yekupararira kwechirwere ichi kuti zvinokodzera here kuti veruzhinji varambe vari mudzimba kana kuti kwete. Hatina kukwanisa kutaura negurukota rezvehutano, VaObediah Moyo, sezvo vanga vasiri kudaira nharembozha yavo. Asi munyori mubazi ravo, Doctor Agnes Mahomva, vaburitsa mashoko ekuti komiti yakaumbwa nemutungamiri wenyika kuti itungamire nyaya dzekurwisa chirwere che Coronavirus yeInter-Ministerial Taskforce on Covid-19 inotungamirwa nemumwe wevatevedzeri vemutungamiri wenyika, VaKembo Mohadi, yakabvumirana kuti patorwe matanho akasimba ekuti vanhu vazhinji munyika vaongororwe kuti havana chirwere cheCvoid-19 here. Gwaro raburitswa naDoctor Mahomva iri rinoti vanhu vese vanga vachienda kumabasa panguva iyo nyika yanga yakavharwa, kunyanya vashandi vehurumende, vachaongororwa kuti havana kutapukirwa nechirwere ichi here. Doctor Mahomva vati munhu wese anofungidzirwa kuti ane chirwere ichi anosungirwa kuongororwa, uye vose vari kupinda munyika vachibva kunyika dzine chirwere ichi pamwe nevane zvirwere zvedzihwa vanofanira kuongororwa zvakare. Doctor Mahomva vatiwo vanhu vakwegura vane makore makumi matanhatu zvichikwira vari muzvipatara vane zvirwere zvakaita se asthma, shuga, BP, nezvirwere zvemoyo vanofanirawo kuongororwa zvakare. Vati zvose izvi zvichaitwa kuti hurumende inyatsoziva kuti nyika yakamira papi chaizvo pachirwere cheCovid-19. Pari zvino, chirwere cheCovid-19, icho chakatangira kuChina, chinonzi nehurumende chauraya vanhu vatatu munyika, uye kubata vanhu gumi nevasere, ukuwo pasi rose, vanhu vanosvika mamiriyoni maviri vabatwa neCovid-19, uye vanhu vanodarika zviuru zana nemakumi maviri nezvonomwe, vafa nechirwere ichi pasi rose. No media source currently available  	https://www.voashona.com/a/zimbabwe-lockdown-removal-could-be-problematic-as-many-people-were-never-tested-for-covid-19/5373429.html
business	ZRP Inoti Mari Yayakapihwa muBhajeti naVaNcube Haikwane Kutenga Pfuti, Hutsi Hunokatyidza neZvimwe	Mubhajeti risati ratambirwa nedare reparamende kana kuti budget proposal ravakatura vhiki rapera, gurukota rezvemari Muzvinafundo Mthuli Ncube vakapa mapurisa eZimbabwe Republic Police kana kuti ZRP mari inosvika mabhiriyoni makumi matanhatu emunyika kana kuti 60 billion dollars ekuita mabasa. Asi vakuru vemapurisa vanoti kuti vakwanise kuita zvavanotarisirwa kuita, vanoda mari inosvika mabhiriyoni mazana mashanu nemakumi masere kana kuti 580 billion yemunyika.  Mumwe mutevedzeri wemukuru wemapurisa achiona nezvevashandi, Deputy Commissioner General (Human Resources) VaElliot Ngirandi, vaudza nhengo dzeparamende kuti ZRP mari yavari kunzi vapihwe kana bhajeti rikatambirwa nedare iri ishoma zvikuru pane zvavange vachitarisira.  Semuenzaniso, vatiwo vaida mari inosvika mabhiriyoni mazana mana nemakumi maviri emadhora kana kuti 420 billion pamabasa akasiyana siyana akafanana nekutenga zvombo, motokari nezvimwe zvikwanisiro asi vakapihwa mabhiriyoni gumi nemaviri emadhora emunyika chete kaba kuti 12, 6 billion. VaNgirandi vati vaida mari inosvika makumi mashanu emabhiriyoni kana kuti 50 billion doallrs kuti vakwanise kuendesa mapurisa kunzvimbo dzakasiyana siyana siyana. Vati mapurisa anoenda kubasa asina mari yekubatsirikana kana kuti maallowances vakatiwo mapurisa ari kushandisa mbozhanhare dzavo pachinhambo chekushandisa zviovha zvepabasa. VaNgirandi vatiwo zvinosuwisa kuti vane vanenge vari muhusungwa kuzvitokisi havawani chekafu. Vatiwo kana zvipatara nemakirinika zveeZRP hazvina mishonga uyewo vaida mabhiriyoni matanhatu ekutenga mishonga asi vakapihwa mabhiriyoni maviri chete pabhajeti regore rinouuya. VaNgirandi vakumbira nhengo dzeparamende kubva kukomiti inoona nezvemukati menyika nekomoti yeSeneti inoona nezverunyararo munyika kuti vataure negurukota rezvemari kuti riwedzere mapurisa mari . Asi munyori mubazi rezvekudzivirirwa kwenyika, VaAaron Nhepera, vavimbisa nhengo dzeparamende kuti munyika hamusi kuzoita nyonga nyonga nekuda kwekuti ZRP yakapihwa mari shoma vachiti vakatoudza mutungamiriri wenyika nezvenyaya iyi. Vakumbirawo nhengo dzeparamende kuti dzitaure nebazi rezvemari kuti ripeZRP mvumo yekushandisa mari yefaindi nedzimwe dzainowa vachiti izvi zvinoita kuti mmapurisa awane mari yekushandisa yakakwana.  Zvichakadai mukuru mubazi reCivil Registry, Registrar General, VaHenry Machiri, vaudzawo nhengo dzeparamende kuti bazi ravo harina kuwana mari yaraida mubhajeti vachiti vakapihwa mabhiriyoni gumi reimwe kana kuti 1, 1 billion chete asi ivo vaida zana remabhiriyoni emadhora kana kuti 100 billion dollars.  VaMachiri vati vashandi vebazi ravo vakatoresa vanhu zvitupa mumatunhu ese munyika pasi pechirongwa cheNational Mobile Registration gore rino havasti vabhadhra. Varatidzawo kusafara nenyaya yekuti havana kupihwa mari yekunyoresa vanhu kuvhota zvakare kana Zimbabwe Electoral Commission ichinge yapedzeda kutara miganhu yenzvimbo dzekuvhotera gore rinouya kana kuti Delimitation. VaNhepera vatiwo kunyoreswa kwevanhu kwakashosha uye vakumbira nhengo dzeparamende dzione zvadzingaiite kuti mari yekuita izvi iwanike. Sachigaro wekomiti inoona nezvekudzvirirwa kwenyika, VaAlbert Nguluvhe pamwe nasachigaro wekomiti inoona nezverunyararo, VaDavid Parirenyatwa vaudza VaNhepera nevamwe kuti vataure zvinhu zvakakosha zvavanoda kuti zviwedzera mari vachiti zviri pachena kuti hapana mari yakawanda yekupa kuzvirongwa zvese zvabazi ravo.  Pari zvino mapazi ese ehurumende ari kusangana nemakomiti eparamende achitaura kuti anoda kuwedzerwa mari yakawanda zvakadii paramende isati yapasa bhajeti re4.5 trilllion rakaturwa svondo rapfuura. Mapazi ehurumende ainge achida mari inosvika matrillion masere nemabhiriyoni manomwe kana kuti 8,7 trillion.	https://www.voashona.com/a/6855001.html
politics	Kunyoresa Kuvhota Kwounza Mutauro Munyika	Kunyangwe hazvo paine kunetsa kukuru pamabatirwo ari kuitwa basa nesangano reZimbabwe Electoraal Commission, ZEC, pakunyoresa vavhoti, sachigaro wesangano iri, Amai Rita Makarau, vanoti vane chivimbo chekuti vachakwanisa kunyoresa vanhu mamiriyoni manomwe. Nemusi weChina, mapato anopikisa anoti rePeople Democratic Party, PDP, neMDC inotungamirwa naMuzvinafundo Welshman Ncube anyora mashoko kuvatori venhau achigunun’una kuti ZEC haina kugadzirira zvachose kunyoresa vanhu uye nekuti zvichemo zviri kubva kuvanhu zvawandisa. Mutauriri wePDP, VaJacob Mafume, vati vatsigiri vavo vari kuvaudza kuti vanhu veZEC havasi kukwanisa kushandisa maBiometric Voter Registration Kits ekunyoresa vavhoti. VaMafume vati Amai Makaru vari kuita zvemahumbwe nechirongwa chenyika. Mutauriri weMDC inotungamirwa naVaNcube, VaKurauone Chihwayi, vati ZEC iri kushanda neZanu-PF mukuda kudzivisa vanhu zvikuru mumaguta kuti vasanyorese kuvhota. Amai Makarau vanoti vanhurume vakawanda vari kuita matambudziko pakuti michina iverenge minyore yeminwe yavo kana kuti finger prints sezvo vasingashandise mafuta ekuzora minwe yavo. No media source currently available Gwaro revavhoti idzva rechizvinozvino riri kushandiswa kekutanga munyika musarudzo dzegore rinouya uye range richitarisirwa kuti richapedza mutauro unosimuka pose panoitwa sarudzo. Asi nekunetsana kuri kuitika pakati peZEC nemapato anopikisa, zvinoratidza pachena kuti sarudzo dzemuZimbabwe dzichangoita mutauro sezvakaitika kuKenya zvakapa kuti dare repamusoro soro munyika iyi rigume rati sarudzo dzemutungamiri wenyika dzidzokororwe. Sangano reZEC riri kupomerwawo mhosva yekungotevera zvinotaurwa nebato reZanu-PF richiremera divi rimwe setsvimbo. Asi ZEC inoti haiudzwe zvekuitwa nemapato ezvematongerwo enyika. Mutauriri weMDC-T, VaObert Gutu, vanoti ZEC yange isina kugadzirira kunyoresa vavhoti. Vanoongorora nyaya dzezvematongerwo enyika vakarerekera havo kudivi reZanu-PF, VaGadzira Chirumanzu, vanoti vanopikisa vagara vachida kungoshora ZEC. No media source currently available  	https://www.voashona.com/a/zimbabwe-bvr-process-causes-friction/4039003.html
politics	Nyanzvi Dzoshoropodza Mhirizhonga Yakaitika paCapitol Hill neMusi weChitatu	Mapato ezvematongerwo enyika emuZimbabwe ari kushora zvikuru mhirizhonga yakaitika paCapitol Hill muWashington DC, uye ari kukurudzira mutungamiri weAmerica, VaDonald Trump, kuti vatambidzane masimba murunyararo naVaJoe Biden veDemocratic Party. Mushandi mukuru anoona nezvekuburitswa kwemashoko muZanu PF, VaTafadzwa Mugwadi, vaudza Studio 7 kuti mhirizhonga yakakonzereswa naVaTrump paCapitol Hill chinhu chinoshoresa zvikuru panguva iyo America ichigara yakatsoropodza Zimbabwe nemafambisiro ainoita sarudzo. Munyori anoona nezvekudyidzana nedzimwe muMDC Alliance, Muzvare Gladys Hlatswayo, vashorawo mhirizhonga yekuAmerica iyi vachiti izvi zvapa mukana vatungamiri venyika dzisina hutongi hwejekerere pasi rose dzakaita seZimbabwe kuti vatsoropodze America vachikangamwa kugadzirisa zvinonetsa munyika idzi. VaMugwadi vati nekuda kwezvakaitika kuparamende yeAmerica neChitatu, hurumende yeAmerica haichakwanise kuudza dzimwe nyika pasi rose nezvehutongi hwejekerere. Sachigaro wekomiti yeparamende inoona nezvekudyidzana nedzimwe nyika, VaKindness Paradza, vatsinhirawo zvakataurwa nemutungamiri wenyika, VaEmmerson Mnangagwa, kuti America inofanirwa kubvisa zvirango zvayakatemera Zimbabwe zvichitevera mhirizhonga yakaitika kuWashington DC. VaParadza vati kufa kwakaita vanhu vana kunokodzera kuti VaTrump vanotongwa kuInternational Criminal Court. Zvichakadai, gweta rinorwira kodzero dzevanhu uye vari mukuru weHuman Rights Watch kuchamhembe kweAfrica, VaDewa Mavhinga, vati kunyange hazvopakaita mhirizhonga kuCapitol Hill, mapurisa ekuAmerica haana kushandisa chisimba chakanyanya sezvinowanzoitwa muZimbabwe. Nyanzvi munyaya dzezvematongerwo enyika uye vachishanda nesangano rePlatform for Youth Development Initiative in Zimbabwe, VaClaris Madhuku, vatiwo hapana chakaipa pakuratidzira kwakaitwa kuAmerica nevatsigiri vaVaTrump kunyange hazvo kuratidzira uku kwakazopedzisira kwave nemhirizhonga. VaMadhuku vati zvakaitika izvi hazvina chazvinonyanyochinja pachimiro cheAmerica kana zvichienzaniswa nenyika dzemuAfrica. VaTrump vakazobvuma havo kuti vape matomhu kunaVaBiden, uye VaBiden vakatarisirwa kugadzwa musi waNdira 20 semutungamiri weAmerica wechimakumi mana nematanhatu mushure mekunge dare reCongress yekuAmerica ratsinhira kuti VaTrump vakakundwa naVaBiden musarudzo dzakaitwa muna Mbudzi 2020. No media source currently available 	https://www.voashona.com/a/zimbabwe-experts-condemn-violence-which-erupted-at-capitol-hill-wednesday/5730406.html
business	Mapurisa Oparadza Zvinotengeswa Mumigwagwa	Vanotengesera mumigwagwa vari kurasikirwa nezvinhu zvavo zvinokosha zviuru nezviuru zvemadhora izvo vari kutorerwa nemakanzuru mumaguta zvichetevera mashoko emutungamiriri wenyika, VaRobert Mugabe, ekuti makanzuru anofanira kubvisa mumigwagwa vese vari kutengesa zviri kunze kwemutemo. Kunyange hazvo mamwe madhorobha asati atanga kubvisa vanotengesa mumigwagwa, mumaguta akaita seHarare neMasvingo, mapurisa ekanzuru pamwe neeZimbabwe Republic Police, ZRP, ari kufamba mumigwagwa achitora zvinhu zvevanhu vanonzi vari kutengesera panzvimbo dzisangabvumidzwe. KuMasvingo vaye vanenge vatorerwa zvinhu zvavo vanokwanisa kunozvitora kumahofisi ekanzuru kana ZRP kana vachinge vabhadhara faindi. MuHarare kanzuru inoti iri kuparadza mirivo, michero nezvimwe zvinhu zvinosvika matani maviri zuva rega rega. Mutauririri wekanzuru yeHarare, VaMichael Chideme, vanoti zvinhu izvi, zvinogona kuora, hazvibvumidzwe kudzorerwa mumigwagwa. Asi vanoti vaye vanenge vatorewa zvinhu zvakaita sembatya kana mbozhanhare vanokwanisa kuenda kunotora zvinhu zvavo kumahofisi ekanzuru vabvisa mubhadharo. VaChideme vanoti nyaya yekuparadza chikafu, michero nemiriwo inoitirwa kudzivirira zvirwere zvakaita sekorera sezvo zvinhu izvi zvinenge zvatorwa munzvimbo dzisingabvumidzwe. VaChideme vati kana zvinhu zvikagarisa zvisina kutorwa, kanzuru inozvitengesa. Zvichakadai, VaChideme varamba mashoko ekuti mapurisa nevamwe vashandi vekanzuru vari kutora zvinhu zvinenge zvatorerwa vanoitengesera mumigwagwa vachiti izvi hazvibvumidzwe nemutemo. Imwe nhengo yeZimbabwe Home Industries Association, Amai Martha Shumba, vati manyepo kuti vese vari kutorerwa zvinhu vari kutengesera panzvimbo dzisingabvumidzwe. Vati semuenzaniso, kanzuru nemapurisa vari kutora zvinhu zvevanhu vari pane mimwe misika yakavhura kare kare. Zvichetevera mashoko aVaMugabe, gurukota rinoona nezvedunhu reHarare, Amai Mirriam Chikukwa, vakaita musangano nekanzuru yeHarare, mapurisa, masoja nemagadhijere vakatanga chirongwa chekubvisa vanotengesera mumigwagwa icho chinonzi chicharamba chiripo kusvika guta rachena. Izvi zviri kuitwawo mune mamwe maguta nemadhorobha asi mamwe madhorobha achiri kuronga kuti ofambisa chirongwa ichi sei. Vanhu vakawanda munyika havana mabasa izvo zvave kuita kuti vararame nekutengesa mumigwagwa. No media source currently available 	https://www.voashona.com/a/vendors-raids-confiscation-anger/4079580.html
health	Chipatara cheChegutu Chovharwa Mushure Mekunge Mumwe Anopa Mushonga Ashaya neCovid-19	Chipatara chikuru chemuChegutu chakavharwa nemusi weChina mushure mekubatwa kwevashandi vaviri nechirwere cheCovid-19, mumwe wacho ndokufa nezuro. zvi zvasvita huwandu hwevanhu vafa nechirwere ichi munyika yose pamazana maviri nemakumi matatu nemumwe chete. Vakafanobata chigaro chemukuru mubazi rezvehutano mudunhu\nreMashonaland West, VaGift Masoja, vazivisa veruzhinji kuti zvinhu hazvina kumira zvakanaka pachipatara chikuru chemuChegutu neimwe kiriniki iri pedyo zvichitevera kufa kwemumwe mushandi nechirwere cheCovid-19 nezuro. VaMasoja vati mushandi akashaya uyu munhu aishanda kudivi rinochengetwa mishonga inopihwa varwere vepachipatara ichi. Vati vavhara chipatara ichi kuitira kuti vapfapfaidze mushonga chipatara chose sezvinokurudzirwa nebazi ravo pamwe nesangano reWorld Health Organization. VaMasoja vati bazi ravo riri kushushikana zvikuru nehuwandu hwevanhu vave kufamba vasina kupfeka zvinodzivirira kupararira kwechirwere cheCovid-19. Vayambira vagari kuti chirwere cheCovid-19 chichiripo uye kuti vatevedzere zvose zvinodikanwa zvakaita sekupfeka mamasiki anovhara muromo nemhino pamwe nekugara vanhu vakapatsanurana kana kuti social distancing.\n\nMunguva pfupi yadarika bazi rezvehutano rakambovhara makiriniki anoti Chikonohono muChinhoyi, Madzorera kwaZvimba neChikangwe kuKaroi nekuda kwekuti vamwe vashandi vepamakiriniki aya vainge vabatwa nechirwere cheCovid-19. Studio7 yaona vanhu vakawanda muChinhoyi vasina kupfeka mamasiki mumisha inogara veruzhinji, vanhu vanozopfeka mamasiki aya kana vave kupinda muguta. Mumwe wechidiki anga asina kupfeka masiki, VaArthur Changara, vati vanofunga kuti chirwere cheCovid-19 chaderera uye mapurisa haachafamba famba mumisha inogara veruzhinji. No media source currently available 	https://www.voashona.com/a/chipatara-chechegutu-chovharwa-mushure-mekunge-mumwe-anopa-mushonga-ashaya-necovid-19/5623205.html
business	ZCTU Inoti Ngapaitwe Hurukuro paNyaya yeMitengo Yoita Chamurambamhuru	Munyori mukuru wesangano revashandi reZCTU VaJaphet Moyo vanoti panofanira kuitwa musangano wechimbi chimbi weTNF kuzeya nyaya yemitengo yezvinhu yoramba yoita chamurambamhuru. Mitengo yezvinhu zvekudya uye michova yakawedzerwa zvakanyanya mumazuva mashoma adarika. Hatina kukwanisa kunzwa divi rehurumende sezvo gurukota rezvevashandi Muzvinafundo Paul Mavima vati vange vachangopinda munyika kubva kuAmerica nekudaro vange vachida kumbotura befu. Mutungamiri weEmployers Confederation of Zimbabwe Doctor Israel Murefu vati vange vakabatikana vakati tigozovafonera. No media source currently available 	https://www.voashona.com/a/zctu-inoti-ngapaitwe-hurukuro-panyaya-yemitengo-yoita-chamurambamhuru/5299639.html
health	Madhokotera neVakoti Votanga Kuramwa Mabasa neKushaya Zvekuzvidzivirira kuCoronavirus	Vanachiremba navana mukoti munyika vatanga kuramwa mabasa kunyangwe nyika yatarisana nechirwere chouraya vanhu vakawanda pasi rose cheCoronavirus. Vanachiremba navanamukoti ava vanoti hurumende iri kukundikana kuvapa zvekushandisa kuti vazvidzivire kutapurirwa zvirwere zvakaita seCoronavirus. Mutsamba kubazi rezvehutano, iri mumaoko eStudio 7, vanamukoti kuburikidza nesangano reZimbabwe Nurses Association vati vakasuma bazi rezvehutano mazuva maviri apfuura kut vanoda zvekuzvidzivirira kubva kuchirwere cheCoronavirus, mvura muzvipatara uye mari yekushanda kwavachaita nguva yakareba vachirapa vane chirwere cheCoronavirus. Mutsamba kubazi rezvehutano nevakuru vezvipatara zvehurumende munyika, mutungamiri wesangano rinomirira vanachiremba reZimbabwe Hospital Doctors Association, Dr Tawanda Zvakada, vatiwo nhengo dzavo hadzichakwanise kuramba dzichishanda kutanga nhasi sezvo dzisina zvekuzvidzivirira. Vati vakaita musangano nehurumende neMuvhuro nezvenyaya iyi asi kusvika pari zvino hapana chabuda. Hatina kukwanisa kubata gurukota rezvehutano, Dr Obadiah Moyo, kana munyori mubazi ravo, Dr Agnes Mahomva, sezvo vose vange vasiri kudaira nharembozha dzavo. Kusvika pari zvino hurumende inoti vanhu vatatu vabatwa nechirwere cheCoronavirus munyika uye mumwe chete, mutori wenhau, Zororo Makamba, akashaya vakavigwa neChipiri. Mutungamiri weZimbabwe Nurses Association, VaEnock Dongo, vatenda kuti vanoda zvikwanisiro muzvipatara nechimbi chimbi uye vakanda mapadza pasi.. No media source currently available 	https://www.voashona.com/a/vanachiremba-navanamukoti-votanga-kuramwa-mabasa-nekushaya-zvekuzvidzivirira-kucoronavirus/5345330.html
health	Kusapa Bazi rezveHutano Mari KweMakore Akawanda Kunonzi Kwopa Kuti Kurwisa Coronavirus Kunetse.	Vanhu vakawanda munyika vanoti kunyangwe hazvo Zimbabwe yasvitsa makore makumi mana yawana kuzvitonga kuzere, zvinhu munyaya dzezvehutano hazvina kumira zvakanaka zvaburitswa pachena nenyaya yechirwere checoronavirus. Vanhu vakawanda vataura neStudio 7 kusanganisira nyanzvi munezvehutano vanoti Zimbabwe inofanirwa kusunga dzisimbe kugadzirisa matambudziko munyaya dzezvehutano. Amai Pepukai Shava vanoti kunyangwe haazvo nyika yakakwanisa kuvaka zvipatara mushure mekuwana kuzvitonga kuzere, zvipatara izvi zvangove midhuri isisina zvinhu zvakakosha zvekushandisa. Mutungamiri webato reLabour Economists African Democrats, Muzvare Linda Masarira, vanoti hurumende haisi kuita zvakakwana kusimudzira nyaya dzezvehutano munyika zvopa kuti kana kurwisa chirwere checoronavirus kunetsa nekuti zvipatara hazvina zvikwanisiro zvakaita semichina yekubatsira vanhu kufema kana varwarisa. Vatiwo zvingabatsire kana nyika ikaisa mutemo unosungira kuti vatungamiriri vehurumende varapwe munyika vakati izvi zvinogona kubatsira kusimudzirwa kwezvipatara munyika. Izvi zvatsigirwawo naVaKudzai Kwangwari avo vatiwo kunyangwe hazvo zviripowo zvakagonekwa nenyika mushure mekuwana kuzvitonga kuzere vati kune zvizhinjiwo zvichiri kuda kuzadzikiswa vakati izvi zvinosanganisirawo nyaya yehutano. Munyori musangano ravanachiremba vanorwira kodzero dzevanhu reZimbabwe Association of Doctors for Human Rights, Doctor Norman Matara, vanoti kunyangwe hazvo mumakore ekutanga Zimbabwe ichangosungunuka, hurumende yakamboedza kusimudzira zvinhu munyaya dzezvehutano kusanganisira kuvaka makirinika. Asi vanoti makore makumi maviri apfuura, Zimbabwe yatadza kuvandudza zvinhu munyaya yezvehutano kuburikidza nekusapiwa mari yakawanda kubazi rezvehutano. VaMatara vati kunyangwe hazvo nyika dzemuAfrica dzakanyorerana pasi chibvumirano cheAbuja Declaration icho chinosungira hurumende kuti iise zvikamu gumi nezvishanu kubva muzana zvemari yebhajeti yenyika kune zvehutano, Zimbabwe haina gore rayakambozadzikisa zvinotarisirwa izvi. VaMatara vanotiwo kusaisa mari yakakwana kubazi rezvehutano zvinobudawo kunyangwe panguva ino nyika iri kurwisa chirwere cheCOVID-19 vachiti bazi rezvehutano rakatora nguva kuwana mari chirwere chapinda munyika izvo zvakaita kuti zvizhinji zvaidiwa kushandiswa zvibve kune masangano ekunze kwete kuhurumende. Vanomirira Chinhoyi mudare reparamende vari nhengo yeMDC Doctor Peter Matarutse vanoti kunyangwe hazvo nyika yakakwanisa kudzivirira zvirwere zvakaita se Kwashiorkor, T.B nezvimwewo kuondomoka kwehupfumi munyika kwasiya zvinhu zvakaita manyama amire nerongo munyaya dzezvehutano. Studio 7 haina kukwanisa kubata gurukota rezvehutano Dr Obadiah Moyo kuti tinzwe divi ravo sezvo vange vasiri kudaira nharembozha yavo. Asi mutevedzeri wegurukota rezvekuburitswa kwemashoko VaEnergy Mutodi vati hurumende iri kuyedza napose painogona kugadzirisa zvinhu munyaya dzezvehutano. Nyaya yechirwere checoronavirus iri kuburitsa pachena kuti zvinhu munyanya dzezvehutano zvaderera uye zvipatara zvizhinji hazvina zvikwanisiro uye midhuri yacho yave kuondomoka. No media source currently available  	https://www.voashona.com/a/vakawanda-vanoti-kusapa-bazi-rezvemari-mari-kwemakore-akawanda-kwopa-kuti-zimbabwe-ikundikana-kurwisa-coronavirus/5382620.html
health	VanaChiremba Vanoti Hurumende Iri Kutenga Mishina Yakafa Kubva kuIndia	Munyori mukuru wesangano ravanachiremba reZimbabwe Senior Hospital Doctors Association Dr Aaron Musara vanoti mimwe michina yakatengwa nehurumende haisi kushanda zvachose izvo zvoodza moyo yavanachiremba vachiti hurumende haisi kuratidza kuzvipira kugadzirisa zvichemo zvavo. Mimwe mishina isiri kushanda zvakanaka iyi yakatengwa kuIndia. Vanachiremba vanoti hurumende iri kungorova bembera ichitaura nezvekuti vanoda mari yemihoro asi ivo vachitiwo vakaudza vakuru mubazi rezvehutano kuti havana zvikwanisiro zvakaita semichina nemishonga nekudaro kunyangwe vakadzokera kubasa hakuna zvinenge zvichiitwa. Vachipindura panyaya yekuti hurumende iri kutenga michina yakafa, sachigaro weHealth Service Board Dr Paulinus Sikosana vakaudza studio 7 kuti iendese mibvunzo kumunyori mubazi rezvehutano Dr Agnes Mahomva avo vange vasiri kudaira nharembozha yavo. Vanachiremba vave nemwedzi mitatu vachiramwa mabasa.  No media source currently available 	https://www.voashona.com/a/vanachiremba-vanoti-hurumende-iri-kutenga-mishina-yakafa-kubva-kuindia/5197687.html
politics	Mamwe Mapato Anopikisa Oshoropdzawo MDC Alliance neNyaya yeZvirango	Danho rakatorwa nechikwata chaipa humbowo hwemamiriro akaita zvinhu muzimbabwe kudare reSeneti remu America yekuti zvinhu zvirambe zvakamira sezvazviri panyaya dzezvirango zvinonzi zvakatemerwa Zimbabwe yasimudza mutauro mukuru muvana veZimbabwe nevamwe vekunze vari kutevera zviri kuitika munyika. Vamwe vanhu vakawanda vari kundokodzera bato reMDC-T nekwavari kuti kukumbira kuti zvirango zvirambe zviripo. Vamwewo ndivo vari kuti chikwata cheMDC Alliance chakatumwa nemutungamiri weMDC-T, VaMorgan Tsvangirai ichi chaive nekodzero yekuti chiudze America kuti kana zvinhu zvisina kushanduka muZimbabwe zvinhu zvirambe zvakamira sezvazviri. Izvi zvinotevera kupa humbowo kwaVaTendai Biti vakanga vakamirira MDC Alliance, VaDewa Mavhinga vanove gweta rinorwira kodzero dzevanhu vachishanda neHuman Rights Watch kuchamhembe kweAfrica, pamwe naPeter Godwin, anove mutori wenhau ari muno muAmerica asi ari chizvarwa cheZimbabwe. Kunyange hazvo munhu wese aine kodzero yekutaura pfungwa dzake, vamwe vari kuti zvakaitwa nevana veZimbabwe ava zvinhu zvavakanga vasingatarisire kuti zvingaitike. Vakawanda kusanganisira mapato anopikisa, vari kupomera mhosva vatatu ava yekukumbira kuti America isabvise zvirango, izvo zvinogarochemwa nazvo neZanu PF kuti ndizvo zvakonzeresa matambudziko ari munyika. Rimwe remapato ari kushoropodza danho rakatorwa nemubatanidzwa weMDC Alliance rekuenda kuAmerica kunomira pamberi pedare rekongiresi, ibato reNCA rinotungamirirwa naProfessor Lovemore Madhuku. Mutairiri weNCA, VaMadock Chivasa vanoti sebato rinomirira zvizvarwa zveZimbabwe haringatsigiri kushupika kwevana veZimbabwe kusvika pakukumbira zvirango, izvo vanoti zviri kuuraya vanhu. VaChivasa vanoti zvaifanirwa kuitwa nemubatanidzwa weMDC Alliance kutanga yatsvaga nhaurirano nehurumende yavepo, kwete kumhanyira kukwira ndege kuenda kuAmerica. Asi mutauriri weMDC-T VaObert Gutu vanoramba mashoko ekuti bato ravo rakaenda kunokumbira kuti zvirango zvisabviswa, vachiti naivovo sebato havatodi kuti pakurudzirwe zvirango zvinozonetsa vana veZimbabwe. “Zvirango izvi zvinotambudza varombo nekuti vane mari dzavo vanonorapwa kunanaSingapore. MDC-T haife yakakokera muchetura unourayisa vana veZimabwe,” VaGutu vanodaro VaGutu vanoti vanotonetsekanawo pamusoro pezvirango izvi, vachiti bato ravo harina simba rekubvisa kana kuwedzeresa zvirango sezvo izvi zvichiitwa chete nekongiresi yeAmerica. Asi VaChivasa vanoti vana veZimbabwe havafanirwi kuvhotera vanhu vari kukumbira zvirango izvi, avo vanoti vatengesi. No media source currently available 	https://www.voashona.com/a/zimbabwe-politics-mdc-alliance-nca-gutu-chivasa/4164117.html
business	RBZ neZimtrade Dzoyedza Kumutsiridza Mabhizimisi emuBulawayo	Reserve Bank of Zimbabwe ichishanda neZimtrade svondo rino riri kuparura hurongwa hwekuyedza kumutsiridza maindasitiri ekuBulawayo. Asi nyanzvi munyaya dzezvehupfumi hadzisi kuwiririrana kuti zviri kuda kuitwa izvi zvinoshanda here kana kuti kwete. Nhumwa kubva kuRBZ neZimtrade dziri kutarisirwa kupinda muBulawayo nemusi weChitatu dzotaura nevemaindasitiri ava kusvika musi weChishanu. Maindasitiri akawanda muBulawayo akavharwa nekusamira zvakanaka kwenyaya dzezvehupfumi. Nyanzvi munyaya dzezvehupfumi vachitungamira zvidzidzo paZimbabwe Ezekiel Guti University, Doctor Gift Mugano, vanoti zvekutumira chikwat kuenda kuBulawayo kupedzera hoko padehwe retsindi sezvo zviri kuda kuitwa zvichizivikanwa. Vati pane ongororo dzakaitwa nemasangano akaita saana Confederation of Zimbabwe Industries dzinotaura zvinoda kuitwa. Vatiwo chiri kunetsa inyaya yemari nekuti maindasitiri anoda mabhiriyoni maviri kuti asarambe achitatarika. Doctor Mugano vatiwo kuti Bulawayo ibudirire inofanira kukwanisa kukwikwidzana nemamwe makambani ari kuchamhembe kweAfrica vachiti mitero inobhadharwa muZimbabwe yakawandisa zvekuti inogona kupa kuti vekunze vasade kuita bhizimisi neZimbabwe. Imwe nyanzvi munyaya dzezvehupfumi, VaCalvin Mdzingiri, avo vanodzidzisa paUniversity of the Free State kuSouth Affrica, vati vanotenderana naDoctor Mugano vachiti zvinoda kuitwa yave garoziva. Vatiwo zvakakosha kuti pave neongororo yekuti maindasitiri anoda kuvhurwa ane zvaanokwanisa kutengesa nyore kuvanhu. Mumiriri weMpopoma-Pelandaba mudare reparamende vari nhengo yeZanu-PF, VaJoseph Tshuma, vati zvinhu zvakakosha kuti maindasitiri emuBulawayo amutsiridzwe. Asi nhengo yeparamende inomirira Bulawayo East mudare reparamende, Muzvare Thabitha Khumalo, vati Zanu-PF iri kuda kubata vanhu kumeso. MuZimbabwe vamwe vakazvimirira vanoti vanhu vanosvika zviuru makumi mapfumbamwe kubva muzana havana mabasa nenyaya yekuvharwa kwemaindustry. Ongororo yakaitwa ne International Monetary Fund inoratidza kuti Zimbabwe inyika iri pachidanho chechipiri pasi rose kuva nevanhu vanozviitira mabasa emaoko kana kuti informal sector. No media source currently available  	https://www.voashona.com/a/zimbabwe-matongerwo-enyika/4251853.html
business	Vashandi Vononga Svosve neMuromo neKudhura kweZvinhu	Zimbabwe National Statistics Agency yakazivisa nemusi weMuvhuro kuti kukwira kwemutengo zvinhu, inflation, kwasvika pazvikamu zana nemakumi manomwe nezvishanu kubva muzana, uchibva pazvikamu makumi mapfumbamwe nezvinomwe kubva muzana. Izvi zvasiya vashandi vakawanda munyika vasina chekubata uye munyika musisina kugadzikana sezvo poita ropa rakaipa pakati pevashandi nehurumende. Pavewo nekutyityidzirana kwava kuitika munyika zvikuru kuvanhu vanofungidzirwa kuti vanogona kukonzera kuti munyika vanhu varamwe mabasa. Mutungamiri wesangano reZCTU, VaPeter Mutasa, vati vatumirwa bara repfuti kuhofisi kwavo. Asi VaMutasa vati kusungwa kana kutyisidzirwa uku hakusi kuzovakanganisa kurwira kodzero dzevashandi avo vave kunonga svozve nemuromo. Mashoko aya atsinhirwawo nemutungamiri werimwe sangano revarairidzi reProgressive Teachers Union of Zimbabwe, Doctor Takavafira Zhou. Mukuru weConfederation of Zimbabwe Industries, VaChris Mugaga, vanoti zvinonetsa kuti vemakambani vawedzere vashandi mari nekuti naivo vari kuremerwa sezvo kusina magetsi nezvimwe. Vaimbova gurukota rezvemari uye vari mumwe mutevedzeri wemutungamiri weMDC, VaTendai Biti, vanoti zvinhu hazvife zvakagadzirika munyika kana maindasitiri asiri kushanda zvakanaka. Mashoko aya atsinhirwawo neimwe nyanzvi munyaya dzezvehupfumi, VaVictor Bhoroma. Asi vachipawo pfungwa dzavo nyanzvi munyaya dzezvehupfumi, VaCallisto Jokonya, avo vanova nyanzvi munyaya dzehupfumi, vanoti vanhu havafanire kunyanya kuvhunduka nekukwira kwemitengo yezvinhu nekuti hurumende iri kuyedza kugadzirisa zvinhu kwete zvaiitika muna 2008. Gurukota rezvemari, VaMthuli Ncube, vakabvisa mari dzakasiyana siyana dzaishandiswa munyika kuti pashandiswe dhora remunyika chete nechinangwa chekuti mitengo yezvinhu idzikiswe. Asi kusvika pari zvino zvinenge zviri kukona n’anga murapwa achida. 	https://www.voashona.com/a/vashandi-vononga-svosve-nemuromo-nekudhura-kwezvinhu/5002703.html
health	Vanachiremba Vakuru Vanozivisa Kuramwa Mabasa Kana Zvichemo Zvavo Zvisina Kugadziriswa	Vanachiremba vakuru vari pasi pesangano reZimbabwe Senior Hospital Doctors Association, neChitatu vakapa hurumende mazuva gumi nemana ekuti igadzirise matambudziko ari muzvipatara pamwe nenyaya yemihoro yavo, kukundikana kwayo voramwa mabasa. Izvi zvinouya panguva iyo bazi rezvehutano rakazivisa zuva rimwero kuti huwandu hwevanhu vabatwa nechirwere che Covid-19 munyika hwakakwira kusvika pachiuru nemakumi masere nevapfumbamwe kana kuti 1 089, zvichitevera kuwanikwa kwevamwe vanhu makumi maviri nevashanu vaine chirwere ichi pavanhu zviuru zviviri nemazana matanhatu negumi nevaviri kana kuti 2 612 vakavhenekwa. Vanhu vapora kubva kuchirwere ichi kusvika nezuro vaive mazana matatu nemakumi mapfumbamwe nevashanu kana kuti 395, uye vashaya vachiri makumi maviri. Tsamba yakanyorwa nesangano ravanachiremba vakuru iyi, iyo yakanyorerwa kuboka reHealth Services Board, kumunyori mukuru mubazi rezvehutano pamwe nekuvakuru vezvipatara, kana kuti hospital clinical directors, iri kuda kuti hurumende iise mishonga nezvikwanisiro muzvipatara, iwanise vanachiremba zvekuzvidzivirira kubva ku Covid-19, uye kuti mihoro yavo ive iri mumadhora ekuAmerica ichienzaniswa nemari dzavaitambira muna Gumiguru 2018. Vanachiremba ava vari kudawo kuti zvichemo zvevamwe vashandi vemuboka rezvehutano vari pakuramwa mabasa pari zvino zvigadziriswe kuitira kuti vabatsirane mabasa, uyewo kuti nhengo dzavo dzinoshanda kuUniversity of Zimbabwe asi iye zvino dziri kushanda muzvipatara munguva ino, dzinge dzichibhadharwa mari dzekushanda uku. Studio7 haina kukwanisa kunzwa divi rehurumende panyaya iyi. Pasi rose vanhu vabatwa ne Covid-19 vadarika mamiriyoni gumi nezviuru mazana mashanu kana kuti 15.5 million, uye vanhu vafa vadarika zviuru mazana mashanu nemakumi masere nezvina kana kuti 584 000. Imwe nyanzvi mune zvehutano vachidzidzisa zvehutano pa Nottingham Trent University, ku Britain, Doctor Mathew Nyashanu, vanoti vari kukurudzira hurumende kuti igare pasi navanachiremba ava vakurukure zvichemo zvavo kuti zvinhu zvisaipa kudarika zvazviri pari nhasi muzvipatara. Doctor Nyashanu vanoti chinonyanyorwadza ndechekuti vanachiremba ava vari kuda kuramwa mabasa munguva iyo nyika iri mudambudziko re Covids-19, izvo zvinozoisa varwere vagara vaine zvimwe zvirwere zvinovanetsa munyodzi huru kana vakazobatwa neCovid-19. Vanoti hurumende inofanirwa kugadzirisa zvinhu muzvipatara nekukasika, umo munonzi hamuna mishonga nezvimwe zvikwanisiro. Doctor Nyashanu vanotiwo kukwira kwehuwandu hwevanhu vari kubata chirwere cheCovid-19 chinhu chinityisa nekuti kana vanhu vabatwa nechirwere cheCovid-19 vanenge vachida kubatwa zvakanaka, uye kuti vabatwe zvakanaka vanofanirwa kunge vachienda kuzvipatara, uko kunofanirwa kunge kuine vanamukoti navanachiremba. No media source currently available 	https://www.voashona.com/a/zimbabwe-senior-doctors-notice-to-strike-covid-19-mathew-nyashanu/5505398.html
health	VaMudzvova Vofunga Kunotariswa Kunze kweNyika Mushure Mekubayiwa Jekiseni neVanofungidzirwa Kuti Vasori	Nhengo yesangano reTajamuka yakaitwa kafiramberi muHarare VaSilvanos Mudzvova vanoti vave kutarisira kuti vanorapwa kunze kwenyika sezvo zvisiri kuzivikanwa kuti vakabayiwa jekiseni rainge riinei. Vanoti vesangano reZimbabwe Doctors for Human Rights vakavakurudzira kuti vanotariswa navanamazvikokota vekunze sezvo pasina ari kuziva kuti vakabayiwa jekiseni reyi. Vati nyaya iyi iri kuvadya moyo nekuti havazive kuti hutano hwavo huchange hwakamira sei. VaMudzvova vakapambwa nemusi weChipiri svondo rapera kumba kwavo nevanhu vatanhatu vanofungidzirwa kuti vasori vakatochwa pedyo neNharira Hills kuNorton. Vanhu vakapamba VaMudzvova vainge vakapakatira pfuti. Pari zvino VaMudzvova avo vari kuchipatara cheAvenues Clinic muHarare vanoti vave kutyira hupenyu hwavo asi vachitiwo vakavhiyiwa neMuvhuro kugadzirisa matumbu avo ainge asina kumira zvakanaka kubva zvavakarohwa. No media source currently available 	https://www.voashona.com/a/zimbabwe-matongerwo-enyika/3519079.html
health	Bazi rezveKugara Kwakanaka kweVanhu Rinoti Vakaremara Vari Kubatsirwa muNguva Ino yeCovid-19 Lockdown	"Gurukota rezvemabasa, vashandi nekugara zvakanaka kwevanhu, Muzvinafundo Paul Mavima, vanoti bazi ravo riri kubatsira vakaremara vakarasikirwa nemihoro munguva ino yemutemo unorambidza kufambafamba kwevanhu, kana kuti lockdown, kuburikidza nechirongwa chavakaparura chakanangana nekubatsira vanotambura. Vachitaura neStudio 7 vari kuCongo Brazzaville, uko vari kumusangano wechinomwe webudiriro mudunhu reAfrica, kana kuti ""Africa Regional Forum on Sustainable Development"", uyo wakapetwa nemusi weChina, Professor Mavima vanoti bazi ravo rakakwanisa kunyoresa vanhu vanosvika zviuru mazana matatu negumi, kana kuti 310 000, pasi pechirongwa ichi. Vanotiwo vave nemakore maviri vaumba bazi rinomirira vakaremara, iro riri kutungamirwa naDoctor Christine Peta. Professor Mavima vanoti munguva ino bazi ravo riri kubatsira vakaremara kuburikidza nehomwe yemari yavakaisa parutivi yekubatsira vanoda kutanga zvirongwa zvekuzvibatsira, uye ivo segurukota vari kukurudzira kuti vanhu vanyorese kumahofisi ebazi ravo ari nyika yose kuti vabatsirwe. No media source currently available "	https://www.voashona.com/a/zimbabwe-ministry-of-labor-says-it-is-assisting-disabled-people-during-lockdown/5802657.html
business	VaBiti Vanoti Kudzika Mutemo weKutara Mitengo Kunoratidza Kuti Njuga dzeHupfumi Dzoremera VaMthuli Ncube	Mutevedzeri wemutungamiri webato rinopikisa reMDC Alliance, VaTendai Biti, avo vakambove gurukota rezvemari, vanoti mutemo wechimbi chimbi wakadzikwa nehurumende wekutara mitengo yezvinhu munongedzo wekuti Zimbabwe yatadza kugadzirisa nyaya dzezvehupfumi. Mashoko aya anopesana nezviri kutaurwa negurukota rezvehupfumi, Muzvinafundo Mthuli Ncube, avo vakaudza vanoita zvekushanyirwa kwenyika svondo rapera kuti hupfumi hwagadzikana uye mutemo uyu unobatsira kuzvisimbaradza. Svondo rapera hurumende yakadzika mutemo wechimbi chimbi kana kuti Presidential Powers (Temporary Measures) (Financial Laws Amendment) Regulations 127 of 2021 unosungira vemabhizimisi vose kuti vatengese zvinhu nemutengo wedhora rekuAmerica wepamusika weReserve Bank of Zimbabwe, RBZ, Foreign Currency Auction kwete pamukoto. Asi mumashoko kuvatori venhau masangano anomirira vemabhizimisi akaita seZimbabwe National Chamber of Commerce, Confederation of Zimbabwe Industries neEmployers Confederation of Zimbabwe anoti mutemo uyu uri kuomesera vemabhizimisi vakawanda sezvo vasiri kukwanisa kuwana mari pamusika weRBZ uyu. VaBiti vanoti vanowiriranawo neveZimbabwe Lawyers for Human Rights vakakwira kudare repamusoro nemusi weChina vachipikisa mutemo mutsva uyu vachiri unotyora bumbiro remutemo. No media source currently available Ko masimba ekuti mutungamiri wenyika adzike mitemo zvechimbi chimbi pasina kuenda kudare reparamende unoshanda sei chaizvo? Gweta VaTinomudaishe Chinyoka avo vanombomirira mutungamiri wenyika, VaEmmerson Mnangagwa, uye vakasarudzwawo nemusi weChina kuva sachigaro webhodhi rePetrotrade rinoona nezvemafuta ekufambisa dzimotokari vanoti hapana chakaipa pamutemo uyu sezvo uchishandiswawo nenyika dzakawanda dzakaita seAmerica sezvo kuenda kudare reparamende kuchigona kutora nguva. No media source currently available  .	https://www.voashona.com/a/vabiti-vanoti-kudzika-mutemo-wekutara-mitengo-kunoratidza-kuti-njuga-dzehupfumi-dzoremera-vamthuli-ncube/5915226.html
politics	Kongiresi yeMDC yaChamisa Yokonzera Mutauro	Kongiresi yeMDC inotungamirwa naVaNelson Chamisa yave kutokonzera mutauro zvikuru pamusoro penyaya yezvigaro zvichakwikwidzwa pakongiresi iyi hutungamiri hwebato huchiburitsa mashoko anopesana. Mutauriri webato iri, VaJacob Mafume, vaudza Studio7 kuti zvigaro zvichakwikwidzwa pakongiresi ndechemutungamiri webato nevatevedzeri vake, uye chasachigaro webato nemutevedzeri wake. Kongiresi yeMDC ichaitwa muna Chivabvu kutanga musi 24 ichipera musi 26. Mashoko aVaMafume anotevera mashoko aiswa paTweeter nemutevedzeri wemubati wehomwe, VaChalton Hwende. Asi mashoko aya anopesana nemashoko akataurwa nemunyori mukuru weMDC, VaDouglas Mwonzora, avo vakati zvigaro zvose zvichakwikwidzwa pakongiresi. VaChamisa vakabudawo pachena vachiti zvinzvimbo zvose zvichakwikwidzwa pamusangano mukuru webato ravo wekutsvaga hutungamiri hutsva. Asi VaMafume vanoti bumbiro remutemo webato ravo rinobvumira kuti mutungamiri webato adome vanhu vachashanda semunyori mukuru webato nezvimwe zvigaro. No media source currently available Asi VaMwonzora vanoti zvigaro zvese zvichakwikwidzwa naani zvake anenge adomwa nematunhu ebato sekutaurwa kwakaitwa naVaChamisa nemusi weSvondo kumusangano wakaitirwa kuGweru vachiti bumbiro remitemo webato rinoti zvigaro zvese zvinokwikwidzwa. VaMwonzora vati chisati chazikanwa nebato ravo mazita eavo vachakwikwidza uye kuti vanenge vachikwikwidza zvigaro zvipi. Nyanzvi munyaya dzezvematongerwo enyika dzinoti zviri kuitika muMDC munongedzo wekuti zvinhu hazvina kumira zvanaka mubato rinotarisirwa neveruzhinji kunge richiratidza musiyano nemaitiro eZanu PF. Nyanzvi idzi dzinoti zviri pachena kuti zvinhu zvikasagadziriswa bato iri rinogona kutsemuka sezvo mubato iri musina kuwirirana. VaChamisa vakatora chigaro chemutungamiri webato zvine mutauro mukati zvichitevera kushaya kwevaive mutungamiri webato iri, VaMorgan Tsvangirai, muna Kukadzi gore rapera. Mubato iri makaita makakatanwa Muzvare Thokozani Khupe vachiti ndivo vaifanirwa kufanobata chigaro chemutungamiri webato. Kunetsana uku kwakaita kuti bato iri ritsemuke, Muzvare Khupe ndokuenda nevamwe vaivatsigira kunoumba MDC yavo, asi rezhinji rwevanhu rwakaramba rwuri muMDC yaChamisa. No media source currently available   	https://www.voashona.com/a/zimbabwe-mdc-alliance-leadership-differ-on-party-positions-to-be-contested-at-congress-/4806470.html
business	Gurukota rezveMari, Muzvinafundo Ncube, Vanoti Havasi Kuzowedzera Mari Yavakapa kuBazi reHutano muBhajeti ra2023	Gurukota rezvemari, Muzvinafundo Mthuli Ncube, vanoti havazi kuzowedzera mari yavakapa kubazi rehutano mubhajeti regore rinouya vachiti mari yavakapa bazi iri, iyo inosvika ZWL$473 billion pamwe neUS$213 million yavanotaririsira kubva kumasangano anopa rubatsiro, inokwana pane zvese zvinodiwa nebazi iri, Muzvinafundo Ncube vataura mashoko aya vachipindura nhengo dzeparamende mudare re National Assembly nhasi idzo dzange dzichida kuti bhajeti rehutano riwedzerwe dzichiti zvinhu hazvina kumira zvakanaka muzvipatara zvese munyika. Vati mari inowana bazi iri kubva kuhurumende nemasangano anoshanda akazvimirira yakawanda chose uye vakaona kuti bazi rehutano haritori mari yose kubazi ravo sezvo richinyanyoda kushanda nemasangano anopa rubatsiro uko rinowana madhora ekuAmerica. Vaenderera mberi vachiti bazi rehutano rinofanira kushanda nesimba kutsvaga mari kubazi ravo vachiti mapazi akaita serekurima nerekutakurwa kwezvinhu anopedza mari dzese dzaanopihwa mubhajeti nekuti anoshanda nesimba. Asi vamwe vakaita semumiriri weMberengwa North, VaTafanana Zhou veZanu PF, vaudza Muzvinafundo Ncube kuti vanofanira kupa mapazi mari dziri mubhajeti nekuti kutadza kuita izvi kuri kudzorera zvinhu kumashure. Mumiriri weMabvuku, VaJames Chidhakwa veCitizens Coalition for Change, vatiwo VaNcube vanofanira kupa bazi rehutano mari yakawanda vachiti zvinhu hazvina kumira zvakanaka muzvipatara zvese munyika. Muzvinafundo Ncube vaudza nhengo dzeparamende idzi kuti vari kuona kuti zvipatara zvakazvimirira, kana kuti ma Private Hospitals, zviri kuwanda munzvimbo dzese munyika uye vachaita hurongwa hwekuti zvipatara zvehurumende nezviparata izvi zvishande pamwechete. Vatiwo zviri pachena kuti mamwe mapiritsi anotengwa nehurmende kuendesa muzvipatara zvayo anotsakatika nekukasika achienda kuzvipatara izvi. Mutungamiriri wesangano ravanachiremba vanoshanda vakazvimirira, Doctor Johannes Marisa, vaudza Studio 7 kuti mune huwori muzvipatara zvehurumende uye mapiritsi nemimwe mishonga iri kutorwa muzvipatara ichitengeswa kwakasiyana siyana. Hatina kukwanisa kunzwa kubazi rehutano sezvo vange vasati vapindura mibvunzo yedu patatenda pamhepo. Mari yakapihwa kubazi rezvehutano ye 473 bhiriyoni emadhora emunyika inoita zvikamu gumi nechimwe zvebhajeti rese re ZWL$4.5 trillion iri kutarisirwa kushandiswa nehurumende gore rinouya. Nhengo dzeparamende dzange dzichida kuti Muzvinafundo Ncube vawedzera bhajeti rebazi rehutano iri kusvika pazvikamu gumi nezvishanu sezvinodiwa nechiga cheAbuja Declaration. Zvichakadaro, dare reNational Assembly rinotarisirwa kupasisa bhajeti ra2023 rozoriendesa kudare reSeneti. Kana rikapasa kuSeneti rinozonosainwa nemutungamiriri wenyika kuti ritange kushanda. No media source currently available 	https://www.voashona.com/a/6879780.html
business	EU Yopa Zimbabwe Rubatsiro rweMari	Zimbabwe nhasi yapihwa rubatsiro rwemamiriyoni makumi mana nematanhatu emadhora ekuAmerica, US$46 million, kubva kusangano reEuropean Union (EU) pasi pechibvumirano chasainwa nehurumende neEU muHarare nhasi. Pasi pechibvumirano chaisainwa nemuriri weEU muZImbabwe, VaJobst von Kirchmann negurukota rezvamari, Muzvinafundo Mthuli Ncube, bazi rezvehutano richawana mamimiriyoni makumi mana ekusimbaradza nyaya dzehutano uyewo Zimbabwe Electoral Commission (ZEC) yapihwa mamiriyoni makumi mashanu nemazana mapfumbamwe nezviuru zvemadhora ekushandisa pasarudzo. VaNcube vatenda EU vachiti rubatsiro urwu ruchabatsira zvikuru mukuchengetedza hupenyu pamwe nekuti vanhu vave nehutano hwepamusoro soro. Vatiwo kutsigirwa keZEC kwakakosha sezvo kuchiuya apo hurumende iri kuda kuti munyika muve nehutongi hwejekerere sezvo zvakaonekwa kuti izvi ndizvo zvinoita kuti nyika ibudirire munyaya dzehupfumi. VaKirchmann vati vanofara kutsigira mabasa ehutano munyika vachiti vanhu vane hutano vanorarama kwenguva yakareba vachishandisa nyika yavo Vatiwo sarudzo dzakajeka uye dzinotwa murunyararo dzakakosha kuti munyika muve nebudiriro. Vanotiwo vachatsigira masangano anoshanda akazvimirira. Mutevedzeri wegurukota rezvehutano, Doctor John Mangwiro, vati rubatsiro rwavawana nhasi rwakakosha zvikuru pakusimbaradza hutano hwevanhu munyika. Dr Mangwiro vatiwo mari iyi ichaita kuti nyika igare yakagadzirira kana pakanyuka zvirwere zvakaita seCovid-19. Vaenderera mberi vachiti, mari iyi ichashandiswawo pakusimbaradza vashandi vehutano mumisha kana kuti maVillage Health Workers avo vati ndivo vanhu vanotanga kubatsira vanhu panyaya dzehutano vasati vaenda kumakirinika kana zvipatara. Vaimbove gurukota rezvehutano, Dr Henry Madzorera, vati danho rekuti mari iyi ishandiswe kutsigira hutano pachidanho chepazasi zaisi rakanaka chose. Vachitaurawo pachiitiko ichi sachigaro veZimbabwe Electoral Commission, Justice Priscillar Chigumba, vatenda rubatsiro rweEU vachiti runobatsira zvikuru pabasa rekuronga sarudzo. Vati rubatsiro rwava kawana kubva kuEU mu2016 kusvika muna2020 rakwakabatsira munyaya dzekunyoresa vanhu kuvhota pamwe nekuita misangano nemapato ezvematongerwo enyika akapinda musarudzo dza2018. Justice Chigumba vati kunyange hazvo ZEC ichiwana mari kubva kuhurumende zvinofadza kuti EU iri kuramba ichitsigira komisheni yavo nemari yekunze kuti ikwanise kuita sarudzo. Sachigaro werimwe remasangano anoongoorora sarudzo munyika, reZimbabwe Election Support Network (ZESN), VaAndrew Makoni, vanoti zvaitwa neEU zvakanaka nekuti bumbiro rinobvumidza kuti makomishen akaita seZEC awane mari kubva kunze kwenyika. Vatiwo pane basa rakawanda rinoda kuitwa sarudzo dzisati dzasvika uye ZEC inofanira kuva nemari inokwana kuita basa rese iri. Zimbabwe iri mushishi rekukagadzirira sarudzo dzemutungamiriri wenyika, paramende nemakanzuru kana kuti, Harmonised Elections, gore rinouuya. No media source currently available	https://www.voashona.com/a/6843945.html
business	Vamwe Vanhu Votamba Kisimusi Vasina Chekubata muZimbabwe	Vanhu vakawanda muHarare vanoti kisimusi yegore rino yanga isinganakidze kudarika yemakore ose sezvo vatadza kuenda kumisha yavo uye vashaya zvinwiwa nezvokudya muzvitoro. Veruzhinji muHarare vanoti vatadza kuenda kuzororo rekisimusi nekunetsa kwanga kuchiita mabhazi kuwana kuMbare Musika. Mumwe wevanga vachida kuenda kunoona hama neshamwari ndiAmai Nancy Sakarombe avo vati vashaya chekufambisa kuenda kumusha kwavo kuGokwe. Vamwewo vanga vasina nzendo vakaita saAmai Rosyln Masiyazi vanoti vaswera vachimbeya vachitsvaga zvinwiwa nezvokudya muzvitoro kuti vakwanise kutandara nemhuri asi zvinhu izvi zvanga zvisiri kuwanikwa semakore ose. VaKennedy Chigiji vanogara mumusha weWarren Park vaudzawo Studio7 kuti mumabhawa manga musiri kuwanikwa doro vachiti izvi zvazoita kuti vaswere varere. Vezvitoro vatataura navo vanoti zvinwiwa zvisingadhake pamwe nedoro zvawandirwa panguva ino yekisimusi sezvo vagara vachiwana zvinwiwa izvi zviri zvishoma kubva kumakambani anobika doro nezvinwiwa zvisingadhake izvi ayo ari kuchemawo kuti ari kushaya mari yekunze yekutenga zvinodiwa pakugadzirisa zvinwiwa izvi. VaGibson Rukobo, avo vanogara mumusha weGreendale, vanoti vatadzawo kushanyira hama dzavo kuUzumba sezvo vaswera vari mumutsetse wekutsvaga mafuta emotokari vaine mhuri yavo vachida kuenda kumusha. Mutungamiri wenyika VaEmmerson Mnangagwa, vakati dambudziko remafuta edzimotokari richapera mukupera kwemwedzi uno asi zviri kuitika zviri kuratidza kuti dambudziko iri riri kutotandavara. Zvichakadai, hurumende inoti veruzhinji vanofanira kumbotiwirira kwemakore mashomanana iyo ichiedza kugadzirisa kusamira zvakanaka kwakaita hupfumi hwenyika. No media source currently available 	https://www.voashona.com/a/zimbabwe-experience-low-key-xmas-in-three-decades/4715742.html
politics	VaCharamba Vokonzera Kugeda Geda KweMeno neMashoko Avo paNyaya yeKuratidzira	Mutauriri wemutungamiri wenyika VaGeorge Charamba vakonzera mutauro wakanyanya pasi rose nemashoko avanonzi vakataura kubepanhau reSunday Mail vari ku Azerbaijan uko vari kushanya nemutungamiri wenyika VaEmmerson Mnangagwa. VaCharamba vanoti zviri kuitika munyika umo muri kupomerwa mauto nemapurisa mhosva yekupfura vanhu gumi nevaviri, kukuvadza mazana nemazana uye kusunga vanhu vanodarika mazana manomwe inzwisa chete. VaCharamba vanoti mhirizhonga iri kukonzera nebato reMDC nemapato akazvimirira. Mapepa nhau emunyika dzakawanda aratidza kukatyamadzwa zvikuru nemashoko aya. Asi masangano akaita seUnited Nations, nyika dzakaita seAmerica, Britain nesangano reEuropean Union ari kushora zvikuru nyaya yekushandisa mauto mukushungurudza vanhu iri kuitwa neZimbabwe. Sangano ravanasorojena rinozivikanwa nekuti The Elder’s rashorawo zviri kuitwa nehurumende yeZimbabwe zvekushungurudza vanhu uye kudzima masaisai einternet. Hatina kukwanisa kubata VaCharamba kuti tinzwe zvizere nezvemashoko avo sezvo nharembozha yavo yange isiri kudairwa. Vakawanda vanoti munyika maberekera ingwe. Asi gurukota rezvekuburitswa kwemashoko Amai Monica Mutsvangwa vanoti zvinhu zvave kuita zviri nani avo vakurudzira vanhu kuti vasaite mhirizhonga. No media source currently available  	https://www.voashona.com/a/vacharamba-vokonzera-kugeda-geda-kwemeno-nemashoko-avo/4751190.html
politics	Mapurisa Ozara muHarare Kudzivirira Vanhu Kuratidzira	Kunyange hazvo zvitoro nemisika yakawanda zvange zvakavhurwa muHarare nemusi we, vange vakaronga kuramwa mabasa vechikwata cheTajamuka/Sesijikile vanoti kuramwa mabasa uku kwabudirira sezvo vanhu vakavhundutsirwa nemapurisa nemusi weChitatu manheru. Vasori nemapurisa vanonzi vakavhunditsirawo vemabhizimisi ichiti yaizovatorera marezenisi kana vasina kuvhura mabhizimisi avo. Mapurisa ange aine zvombo zvehondo ange akawanda mukati meguta pamwe nemimisha inogara vazhinji zvichitevera kurudziro yekuramwa mabasa yakaitwa neveTajamuka senzira yekuti mutungamiri wenyika VaRobert Mugabe vagadzirise hupfumi pamwe nekupa vanhu mabasa. Mumisha yakaita seMufakose, Dzivaresekwa, Hatcliff neGlen Norah vanhu vambopisa mati emotokari mumigwagwa pamwe nekutema makombi ange achitakura vanhu asi mapurisa apindire nekukasika. Imwe nhengo inoona nezvekufambiswa kwemashoko muchikwa cheTajamuka/Sesijikile, VaSilavanos Mudzova, vaudza Studio 7 kuti pane nenhengo dzavo nhatu dzasungwa nemapurisa VaMudzova vanoti semaonero avo kuratidzira kwabudirira chose uye mapurisa akarova vanhu mumisha yakaita seDzivaresekwa neKuwadzana neChipiri manheru. VaMudzova varamba mashoko ekuti nhengo dzavo dzakapisa bhazi mumusha weWarren Park vachiti havaite zvemhirizhonga. Hatina kukwanisa kutaura nemutauriri wemapurisa Senior Assistant Commmissioner Amai Charity Charamba sezvo vange vasiri kudaira nharembozha yavo. Asi ongororo yaitwa neStudio 7 yaratidza kuti zvitoro zvhinji muguta zvange zvakavhura. Mapurisa eSupport Unit pamwe nemamwewo ange akamira munzvimbo dzakawanda uye mamwe ange achitendenderera muguta pamwe nemisha inogara vazhinji. Mutevedzeri wasachigaro wesangano reCrisis in Zimbabwe Coalition, VaGeorge Makoni, vaudza Studio 7 kuti mawandiro ange akaita mapurisa mumigwagwa muHarare aita sekuti ndiwo ange achiratidzira. Vatiwo muguta mange muine runyararo asi vati zviri pachena kuti vanhu vari kuteerera kurudzira yekuramwa mabasa kusvika zvinhu zvanaka munyika. Veruzhinji vange vaine maonero akasiyana panyaya yekuratidzira vamwe vachizvitsigira vawe vachiti hazvina chiyamuro. VeTajamuka avo vakatsidza kuti mutungamiriri wenyika VaRobert Mugabe vanofanira kusiya basa musi wa31 Nyamavhuvhu kana vasina kugadzirisa nyaya dzehupfumi vacharamba vachiratidzira kusvika izvi zvaitika uye vari kutsigira hurongwa hwekuratidzira uhwo huri kurongwa nemapato anopiksa pasi pechirongwa cheNational Electoral Reform Agenda kana kuti NERA nemusi weChishanu. VaHardlife Mudzingwa vanoti zvaitika neChitatu igadziriro yekuratidzirwa kweNERA. No media source currently available   	https://www.voashona.com/a/zimbabwe-matongerwo-enyika/3488381.html
health	Vanhu Voshaya Chikafu paRujeko Isolation Center kuMasvingo	Hurumende iri kukandirana nyoka mhenyu nekanzuru yeMasvingo panyaya yekuti ndiyani anofanirwa kupa chikafu varwere veCOVID-19 vakachengetwa paRujeko Isolation Center. Hama dzevanhu vari kugara paRujeko Isolation Center dzinoti varwere vari panzvimbo iyi havasi kuwana chikafu nguva dzose, zvokuti zvinhu zvatonyanya kuipa svondo rino. Nzvimbo iyi inotakura vanhu gumi, uye yakapihwa hurumende nekanzuru yeMasvingo pasi pehirongwa chehurumende chekuchengeta vanhu vanenge varwarisa nechirwere cheCovid-19. Mumwe mugari ane hama yake pachipatara apa ada kuzivikanwa nekunzi Baba Gari, nekutyira kuti hama yavo inozopinzwa panguva yakaoma, vati\nvarwere vari kuchema chema kuti vave nemazuva vasingapuhwi chikafu, uye hama dzevarwere ava dzisingabvumidzwi kuigira hama dzavo chikafu Mukuru webazi rezvehutano muMasvingo, Dr Amedus Shamu, vati ivo\nhavasi kuziva kuti sei chikafu chiri kushaikwa nekuti chinofanaira\nkubva kukanzuru sezvo iri iyo yakapa hurumende nzvimbo iyi.\n\nAsi meya weguta reMasvingo, VaCollen Maboke, vati harisi basa rekanzuru yavo kupa varwere chikafu sezvo varwere ava vari mumaoko ehurumende. VaMaboke vati kubva pavakapa nzvimbo iyi kuhurumende, hurumende ndiyo yanga ichipa varwere ava chikafu chichibva kuchipatara chikuru cheMasvingo General Hospital.\n\nHama dzevarwere ava dzinoti hurumende inofanirwa kugara pasi nekanzuru dambudziko iri rogadziriswa sezvo varwere ava vachida chikafu chinovalka muviri panguva iyo vanenge vari kurwara. Mumwe mugari wemuMasvingo ane hama iri paRujeko Isolation Center, uyo asina kuda kudomwa nezita rake, ati dambudziko iri rinofanirwa kugadziriswa nekukasika nekuti hupenyu hwevarwere huri kuiswa panguva yakaoma. Kushaikwa kwechikafu uku kuri kuitika panguva iyo vanhu mazana maviri nevanomwe vakatwa nechirwere cheCovid-19 nezuro mudunhu reMasvingo chete. Hurumende inoti vanhu makumi masere nemumwe chete, 81 vakafa munyika ne chirwere che Covid-19, uye vanhu zviuru zviviri nemakumi masere nevapfumbamwe, 2 089 vakabatwa nechirwere ichi nezuro wakare. Vanhu vafa nechirwere ichi vava zviuru zvitatu nemazana mana nemakumi maviri nemumwe chete, 3,421, uye vvabatwa nechirwere ichi munyika yose vava zviuru zana nezvishanu nemazana matanhatu nemakumi mashanu nevatanhatu, 105,656. Vanhu zviuru makumi matatu nechimwe nemazana matatu nemakumi\nmanomwe nemumwe chete, 31,371 vakabaiwa nhomba yekutanga nezuro, izvo zvakasvitsa huwandu hwevanhu vabaiwa nhomba yekutanga pamirioni imwe chete nezviuru mazana mashanu nemakumi mapfumbamwe nezvitatu nemazana matanhatu nemakumi mashanu nevatanhatu, 1,593,656. Vakabaiwa nhomba yepiri nezuro vaive zviuru gumi nezvinomwe nemazana maviri ane makumi mana nevanomwe, 17,247 izvo zvakasvitsa vabaiya nhomba iyi pazviuru mazana manomwe nemakumi matatu ane mazana matatu nemakumi manomwe nevasere, 730,378. Hurumende inoti inoda kubaya vanhu mamiriyoni gumi munyika mese kana\nkuti zvikamu makumi matanhatu kubva muzana senzira yekurwisa denda\nreCovid-19. No media source currently available  	https://www.voashona.com/a/zimbabwe-covid-19-patients-go-for-days-without-food-at-rujeko-isolation-center/5985218.html
business	Zimbabwe Yovandudza Mitemo yeKuvamba Mabhizimisi	Zimbabwe Investment Authority inoti kuvandudzwa kuri kuda kuitwa mitemo gumi nemitatu nehurumende ine chekuita nezvehupfumi kusvika muna Chikumi kwakanangana nekurudziro dzinoitwa nebhanga guru repasi rose reWorld Bank. Sangano reZimbabwe Investment Authority, ZIA, rinoti kuvandudzwa kuri kuda kuitwa mitemo gumi nemitatu nehurumende ine chekuita nezvehupfumi kusvika muna Chikumi kwakanangana nekurudziro dzinoitwa nebhanga guru repasi rose reWorld Bank iro rinoburitsa gwaro rinoratidza nyika dziri nyore kutanga bhizimisi kana kuti Ease of Doing Business Report. Munyori wedare remakurukota, Doctor Misheck Sibanda, vakaudza vemabhizimisi kuZimbabwe International Trade Fair kuti chirongwa chekuvandudza mitemo ichi chiri kufambira mberi zvakanaka uye vanofunga kuti chichabatsira kukwezva vemabhizimisi vekunze. Pagwaro reWorld Bank rekutanga mabhizimisi ra2016, Zimbabwe iri pachidanho chezana nemakumia mashanu kubva panyika zana nemakumi masere nepfumbamwe. Munyika dzepasi rose Singapore ndiyo iri pamusoro soro, uye muAfrica i Rwanda. Nyanzvi munyaya dzezvehupfumi dzinoti Zimbabwe inofanira kuvandudza mutemo wekuendesa hupfumi kuvatema uyo unonzi nevakawanda hauna kumira zvakanaka. Makurukota ehurumende anogara achipokana nezvemashandiro awo mutemo uyu. Mukuru wesangano reZimbabwe Investment Authority, VaRichard Mbaiwa, vanoti zvakakosha kuti mitemo ivandudzwe kuitira kuti ikwezve vekunze uye kuti vanhu vatange kuwana mabasa. No media source currently available  	https://www.voashona.com/a/zimbabwe-matongerwo-enyika/3313546.html
health	America Inombomisa Vanhu Kupinda Munyika kweMazuva Makumi Matanhatu	Mutungamiri weAmerica, VaDonald Trump, vasaina gwaro rinombomisa vanhu vekune dzimwe nyika kupinda muAmerica kwemazuva makumi matanhatu. Gwaro iri haribati avo vanemapepa ekugara munyika zviri pamutemo asi richarambidza avo vasati vave nemavhiza pari zvino kuti vapinde mu America. Vachinyora paTwitter pavo, VaTrump vati mutemo uyu wakaunzwa nechido chavo chekurwisana nemuvengi asingaonekwi, kureva Coronavirus, uye nechido chavo chekuchengetedza mabasa ezvizvarwa zveAmerica. Mutemo uyu haubati vanoshanda mune zvehutano kana vabereki vezvizvarwazveAmerica. Hazvisati zvave pachena kuti mutemo uyu uchabatsira papi uye kuti waitirwei sezvo vanhu varikuuya mu America vave vashoma pamusoro pechirwere cheCoronavirus. Vanoongorora zvematongerwo enyika uye vachiita dzidzo dzepamusorosoro paHoward University, VaCalvin Manduna, vanoti mutemo uyu hauna zvaunobatsira, vachiti VaTrump vanongoda kufadza vatsigiri vavo sezvo vakatarisana nesarudzo muna Mbudzi gore rino. No media source currently available  	https://www.voashona.com/a/zimbabwe-trump-suspends-immigration-for-60-days/5388774.html
business	Nyanzvi Dzinoti Zimbabwe Inofanirwa Kupedza Huori, Kuitira Kuti Nyika Ibudirire	Dzimwe nyanzvi munyaya dzematongerwo enyika pamwe nenyaya dzehupfumi dzinoti Zimbabwe inofanirwa kuona kuti hupenyu hwemunhu wese hwasimudzirwa uye huori hwaparadzwa kuitira kuti nyika ienderere mberi. Mashoko aya abuda pahurukuro dzaitwa muhurongwa hweMedia Centre neVoice of America hwaitirwa muHarare. Nyanzvi idzi dzanga dzichitarisa kuti ramangwana renyika rinenge rakamira sei zvichitevera kugadzwa kwemutungamiri wenyika, VaEmmerson Mnangagwa. Nyanzvi munyaya dzehupfumi nebudiriro, VaButler Tambo, vati kuti nyika ibudirire, huori hunofanirwa kupedzwa kuburikidza nekusunga nekuripisa vakabira nyika. VaTambo vatiwo hurumende inofanirwa kuonawo kuti zvicherwa zviri munyika zvashandiswa mukusimudzira hupenyu hweveruzhinji. VaTambo vatiwo VaMnangagwa vanofanirwa kugadza makurukota ane chiremera huye kuti zvikwereti zvenyika zvibhadharwe kuitira kuti Zimbabwe ive nehukama hwakanaka nevanokweretesa mari pasi rose. Imwe nyanzvi munyaya dzematongerwo enyika, VaTakura Zhangazha, vatiwo kuti nyika ifambire mberi, hurumende haifanirwi kungotarisira budiriro yemabhizimusi chete, asiwo kuti ivandudze hupenyu hweveruzhinji. Nhengo yeZanu PF yapinda mumusangano uyu, VaTafadzwa Mugwadi, vatiwo danho rakatorwa nehurumende yaVaMnangagwa rekuvhura mikana yemabhizimusi kune vekunze, richabatsira mubudiriro yenyika. VaMugwadi vati zvekupa hupfumi kuvatema hazvina kuvaka mabasa munyika. Asi munyori wevechidiki muMDC inotungamirwa naVaNelson Chamisa, VaLovemore Chinoputsa, vati nyika haigoni kubudirira kana sarudzo dzichibirwa, ukuwo vemauto vachipindira munyaya dzenyika. Chirongwa chanhasi chimwe chezvirongwa nhepfenyuro yeVOA ichange ichiita munyika senzira yekupa vanhu mukana kutaura vakasununguka kuitira kuti veruzhinji vazive nezuro, nhasi nemangwana. No media source currently available 	https://www.voashona.com/a/experts-say-zimbabwe-should-curb-corruption-/4551202.html
health	Vanhu Vatatu Vofa, Vana veChikoro Makumi Matatu neVana (34) Vachibatwa neChirwere Ichi	Bazi rezvehutano rinoti nezuro vanhu vatatu vakafa nechirwere cheCovid-19 nezuro zvasiya vafa nacho kubva zvachatanga kupararira gore rapera vave zviuru zvina nemazana matanhatu nemakumi mapfumbamwe nemumwe kana kuti 4, 691. Vanhu makumi matanhatu vakabatwa nechirwere ichi uye pavanhu ava pane vane vechikoro makumi matatu nevana vakabatwa nechirwere ichi. Pavana ava makumi maviri vari kuMatabelaland South, gumi nevana vari kuMasvingo. Vanhu vabayiwa nhomba yekutanga yeCovid 19 vave mamiriyoni matatu nezviuru mazana mana nemasere ane mazana matanhatu negumi kana kuti 3 408 610. Vanhu vabayiwa nhomba kaviri sezvinokurudzirwa vave mamiriyoni maviri nezviuru mazana matanhatu nemakumi matanhatu nemapfumbamwe zvine mazana manomwe nemakumi mana nemapfumbamwe kana kuti 2 669 749. Hurumende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshanda,	https://www.voashona.com/a/vanhu-vatatu-vofa-vana-vechikoro-makumi-matatu-nevana-(34)-vachibatwa-nechirwere-ichi/6308776.html
health	Kushandiswa Zvakanyanya kweZvinodhaka Kunonzi Kwawedzera Zvakanyanyisa Dambudziko reChirwere chePfungwa muHarare	Kushandiswa zvakanyanya kwezvinodhaka nevanhu kunonzi nemukuru anoona nezvehutano mudunhu reHarare kwawedzera zvakanyanyisa dambudziko rechirwere chepfungwa. Mukuru anoona nezvehutano mudunhu reHarare VaInnocent Hove vanoti nekuda kwekuwedzera kwedambudziko rechirwere chepfungwa zvakakosha kuti vanhu vapihwe dzidziso. VaHove vakataura mashoko aya paiitwa mhemberero dzekucherechedza dambudziko rechirwere chepfungwa nemusi weChitatu. Pasi rose, United Nations inoti zuva iri rinocherechedzwa musi wa10 Gumiguru asi zvakanonoka kuitwa nedunhu reHarare. Amai Betty Zephania vanova mumwe wevakaronga mhemberero idzi vachishanda kubazi rinoona nezvehutano vatsigira vachiti dambudziko rehutano hwepfungwa idambudziko ririkukura. Amai Zephania vati vazhinji vari kutamburawo nezvirwere zvepfungwa izvi varikushandisa zvinodhaka vachiti munhu wese arikufanirwa kushanda kuona kuti dambudziko iri rapedzwa. Mumwe wevechidiki, VaFarai Gutu vati vechidiki vanoda kudzidziswa kuti zvinodhaka zvine njodzi. Mumwe aishandisa zvinodhaka akakwanisa kuzobuda mazviri aona kuti zvinokuvadza, ndiVaJacob Shamuyarira, avo vakazotanga sangano rakazvimiririra rinobatsira avo vanoda kusiya zvinodhaka. Vati kushandisa zvinodhaka kunokanganisa hupenyu hwevanhu vachiti zvakakoshawo kuti vanhu vazive kwekuwana rubatsiro kana vawirwa nedambudziko iri. Kutanga kwegore rino mutungamiriri wenyika VaEmmerson Mnangagwa vakazivisa kuti gore rino igore rekurwisa dambudziko rekushandiswa kwezvinodhaka. Vechidiki ndivo vanonzi vari kunyanyoshandisa zvinodhaka izvi zvakaita semutoriro, krango, mbanje, mishonga yechikosoro yakaita seHistalix kana bronco nezvimwewo. Mhemberero dzegore rino dzakaitwa paine kurudziro yekuti pasi rese rikoshese hutano hwepfungwa. World Health organization inoti muAfrica, vanhu vanodarika mamiriyoni mazana manomwe nemakumi mapfumbamwe nemaviri kana kuti 792 million vane chirwere chepfungwa. No media source currently available 	https://www.voashona.com/a/6869952.html
politics	VaRamaphosa Vokwikwidzwa Zvakasimba naVaMkize Pasarudzo Dzekutungamira ANC	Mutungamiri wenyika yeSouth Africa nebato reANC VaCyril Ramaphosa, vanonzi vari kukwikwidzana zvakasimba naVaZweli Mkize vaimbova gurukuta rezvehutano musarudzo dzekutungamiri bato iri. Bato iri riri kuita musangano wechimakumi mashanu nemashanu kana kuti 55th National Elective Conference kuNasrec muJohannesburg kubva musi weChishanu uchipera nemusi weChipiri. Vari kukwikwidzana pachigaro chemutevedzeri wemutungamiri webato iri ndiVaLubabalo Oscar Mabuyane, VaOaul Mashatile naVaRonald Lamola. Nyanzvi munyaya dzezvematongerwo enyika VaRicky Mukonza vanodzidzisa paTshwane University of Technology vanoti kunyangwe VaRamaphosa vambotanga vakatungamira, VaMkize vanonzi vari kutsigirwa nechikwata chevaimbova mutungamiri wenyika VaJacob Zuma vanonzi vave kuwana rutsigiro kumatunhu akawanda. Anenge akunda musarudzo idzi ndiye achatungamira bato iri musarudzo dzemuna 2024. No media source currently available 	https://www.voashona.com/a/6881642.html
health	VaChiwenga Vokurudzira Kuti Vanhu Vangwarire Covid-19	Mutevedzeri wemutungamiri wenyika, VaConstantino Chiwenga, vanoti veruzhinji vanofanirwa kuramba vakangwarira kurwisana nechirwere cheCovid-19 sezvo chiri kuramba chichitekeshera pasi rose. Vachitaura semunyarikani pakuparura chirongwa Covid-19 Charity Cycling Campaign muBulawayo, VaChiwenga vati veruzhinji munyika havachakoshesi kutevedzera zvinokurudzirwa kuitwa nevehutano pakudzivirira kutapuriranwa kwehutachiwana hwecoronavirus uho hunokonzera chirwere cheCovid-19. VaChiwenga, avo vanovewo gurukota rezvehutano, vati Covid-19 iri kudzoka nehukasha kunyanya kunyika dzekumadokero vakayambira veruzhinji kuti vasaite sekuti chirwere ichi hachisisiko. VaChiwenga vati zviri kubuda pakuongorora chirwere cheCovid-19 munyika zvinoratidza kuti huwandu hwevanhu vanobatwa nechirwere ichi munyika huri kukwira kupfuura huwandu hwevanhu vanobatwa nechirwere ichi vabva kunze kwenyika. Vati muAfrica, South Africa ndeimwe yenyika dziri kubatwawo nechirwere ichi vakatiwo sezvo zvizvarwa zvemuZimbabwe zvakawanda zviri muSouth Africa, zvakakosha kuti veruzhinji vangwarirewo chirwere ichi. VaChiwenga vati muBulawayo kunyanya dambudziko rekushaikwa kwemvura rinoisa vanhu panjodzi yekubatwa nechirwere cheCovid. Vati hurumende iri kuita zvose zvainogona kuti igadzirise dambudziko iri asi havana kutsanangura zvizere. Vanhu gumi nevanomwe vachachovha mabhasikoro kubva muBulawayo vachienda kuHarare senzira yekukurudzira veruzhinji kuzvidzivirira kubva kuchirwere ichi. Mukuru wesangano reRotary Club International muBulawayo, VaAlbert Mkandla, avo vakabatsira kuronga chirongwa ichi vaudza Studio7 kuti vaona iyi iri nzira inogona kubatsira kuti vanhu varambe vachikoshesa kudzivirira chirwere cheCovid-19. Gurukota rezvemitambo, Muzvare Kirsty Coventry, pamwe nemutevedzeri wegurukota rezvemaindasitiri, VaRaj Modi, vabatana naVaChiwenga mukusangana nevachachovha mabhasikoro ava mushure mekunge mutevedzeri wemutungamiri wenyika vaparura chirongwa ichi. Mumwe wevachovhi vemabhasikoro ari muchirongwa ichi, Nqobani Gatsheni, ati ari kufara zvikuru kuve muchirongwa ichi chekukurudzira veruzhinji kuti varambe vachirwisa chirwere cheCovid-19. Vachovhi ava vachabva muguta reBulawayo mangwana mangwanani uye vanotarisirwa kusvika muHarare mushure memazuva matanhatu. Zimbabwe yave nevanhu mazana maviri nemakumi mashanu nevashanu vafa nechirwere cheCovid-19, uye vanhu zviuru zvisere nemazana matanhatu nemakumi mapfumbamwe nevatanhatu, vakabatwa nechirwere ichi munyika yose. No media source currently available 	https://www.voashona.com/a/zimbabwe-vice-president-warns-people-against-complacency/5659910.html
business	Kushaikwa kwePeturu neDhiziri Kwotemesa Vakawanda Musoro	Vanhu vakawanda vari kuswera vari mumitsetse nemotokari dzavo vakamirira kuwana peturu mumagaraji akawanda. Vanoshandisa motokari dzavo mukufamba vanoti panzvimbo yekuti dambudziko remafuta edzimotokari rigadzirike, zvinhu zviri kutoramba zvichishata. VaJoseph Tanyanyiwa, avo vanga vakamirira mafuta paHigh Glen Shopping Center, vati vange vamira mumutsetse kubva na7 mangwanani uye vanga vasati vawana mafuta na 2pm dzemasikati. VaTanyanyiwa vati munyika munofanirwa kuita hurukuro dzinobata munhu wese kuitira kuti nyika ibude mumadhaka mairi. VaMicheck Chawatama vatiwo nhasi ranga riri zuva repiri vari mumutsetse wemafuta epeturu. Mumwe muruume ada kuzivikanwa nezita rekuti Talent Bhachi ati zvinomushungurudza zvakanyanya kuti vari kupedza nguva yekushanda kumabasa kwavo vari pamutsetse. VaBhachi vati izvi zvinokonzera kuti nyika isafambira mberi. Mumwe murimi, VaGoodknows Homwe, vati kushaikwa kwemafuta kuri kukanganisa mabasa avo, sezvo zvirimwa zvavo zviri kusvika pakushata vachishaya mafuta ekuti vaunze zvirimwa zvavo kumusika muHarare kubva kuGoromonzi. Gurukota rezvemhando dzemoto, VaFortune Chasi, vakaudza vatori venhau nezuro kuti hurumende haisi kufara nezviri kuitwa nemakambani ane marezinesi ekutengesa mafuta izvo zvavakati zviri kupa kuti veruzhinji vashaye mafuta edzimotokari kunyange hurumende ichinge yaita zvose zvinodikanwa kuti munyika muve nemafuta anokwanira veruzhinji. Hurumende yakati ichatorera makambani aya marezenesi. Studio7 haina kukwanisa kutaura nevemagaraji kuti tinzwe kuti seyi vasina mafuta sezvo vashandi vemugaraji aya vanga vachiti havabvumidzwe kutaura nevatori venhau. No media source currently available 	https://www.voashona.com/a/fuel-crisis-hit-hard-on-motorists/4985454.html
politics	Amai Dongo Vanoti VaMugabe Vakajaidzwa neZanu PF	Vaimbova nhengo yeZanu PF vakadzingwa mubato iri Zimbabwe yawana kuzvitonga, Amai Margaret Dongo, vanoti kunetsana kuri kuitika muZanu PF hakushamise sezvo bato iri riine nhoroondo yekudzinga anenge apikisa vakuru mubato. No media source currently available Vachitaura pamusoro pezviri kuitika muZanu PF zvichitevera hurongwa huri kuitwa naVaDidymus Mutasa nevamwe vavo, Amai Dongo, avo vakambova mutungamiri weZimbabwe Union of Democrats, vanoti Zanu PF yakaregererwa kwenguva yakareba isingapikiswe izvo zvava kupa kuti vanhu vakaita saVaMutasa nevamwe vavo vadzingwe. Amai Dongo vanoti VaMutasa nevamwe vavo ndivo vakajaidza vakuru mubato ravo kuti havapikiswe nokudaro zvava kuvawana ivo rwendo rwuno. Mashoko aya anobuda panguva iyo mutungamiri wenyika, VaRobert Mugabe, vari kutarisirwa kupinda munyika chero nguva. Vane ruzivo nezviri kuitika muZanu PF vanoti VaMugabe vari kutarisirwa kusvikovandudza zvekare dare ravo remakurukota uye kudzinga vamwe vanhu mubato iri. VaMugabe vari pazororo ravo repagore vari kunyika dzekumabvazuva. Vachitaura nevatsigiri vavo kuMidlands, vakafanobata chigaro chemutungamiri wenyika, VaEmmerson Mnangagwa, vakati vanhu vasiri kutevera gwara rebato vachadzingwa. Asi vari kupikisa VaMnangangwa, uye vachinzi vanotsigira vaimbova mutevedzeri wemutungamiri wenyika, Amai Joice Mujuru, vaudza Studio7 kuti magweta avo ari kuzeya navo nyaya yekuenda kumatare vachiti havasi kutambira kongiresi yebato yakaitwa muna Zvita. Vamwe vatsigiri veZanu-PF vanoti vamwe vari kutarisirwa kudzingwa kana kuendeswa kune mamwe mapazi ari pasi vanosanganisira gurukota rezvekudzivirirwa kwenyika, VaSydney Sekeramai, uye gurukota rezvedzidzo, VaLazarus Dokora, vatevedzeri vemakurukota uye vanyori mumapazi ehurumende. Vamwe vechidiki mubato iri vari kutiwo vanoda kutora mapurazi nezvimwe zvinhu zvine vanhu vari kuramba vachishora bato iri. Vanoona nezvemabasa ematongerwo enyika muZanu PF, VaSaviour Kasukuwere, vanonzi vakatiwo VaMutasa vakada zvekutyisidzira nhengo dzebato vachazorora vave mapisi mapisi. Vachitaura neStudio7 svondo rino, vakadzingwa mubato iri, VaRugare Gumbo, vakati VaMnangagwa munhu asingadi zvehutongo hwejekerere.	https://www.voashona.com/a/zimbabwe-zanu-mugabe-mutasa-dongo/2601936.html
business	Nyanzvi Dzokurudzira Hurumende Kuti Igadzirise Dambudziko reMari Munyika	Nyanzvi munyaya dzezvehupfumi dziri kuyambira hurumende kuti ikasarovanisa misoro nevashandi nevashandirwi, Zimbabwe ichadzokera kumakore ekuma 2007 uko mitengo yezvinhu yaikwira katatu pazuva. Nemusi weMuvhuro, Zimbabwe National Statistics Agency kana kuti Zimstats yakazivisa kuti inflation yemunyika yakwira kusvika pazvikamu makumi matatu nechiga chimwe kubva muzana kana kuti 31.01% kubva pazvikamu makumi maviri nezviga makumi masere nemashanu kubva muzana kana kuti 20,85%. Aka ndekekutanga mitengo yezvinhu ichikwira zvakadai mukati memakore gumi. Zimstats inoti mitengo yezvinhu zvakaita sechingwa, zvinwiwa nehembe ndizvo zvapa kuti mitengo yezvinhu ikwire. Kukwira kwemitengo uku kuri kupesana zvikuru nemashoko egurukota rezvemari, Muzvinafundo Mthuli Ncube, avo vainge vati inflation mukupera kwegore yaizopera iri pazvikamu makumi maviri nemashanu kubva muzana kana kuti 25%. Asi imwe nyanzvi munyaya dzezvehupfumi muAmerica ichidzidzisa paJohns Hopkins University, Muzvinafundo Steve Hanke, vanoti inflation yemuZimbabwe yakatodarika zana kare kare uye yananga kumakore ekuma2008 apo vanhu vakaomerwa nehupenyu zvisina mukare akamboona. Vaimbova gurukota rezvemari, Doctorr Simba Makoni, vanoti zvainge zviri pachena kuti inflation ichakwira zvakanyanya nenyaya yemashandisirwo ari kuitwa mari munyika zvikuru kuda kuenzanisa dhora rekuAmerica nemari yemaRTGS nemabond. Mashoko aya anotsinhirwao nenyanzvi munyaya dzehupfumi vachishanda nesangano reLabour and Economic Development Research Institute of Zimbabwe, Dr Godfrey Kanyenze. Munyori mukuru musangano reZCTU, VaJaphet Moyo, vanoti vashandi vakaomerwa zvakanyanya sezvo zvinhu zvaramba zvichiita chamurambamhuru. Ko zviri kunzi naVaNcube vakwanisa kuisa mari parutivi inosvika mamiriyoni makumi maviri nemapfumbamwe emadhora mukushanda kwavo? Vachipindura, Dr Makoni vati chiri kunetsera hurumende inyaya yekungoita gudziramukanwa. Kugadzirisa dambudziko iri, nyanzvi munyaya dzezvehupfumi dziri kukurudzira mutungamiri wenyika, VaEmmerson Mnangagwa, kuti vasiyane nemari dzebond notes nemaRTGs uye kumutsiridza nyaya dzekurima kuti nyika isarasikirwe nemari yekunze. Vamwe vari kukurudzirawo kuti hurumende igadzirise hukama hwayo nedzimwe nyika kunyanya America nenyika dziri muEU kuti isabatwe seyakageza negoka munyama. No media source currently available  	https://www.voashona.com/a/hurumende-inonzi-isiyane-nemari-yemartgs-nemabond/4706019.html
business	Matambudziko eMari Akatarisana neChitungwiza Oramba Kupera?	Matambudziko emari akatarisana nekanzuru yeChitungwiza anonzi ari kure nekupera kunyange hazvo kanzuru iyi yakamisa vamwe vashandi mabasa. Vane ruzivo nezviri kuitika mukanzuru iyi vanoti iri kunetsekana zvakare kuti ibhadhare vamwe vashandi vayakamisa mabasa pamwe nevakaenda pamudyandigere mari dzavo nezvimwe. Vaive mutungamiri wesangano revashandi vekanzuru yeChitungwiza, VaEphraim Katsina, avo vakambomiswa basa pari zvino vachipomerwa mhosva yekufurira vamwe vashandi kupinda mukuramwa mabasa, vanoti pane vamwe vashandi vakamiswa mabasa mugore ra2012 vasati vapiwa mari dzavo. VaKatsina vanoti mukutanga kwegore rino kanzuru yakamisa zvakare vamwe vashandi vanodarika zana mabasa asi vasere chete ndivo vati vapiwa dzimwe dzemari dzavo kusvika pari nhasi. VaKatsina vanoti ndivo vari kumirira vashandi vose vari kumiswa mabasa ava munhaurirano dzavari kuita nekanzuru. Meya weChitungwiza, VaPhilip Mutoti, svondo rapera vakazivisa kuti kanzuru yavo ine hurongwa hwekumisa zvakare vamwe vashandi vanoda kusvika kumazana matanhatu mabasa sezvo isiri kukwanisa kuunganidza mari inokwana kuvabhadhara. VaMutoti vakati dambudziko ndere kuti vagari havasi kukwanisa kubhadharawo mitero yavo paine nguva, izvo zviri kuita kuti kanzuru yavo ikundikane kuunganidza mari inoikwanira. Studio 7 yaedza kubata VaMutoti asi nharembozha yavo yanga isingadairwi. No media source currently available 	https://www.voashona.com/a/zimbabwe-politics-chitungwiza/2666351.html
business	Kanzuru yeMasvingo Yopomerwa Mhosva Yekuita Zano Ndega Pakushandiswa kweMari	Komiti yeparamende inoona nezvekutongwa kwematunhu pamwe nevagari vemuMasvingo yashora zvikuru kanzuru yeguta reMasvingo vachiipomera mhosva yekushandisa mari dziri kuendeswa nehurumende kusimudzira matunu kana kuti devolution pasina Kusuma vagary sezvinotarisirwa. Musangano wanhasi waitwa mushure metsamba yenyunyuto yakanyorwa kukomiti iyi nerimwe sangano rinomiririra vagari reMasvingo United Residents and Rate Payers Alliance(MURRA) gore rapera richiti harisi kusumwa nezvemari dzekusimudzira matunhu kana kuti devolution inobva kuhurumende. iri rinoti kanzuru yakashandiswa mari inopfuura mirioni zana yema RTGS, kubva gore ra2019 kusvika parizvino pachirongwa chekuchera nekuisa mapaipi emasuweji asi ivo vakatarisana nedambudziko guru rekushomeka kwemvura mudzimba. Mumwe mugari wekuwadhi 4, Amai Sungano Zvarebwanashe vati kanzuru iri kuita zano ndega.\n\nPastor Cover Mugwadi, vanomirira vagari vakaremara vati kanzuru inofanora kupinda mumapoka evagari vane zvido zvakasiyana siyana ichivabvunzawo zvavanoda kuti zviitwe.\n\nMunyori wekanzuru, VaEdward Mukaratirwa, vapokana nevagari nevedare reparamande apo vati vanoshandisa misangano yebhajeti rekanzuru pakupera kwegore kutora pfungwa dzevanhu panyaya yemari yedevolution. Sachigaro wekomiti yekutongwa kwematunhu muparamende, Amai Miriram Chikukwa, vaudza kanzuru yeMasvingo kuti inofanira kupinda muvanhu yotora pfungwa dzavo pose panouya mari yedevolution nekuti chirongwa chakazvimirira choga.\n\nMukuru webasa muMURRA, VaAnoziva Muguti, vati vafara nemusangano uyu vachivimba kuti uchabatsira vagary. Amai Chikukwa vati musangano wafamba zvakanaka uye vave kudzokera kuparamende nezvavawana kuti zvigotaurwa mudare rinenge rine nhengo dzakakwana vozonyora zvisungo zvavo pasi nekupa kurudziro kukanzuru.	https://www.voashona.com/a/6514904.html
politics	EU Yoshushikana neHurutungamiri hweNyika yeZimbabwe	Mumiriri wenyika dzemuEurope muZimbabwe,VaPhillipe Van Damme vanoti nyaya dzehuwori dziri kubuda mumapenhau munyika pamwe nekutadza kuita shanduko munyaya dzehupfumi sezvakabvumiranwa kumusangano wakaitwa kuLima, Peru gore rapera zviri kupa chimiro chakaipa kunyika pamwe nekutadzisa vekunze kuzotanga mabhizimizi muZimbabwe. Vachitaura pachirongwa chekucherechedza makore maviri vatanga basa muZimbabwe change chakarongwa neve263 Chat muHarare nemusi weChishanu, VaVan Damme vanoti mwedzi mishomanana yapfuura yaona mapepanhau achiburitsa nyaya dzehuwori mumapazi akawanda ehurumende asi pasina vanhu vari kusungwa kana kutora matanho ekuongorora nyaya idzi. Makukurukota ehurumende anoti VaJonathan Moyo vedzidzo yepamusoro nemutevedzeri wavo VaGodfrey Gandawa vanonzi vakashandisa mari inodarika mazana mana ezviuru zvemadhora zvisina mwero uye kunyange hazvo komisheni inoona nezvehuwori yakada kuvasunga yakarambidzwa kuita izvi nemutevedzeri wemutungamiriri wenyika,VaPhelekezela Mphoko. VaMphoko vakaburitsawo muhusungwa kuAvondale muHarare vakuru vakuru vekambani yeZimbabwe National Road Authority vanosanganisira VaDavison Norupiri avo vaipomrewa mhosva yekuba mazana matanhutu ezvuru zvemadhora. Gurukota rezvemando dzemoto, VaSamuel Undenge varikupomerwawo nyaya dzehuwori vachinzi vakamanikidza kambani yeZESA kupa basa kuna muzvinabhizimisi Wicknell Chivhayo zvechikiribidi. VaVan Damme vatiwo pasi pechibvumirano cheLima hurumende yainge yavimbisa kubhadhara zvikwereti zvayo kuInternational Monetary Fund nekuWorld Bank mwedzi wapfuura usati waperi asi izvi hazvisati zvaitika. Vatiwo hurumende yakavimbisa kugadzirisa nyaya dzehuwori asi huwori huri kutowedzera. Vati zvese izvi zvinoita kuti vekunze vasauye munyika kuzotanga mabhizimisi pamwe nekusimudzira hupfumi. Vati nyika dzeEU dzicharamba dzichibatsira Zimbabwe munyaya dzenzara, hutano nemabasa ebudiriro asi vakati rutsigiro rwakawanda ruchauya chete kana hurumende yagadzirisa zvayakatidza, kutevedza mutemo pamwe nekuremekedza kodzero dzevanhu. Svondo rino vemabhizimisi vemuno vaichemachemawo pamusangano weNational Economic Consultative Forum kuti hurumende inongotaura chete nezvekuti iri kutora matanho ekugadzirisa hupfumi asi pasina zvairi kuita. VaMisheck Gondo vesangano reNational Assocition of Youth Organisations vati maonero aVaVan Damme akafanana nemaonero avo uye zviri pachena kuti hurumende yeZimbabwe iri kutadza kuita zvayakavimbisa. Mumwewo wechidiki, Thembinkosi Rushwaya uyo akasungwa nguva pfupi yapfuura mushure mekuratizira paUniversity of Zimbabwe pamberi pemutungamiriri wenyika,VaRobert Mugabe audza Studio 7 kuti pachinzvimbo chekugadzirisa zvinhu hurumende iri kuwedzera kuparadza hupfumi pamwe nekushungurudza veruzhinji. Kunyange hazvo EU yakabvisa zvirango zvehupfumi kuZimbabwe, vakawanda vapinda mumusangano uyu vanoti kutyorwa kwekodzerp dzevanhu kuri kotowezedzera zvichitevera danho rakatorwe neEU. VaVan Damme vati mukati megore rapfuura sangano iri pamwe nenyiak dzeEU vashandisa mari inodarika zana remamiriyoni emadhora munyaya dzechikafu nehutano. Vanotiwo mukati menguva imwe cheteyo, nyika idzi dzashandisa mari inodarika mamiriyoni makumi mashanu emadhora mumabasa ekuwanisa vanhu mvura yakachena pamwe nemamwe mabasa ebudiriro. VaVan Damme vanoti pane mukana mukuru wekuwedzera rubatsiro munyaya dzehupfumi, budiriro nezvimwe kana hurumende yeZimbabwe ikatevedza chitsidzo chayo cheLima pamwe nekutevedza mutemo, kuvandudza mitemo yavo yemabhizimisi pamwe nekurmekedza kodzero dzenhu. Hatina kukwanisa kubata gurukota rinoona nezvekuburitswa kwemashoko VaChris Mushowe kuti tinzwe divi rehurumende. No media source currently available   	https://www.voashona.com/a/zimbabwe-matongerwo-enyika/3551128.html
politics	Hurumende Yoshorwa neKumisa Sarudzo dzeNyika Asi DzeZanu-PF Dzichienderera Mberi	Masangano anoongorora sarudzo munyika anoti sarudzo dzematunhu madiki dzeZanu PF dzemaDistrict Coordinating Committes- DCC’s – dzinoratidza kuti nyika inokwanisa kuita sarudzo dzema by-elections ayo akambomiswa nekuda kwechirwere cheCovid-19. Sachigaro weZimbabwe Election Support Network-ZESN-VaAndrew Makoni vanoti zvinoshamisa kuti hurumende yakabvumira kuti paitwe sarudzo dzemuZanu-PF kunyangwe yakambomisa sarudzo dzose dzemakanzuru nedare reparamende ichiti iri kutyira kupararira kwechirwere cheCovid-19. Izvi zvatsinhirwa nemukuru anoona nezvekufambiswa kwemabasa musangano rinoona zvesarudzo rakazvimririra reElection Resource Centre-ERC-VaSolomon Bobosibunu.\nVaBobosibunu vanoti sarudzo dzeZanu PF dzaratidza kuti sarudzo dzinofanirwa kurongwa zvakanaka kukurudzira hutongo hwejekerere. Gweta uye vari mukuru weZimbabwe Human Rights kana kuti ZimRights, VaDzikamai Bere vanoti kodzero dzevanhu dzekusarudza vamiriri vavanoda dziri kutyorwa pachishandiswa manyepo ekuti hurumende iri kuyedza kudzivirira kupararira kwechirwere cheCovid-19. Asi mutauriri weZimbabwe Electoral Commission kana kuti ZEC, VaQhubani Moyo vanoti hurumende ndiyo inovapa bvumo yekuita sarudzo. Hatina kukwanisa kunzwa divi rehurumende panyaya iyi sezvo gurukota rezvemitemo VaZiyambi Ziyambi vanga vasingabatike panharembozha yavo. Asi munguva pfupi yapera mumwe wevatevedzeri vemutungamiri wenyika uye vari gurukota rezvehutano, VaConstantino Chiwenga vakamisa sarudzo dzema by-elections munyika sedanho rekumisa kupararira kwechirwere cheCovid-19 munyika. Asi masangano anowongorora sarudzo akazvmirira aya anoti kana paine mari nezvikwanisiro zvinodiwa hapana chinotadzisa kuti sarudzo dzema by-elections dziitwe. Sarudzo dzaitwa munyika dzakaita seTanzania, Ghana, America nedzimwe pachitevedzerwa kurudziro yakapihwa neWorld Health Organization yakakurudzirawo kuti nyika dzepasi rino dzienderere mberi nesarudzo.	https://www.voashona.com/a/hurumende-yoshorwa-nekumisa-sarudzo-dzenyika-asi-dzezanu-pf-dzichienderera-mberi/5692668.html
health	Zimbabwe Yobatana neWHO neMamwe Masangano Kurwisa Chirwere cheBharaziya	"Nyanzvi munyaya dzezvehutano Muzvinafundo Francisca Mutapi vanoshanda nesangano reTracking Infections To Benefit Africa vari kuScotland vanoti sangano ravo riri kuita ongororo rakabatana nebazi rezvehutano nesangano guru reWorld Health Organisation yekuona kuti chirwere chebharazira chadzoka here munyika uye kuti chingarapwe seyi pachena. Vanoti chirwere ichi chinoratidza nekuita weti kana tsvina ine ropa uye vanenge vaoona izvi vanofanirwa kuenda kunavana chiremba sezvo chirwere ichi chichirapika. Vamwe vagari vemuHarare vanonzi vakabatwa nechirwere ichi chinokonzerwa nehutachiwona hunogara mumvura ine tsvina. Muzvinafundo Mutapi vanoti pakambenge pane zvirongwa zvekurapa chirwere chebharazia pachena munyika munguva yapfura chakange chakanangana nevana vadiki vemuzvikoro asi chakambomiswa uye chinotarisirwa kutanga gore rinouya. ""Kurudziro yedu ndeyekuti pachadaidzirwa nebazi rezvehutano kuti vanhu vauye kuzorapwa denda rebilharzia munguva inotevera vanhu vachabuda nehuwandu hwavo sezvo chirwere ichi chichirapika uye chichange chichi rapwa pachena,"" Muzvinafundo Mutapi vaudza Studio7. Studio7 haina kukwanisa kubata mukuru wezvehutano muguta reHarare VaProsper Chonzi kana mutauriri webazi rezvehutano VaDonald Mujiri sezvo nharembozha dzavo dzange dzisiri kudairwa . No media source currently available "	https://www.voashona.com/a/6883206.html
health	Vamwe Vanoti VaMnangagwa Vakaita Zano Ndega paMitemo yeKudzivirira Covid-19	Dzimwe nyanzvi munyaya dzezvehutano dzinoti mimwe mitemo yakatarwa nemutungamiri wenyika VaEmmerson Mnangagwa nemusi weChipiri yakananganga nekudzivirira kupararira kwemhando itsva yeCovid-19 inonzi omicron inoratidza kuti havana kutanga vataura nevane ruzivo nezvehutano. VaMnangagwa vakazivisa nyika kuti vashanyi vose kusanganisira zvizvarwa zveZimbabwe vanofanira kuvhenekwa hutachiona hweCovid-19 panhandare yendege, kuitwa izvi kunoda madhora makumi matanhatu ekuAmerica. Vanenge vapinda munyika vanonzi vanofanira kugara pavo vega kwemavhiki maviri vachibhadhara mari dzavo. Vanhu vave kunzi vagare mudzimba kubva nenguva dza9 manheru kusvika na 6 mangwanani. VaMnangagwa vanoti izvi vari kuzviitira kuti nyika idzivirire kupararira kwemhando itsva yeCovid-19 iyi. Vaimbova gurukota rezvehutano Dr Henry Madzorera vaudza Studio 7 kuti zviri kuitwa nehurumende hazvibatsire vachiti kuungana pavanhu zvikuru mumabhazi neparufu. Mukuru wesangano rinorwira kodzero dzevanhu munyaya dzezvehutano reCommunity Working Group on Health VaItai Rusike vaudza Studio 7 kuti zvimwe zvakaitwa naVaMnagangagwa zvinoratidza kuti vange vasina kutaura nenyanzvi sezvo zvichinetsa kuzadzikisa. Vati Zimbabwe haina nzvimbo dzakakwana dzekuti vanhu vagare mavhiki maviri vari voga uye vati kuti vanhu vanzi vamire kufamba nenguva dzepfumbamwe manheru zvinonetsa nekuti hakuna mabhazi ekufambisa.. Zvichakadaro, mumashoko kuvatori venhau, nyanzvi munyaya dzezvehutano dzinoti zvichatora mavhiki akawanda kuti dzizive kuti mhando itsva iyi yakamira sei. Imwe kambani inogadzira nhomba yenstraZeneca inoti yatotumira nyanzvi kuBotswana neEswathini kuti dzitange kuita tsvakiridzo yezvemhando itsva iyi. Mamwe makambani anoti Johnson, Pfizer neModerna anoti atangawo kuita tsvakiridzo dzezvemhando itsva iyi. No media source currently available 	https://www.voashona.com/a/vamwe-vanoti-vamnangagwa-vakaita-zano-ndega-pamitemo-yekudzivirira-covid-19/6334880.html
politics	Vashandi veHurumende Vanoti Vanoda Kutaura neHurumende	Vashandi vehurumende nhasi vanyorera hurumende vachiratidza kusafara nekunonoka kwairi kuita kusheveredzera musangano weNational Joint Negotiating Council. Musangano uyu ndewekuzeya nyaya yemari yavanotambirisirwa nezvimwe zvinobata raramo yavo panguva iyo vashandi ava vari kugunun’una kuti mari yavo yemihoro haisisina chainokwana. Mutsamba yavasvitsa kuhofisi yegurukota revashandi,VaPaul Mavhima, pamwe negurukota rezvemari VaMthuli Ncube, nasachigaro wePublic Service Commission, VaVincent Hungwe, mutungamiri wesangano rinomirira vashandi vehurumende reZimbabwe Confederation of Public Sector Trade Unions, Amai Cecelia Alexander, vati sangano ravo harisi kufara nekunonoka kuri kuita hurumende kushevedzera musangano weNJNC kuti vapedzise nhaurirano dzavakasiira panzira musi waNdira 14 pasina chisungo chakabuda pamusangano uyu. Amai Alexander vatiwo havasi kufara kuti mushandi wehurumende ari kutambira mari iri pasi ari kupihwa mari inoita madhora zviuru gumi nezvisere iri maRTGS asi mhuri imwe chete ichida zviuru makumi manomwe nezvipfumbamwe zvemadhora ari maRTGS pamwedzi kuti ikwanise kurarama. Izvi zvatshinhirwa nemurongi wemisangano musangano reZimbabwe Confederation of Public Sector Trade Unions, VaCharles Chinosengwa. VaChinosengwa vati musangano wavakaita mavhiki maviri adarika hauna chawakabuda nacho kunyange hurumende nevashandi vayo vakabvumirana kuti mari iri kupihwa vashandi ishoma zvikuru zvekuti vashandi vehurumende vave kudya nhoko dzezvironda. VaChinosengwa vati izvi zvinogona kukonzera kusagadzikana munyika. Asi mutungamiri wesangano revadzidzisi vekumaruwa reAmalgamated Rural Teachers Union of Zimbabwe, VaObert Masaraure, vati hapana zvizhinji zvavari kutarisira kubva kumusangano weNJNC kunyange ukaitwa sezvo vachiti hurumende haina kuzvipira kugadzirisa matambudziko akatarisana nevashandi vayo. Mutevedzeri wegurukota rezveshandi, VaLovemore Matuke, vati vanga vakabatikana vakati titaure naVaMavhima avo vanga vasiri kudaira nharembozha yavo kusvikira tiende pamhepo. VaHungwe vati titaure nemunyori wePublic Service Commission, VaJonathan Wutaunashe avo vanga vasati vapindurawo mibvunzo yatavatumira. Zvichakadai, mamwe masangano evarairidzi akaita seARTUZ, Progressive Teachers Union of Zimbabwe pamwe neZimbabwe Teachers Association anotiwo nhengo dzawo dzinogona kutadza kuenda kubasa pachavhurwa zvikoro svondo rinouya sezvo achiti nhengo dzawo hadzisi kufara nemari yadziri kutambiriswa nehurumende. Masangano aya ari kukurudzira hurumende kuti ibhadhare vashande vayo mari inoita madhora mazana mashanu nemakumi mana iri mari yekuAmerica sezvo achiti mari yemuZimbabwe haisisina simba. No media source currently available  	https://www.voashona.com/a/zimbabwe-government-workers-sekk-for-urgent-meeting-with-government/6420473.html
business	IMF Inoti maBond Notes Haangagadzirise Dambudziko reMari muZimbabwe	Bhanga guru rinokweretesa mari nyika dzepasi rino reInternational Monetary Fund, kana kuti IMF, rinoti kuparurwa kwakaitwa mari yemabond notes neZimbabwe hakupedze dambudziko rekushomeka kwemari munyika. Mashoko aya ari kuuya apo Reserve Bank of Zimbabwe iri kutumira matikitivha kuzvitoro kuti isunge vanonzi havasi kuendesa mari kumabhanga nechimbi chimbi zvave kunzi zviri kukonzera dambudziko rekushomeka kwemari munyika. Asi mukuru weIMF muAfrica, VaAbebe Aemro Selassie, vakaudza vatori venhau muWashington DC kuti kuparura mabaond notes hakungapedze dambudziko rekushomeka kwemari munyika. Vanoti Zimbabwe inotofanira kusunga dzisimbe kuti igadzirise mitemo inopa kuti hupfumi hugadzikane ikwanise kutanga kutengesa zvinhu kunze kwenyika yowana mari. Asi nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti vanotenderana neIMF asi vachiti Zimbabwe inofanira kumira nyaya dzehuori. Imwe nyanzvi munyaya dzezvehupfumi vachidzidzisa paUniversity of Zimbabwe Doctor Gift Mugano vanotenderanawo nemaonero eIMF. Asi mukuparura mari yemabond notes gavhuna weRBZ, Doctor John Mangudya, vakati anobatsira. VaMangudya vanoti chimwe chiri kunyanya kuita kuti dambudziko rekushomeka kwemari rinyanye kunetsa inyaya yevemakambani vasiri kuendesa mari kumabhanga. Nekuda kwefungidziro iyi RBZ yave kutumira matikitivha eFinancial Intelligent Unit kunomanikidza vemabhizimisi kuendesa mari kumabhanga. Vachitsinhira, gurukota rezvehupfumi VaPatrick Chinamsa vanoti pasi pemutemo we Bank Use Promotion Act [Chapter 24:24] vemabhizimisi vanofanira kuendesa mari kumabhanga mukari mezuva rimwe chete. VaDenford Mutashu mutungamiri wesangano re Confederation of Zimbabwe Retailers vanoti vanotenderana nedanho raVaMangudya. Mutungamiri weConfederation of Zimbabwe Industries, VaBusisa Moyo, vanotiwo vanotenderana neRBZ. VaMoyo vati mari ikasaenda kumabhanga zvinopa kuti vanogadzira zvinhu vatadze kuhodha zvinhu kunze. Asi Doctor Mugano vanoti zviri kuitwa naVaMangudya kupedzera hoko padehwe retsindi. Zimbabwe yakatanga kushandisa dhora rekuAmerica nedzimwe mari dzekunze muna 2009 mushure mekunge dhora remunyika ratanga kushaya simba zvisina mukare akamboona. Kusvika parizvino, RBZ inoti yakwanisa kudhinda mari inosvika mamiriyoni zana nemakumi maviri nerimwe yemabond notes. No media source currently available 	https://www.voashona.com/a/zimbabwe-matongerwo-enyika/3824942.html
health	Zvirwere zveManyoka Zvotarisirwa Kuwedzera Kunzvimbo Dzakaparadzwa neDutumupengo	Mukuru mubazi rezvehutano Dr Robert Madyiradima vanoti huwandu wezvirwere zvemanyoka huchawedzera munzvimbo dzakaparadzwa nedambudziko renemafashamu emvura nemhepo kana kuti Tropical Cyclone Idai sezvo kusina mvura yekunwa yakachena kune dzimwe nzvimbo uko kusiri kusvikika parizvino. Dr Madyiradima vanoti chikuru parizvino ndechekuti vanhu vazvichengetedze vakamirira kuwana rubatsiro. Chiremba ava vanoti bazi ravo riri kushanda nebazi reCivil Protection Unit nemamwe mapazi ehurumende mukuyedza kuendesa rubatsiro kune vakakuvara nevarwere. Vanhu vanodarika makumi mapfumbamwe nevasere vanonzi vafa kuChipinge, Chimanimani neMasvingo nekuda kwedutumupengo iri. No media source currently available  	https://www.voashona.com/a/zimbabwe-africa-cyclone-idai/4836337.html
business	Kuteresa Makambani Ane Minda Munyika Kotambirwa neNyanzvi	Dzimwe nyanzvi mune zvekurima dzinoti dzinotambira danho rakatorwa nedare remakurukota rekuti makambani makuru ane minda munyika abhadhare mitero. Bepanhau reHerald rinoti makambani aya akanzi anofanirwa kubhadhara madhora gumi pahekita pagore kubvira muna Ndira wegore rino. Danho iri rinozi richabatsira hurumende kuti iunganidze mari yekushandisa mubudiriro pamwe nekubhadhara varimi vechichena vakatorerwa minda. Danho iri rinotevera rimwe rakadai rakaziviswa zvakare nehurumende mwedzi mishoma yadarika rekuti varimi vakagariswa patsva pamwe nevekumaruwa, vanonzi ma A1 ne A2, vabhadharewo mitero. Vekumaruwa vanofanirwa kubhadhara madhora mashanu kuchitiwo vemapurazi madiki vachibhadhara madhora gumi nemashanu pagore. Asi imwe nyanzvimune zvekurima, VaBernard Manyadza, avo vanoshanda vakazvimirira, vanoti zvakakoshawo zvikuru kuti patariswe kuti munhu ari kushandisa ivhu iri ari kuwanawo cheuviri here kubva mariri. VaManyadza vanotiwo havatambiri pfungwa yekuti varimi vatsva kana vekumaruwa vahwandirwe nehurumende mukubvisiswa mari yekubhadhara vachena, avo vakatobuda munyika, vazhinji vacho vachinzi vave kurima vari kuZambia, kunove kwave kutengwa chibage neZimbabwe. Asi mumwe murimi mukuru, uye vari nhengo yeZanu PF, VaGadzira Chirumhanzu, vanotiwo havaoni varimi vachiita dambudziko rekukundikana kubhadhara mitero iyi, sezvo iri pasi zvikuru, uye vagara vachiibhadhara. VaChirumhanzu vanoti havaoni hurumende iri iyo ine dambudziko kana hurongwa uhwu hwakasabudirira, sezvo paine zvipangamazano zvinoipa mazano nekunyora zvekuti itevere. Mamwe makambani makuru ari kurima munyika, anosanganisira yeTongaat Hulett, anonzi ane minda mikuru kwazvo, izvo zvinogona kuti azoguma obhadhara mari dzinodarika miriyoni yemadhora pagore. No media source currently available 	https://www.voashona.com/a/zimbabwe-politics-land-rentals-farming/2855486.html
politics	VeZanu-PF neCCC Vokakavadzana nezveKusagadzikana Kwoita Nyika paMberi peSarudzo dza2023	Vebato reZanu-PF neveCitizens Coalition for Change vatatsurana muMasvingo nhasi pakuti ndiyani ari kukonzera mhirizhonga nekusagadzikana munyika pamberi pesarudzo dza2023. Vachitaura pamusangano wekutaura nezvegadziriro yesarudzo dzegore rinouya wakokerwa nesangano revatori venhau reZimbabwe Union of Journalists nhasi paChevron Hotel, vakafanobata chigaro chemutauriri weCCC muMasvingo, VaDereck Charamba nemunyori mubazi revechidiki muZanu PF muMasvingo, VaCharles Munganasa vati mapato avo akagadzirira zvakakwana kupinda musarudzo dzegore rinouya.\n\nVaCharamba vati bato ravo riri kugadzirira sarudzo idzi nekutsvaga rutsigiromurunyararo asi vakapomera Zanu-PF mhosva yekuita nekuvakanganisa VaCharamba vati huwandu hw mhirizhonga yezvematongerwe enyika nekumbunyikidzwa kwekodzero dzavatsigiri vavo huri kukura munyika apo sarudzo dzave pedyo. Izvi zvarambwa naVaMunganasa avo vapomera mhosva yekukwira kwemhirizhonga dzematongerwe enyika kubato rinopikisa re CCC vachiti ndiro rinotanga mhirizhonga.\n\nVaMunganasa vanoti bato reCCC rinobatsirwa nemasangano akaozvimirira oga kunemera bato ravo mhosva dzenhema vachiti vanhu varikuita izvi varikuita voga vasina kutumwa nebato ravo.\nVaenderera mberi vachiti vanotarisira kukunda musarudzo gore rinouya nekuti mabasa ari kuitwa nebato ravo ari kuonekwa nevavhoti.\n\nVaCharamba vati hapana mabasa anoonekwa akaitwa nebato reZanu PF kubva muna 2018 sezvo hupfumi hwenyika huri kumawere uye vanhu varikutambura. Munyori mukuru musangano reZUJ muMasvingo, VaTatenda Chatagu vatiwo vaita musangano uyu pakati pevatori venhau nevatungamiriri vemapato aya kuti vazeye nyaya yemhirizhonga pasarudzo iyo inobatawo vatori venhau vanenge vachita mabasa avo\n\nMapurisa ange akakokwawo kumusangano wanhasi haana kuuya. Bato reCCC riri kupomera bato reZanu PF mhosva yekuponda nhengo dzaro dzinoti VaMboneni Ncube, KuKwekwe pasarudzo dzema by-election muna Kurume, Muzvare MoreBlessing Ali kuNyatsimwe mwedzi wapera pamwe na Nyasha Zhambe Mawere kwaGutu gore rapera muna Zvita. Asi Zanu PF inoramba mhosva idzi ichiti vanhu vakazviita vakapara mhosva vakazvimirira ndosaka vakasungwa nemapurisa.\n\nMugwaro rayo rezvekutyorwa kwekodzero dzevanhu nemhirizhonga munyika mumwedzi waChikumi, sangano rakazvimirira roga reZimbabwe Peace Project rinoti bato reZANU PF ndiro rakanyanya kutyora kodzero dzevanhu nezvikamu zvinodarika makumi mana nematatu kubva muzana 43,8%, ukuwo bato reCCC rinewo zvikamu zvinodarika zvitatu nechidimbu kubva muzana kana kuti 3.5%. No media source currently available  	https://www.voashona.com/a/6655773.html
politics	America Inoti Zimbabwe Haisi Kuzadzikisa Zvivimbiso zveKuvandudza Nyaya dzeMatongerwo eNyika	Hurumende yeAmerica inoti Zimbabwe haina zvizhinji zvairi kuvandudza munyaya dzezvematongerwo enyika zvingapa kuti zvirango zvakatemerwa vamwe vatungamiri vehurumende zvibviswe. Izvi zvabuda pamusangano waitwa neChitatu muWashington DC nesangano reCentre for Strategic and International Studies Strategic kana kuti CSISS razeya nyaya yemamiriro akaita zvinhu munyika zvikuru nyaya yezvekudya uye zvingaitwe kugadzirisa matambudziko aya. Vachivhura hurukuro iyi, mutevedzeri wemunyori mukuru mubazi rezvekudyidzana nenyika dzemuAfrica muhurumende yeAmerica kana kuti Deputy Assistant Secretary of State, Bureau of African Affairs Ambassador Mathew Harrington, vati kunyange hazvo America yakabuda pachena kuti zvii zvainoda kuti zviitwe isati yabvisa zvirango zvakatemerwa vamwe vakuru vehurumende, zviri pachena kuti kuvakuru vehurumende yeZimbabwe muromo hauzarirwe nerwizi sezvo vari kungotaura kuti vari kuda kugadzirisa zvinhu asi pasina chabuda. Vamwe vakataura pamusangano uyu mukuru mubazi rezverubatsiro muZimbabwe mubazi reUSAID, VaJason Taylor. Vamwe vange varipo ndevakafanobata chigaro chemukuru anoongorora mamiriro ezvekudya musangano reFewsnet, VaPeter Thomas, uye nyanzvi munyaya dzezvehupfumi vari chipangamazano chehurumende, Muzvinafundo Ashok Chakravarti. Muzvinafundo Chakravarti vati zvirango zviri kukonzera matambudziko uye zvinofanira kubviswa. Asi vachipindurawo VaJason vati handi chokwadi kuti Zimbabwe iri kutadza kubudirira nenyaya yemutemo wezvirango weZimbabwe Democracy and Economic Recovery Act kana kuti (ZIDERA) vachiti chiri kupa kuti Zimbabwe itadze kupihwa mari inyaya yekutadza kubhadhara zvikwereti. Panyaya dzezvekudya, VaThomas vati vanhu vakawanda munyika vakatarisana nenzara inotyisa. VaTaylor vanoti zvinhu zvikasagadziriswa munyika munogona kusagadzikana vanhu vachiratidzira sezvakaitika muna Ndira pakawedzerwa mafuta ekufambisa dzimotokari kunyangwe havo vatenda kuti vanhu vemuZimbabwe havadi zvekurwisana zvinopa kuti munyika musadeuke ropa. Mutemo weZIDERA wakadzikwa nedare reCongress remuAmerica iro raipomera vatungamiri venyika yeZimbabwe mhosva yekutonga nedemo. No media source currently available 	https://www.voashona.com/a/america-inoti-zimbabwe-haisi-kuzadzikisa-zvivimbiso-zvekuvandudza-nyaya-dzezvematongerwo-enyika/4899549.html
business	Makambani ekuZimbabwe Oratidzira Zvigadzirwa kuBotswana	Makambani emuZimbabwe anosvika makumi matatu ari kuratidzira zvigadzirwa zvawo pagungano rezviratidzwa re2022 Botswana Global Expo, iro rakatanga nezuro muguta reGaborone uye riri kutarisirwa kupera musi wa4 Mbudzi. Muna 2019 makambani gumi nemashanu kubva kuZimbabwe ndiwo akaenda kunoratidzira pamusika uyu. Sangano rinoona nezvekutenga nekutengeserana munyika reZimTrade riri kutungamira vemabhizimisi vemunyika kuBotswana rinoti ongororo yarakaita muna 2018 yakaburitsa pachena kuti muBotswana mune mikana yakawanda kune makambani anoita zvekuvaka, chikafu chakagadzirwa kare kana kuti processed foods, zvemigodhi, zvekurima nezvimwe. Chipangamazano musangano reZimTrade, Muzvare Nozipho Maphala vanoti kushambadzira zvinhu pamusika mukuru wakadai kunosimudzira hupfumi hwenyika kuburikidza nekuwana mari yekunze inodiwa zvakanyanya munyika. Muzvare Maphala vakakurudzira makambani emunyika kuti atorewo mukana wechibvumirano chakaitwa pakati penyika mbiri idzi muna1988 cheZimbabwe-Botswana Bilateral Trade Agreement. Chibvumirano ichi chinobvisa mimwe mitero uye kupa kuti kutengeserana pakati penyika mbiri idzi kuve nyore zvikuru pane zvigadzirwa, zvirimwa nezvimwe. Panyaya dzekutengeserara muAfrica, Botswana iri pachidanho chechina mumashure meSouth Africa, Zambia neMozambique. Zimbabwe neBotswana inhengo dzeSADC neCOMESA zvinopawokuti kutengeserana kuve nyore. Amai Sibusisiwe Chitehwe wekambani yeDasfoods Enterprise inogadzira jamhu ichiwanikwa muguta reBulawayo, vaudza Studio7 kuti vari kuona chiedza kunyangwe kari kekutanga kupinda muchirongwa ichi. Mumwe muzvinabhizinesi anogadzira zvigadzirwa zvematehwe, uyo ari kuratidzira pagungano iri, VaThompson Chinyengetere vanoti vaona kuti vane mukana wakakurisa sezvo vanhu venyika iyi vasingadi kutamba nematehwe kunyangwe hazvo Botswana iine mombe dzakawandisa. Nyanzvi munyaya dzezvemabhizinesi uye vachishanda vakazvimirira muguta reGaborone muBotswana, VaWilbert Mutoko vanoti hurongwa uhu hunokwanisa kuvhurira vanamuzvinabhizinesi ava mikana mukuru kwazvo sezvo gungano iri richikwezva vanhu vazhinji kubva kumativi mana enyika. Botswana Investment and Trade Center kana kuti BITC inotungamira hurongwa hwekutengeserana uhu inokwezva vemabhizimisi kubva kunyika dzepasi rino. Hurongwa uhu hwakaparurwa muna 2006. Hurongwa hwegore rino ndehwe makore gumi nematanhatu kana kuti 16th edition uye uri kuitwa pasi pedingindira rakanangana nekushandisa humhizha nehumhetura mukutengeswa kwezvinhu kuti remangwana rive rakajeka kana kuti “Reimagining our economy for a Better Future Tomorrow through digitalization and the application of robust export led strategies.  No media source currently available 	https://www.voashona.com/a/6817300.html
health	Vanhu Vatatu Vofa neChirwere cheCovid-19 neMugovera	Bazi rezvehutano rinoti vanhu vatatu vakafa nechirwere cheCovid-19 nemusi weMugovera zvasiya vafa kubva zvatanga chirwere ichi kupararira vave zviuru zvina nemazana manomwe nemakumi maviri kana kuti 4, 782. Vanhu zviuru zviviri nezana nevatanhatu kana kuti 2, 106 vakabatwawo nechirwere ichi zvasiya vanhu zana rezviuru nemakumi mapfumbamwe nechimwe zvine mazana matanhatu nemakumi manomwe nematatu kana kuti 191 673 vabatwawo nechirwere ichi kusvika parizvino. Vanhu vabayiwa nhomba kaviri vave mamiriyoni matatu nezviuru zvitanhatu nezvitatu zvine mazana mapfumbamwe nemakumi matatu nemana kana kuti 3 063 934. Vanhu vabayiwa kekutanga vave mamiriyoni mana nezviuru makumi mana nemanomwe zvine mazana manomwe nemakumi mana nematatu kana kuti 4 047 743. Hurumende inoti ine chinangwa chekubaya vanhu mamiriyoni gumi nhomba kana kuti zvikamu makumi matanhatu kubva muzana mukupera kwemwedzi uno kuti inyatsoshanda. Kuuya kwemhando itsva yeCovid-19 kwapa kuti huwandu hwevari kurwara neCovid-19 huwedzere zvakanyanya. Pakazivisa hurumende kuti mhando itsva yechirwere ichi yainge yawanikwa munyika musi wa 5 Zvita painge paine vanhu zviuru zviviri nemazana masere nemakumi mana nematatu kana kuti 2 843 vairwara. Asi neMugovera vari kurwara vainge vave zviuru kamumi mashanu nechimwe nezana nemakumi matatu nematanhatu kana kuti 51 136. Nyanzvi munyaya dzezvehutano Dr Enoch Mayida vaudza Studio 7 kuti zvakakosha kuti vanhu vabayiwe nhomba sezvo iri iyo chete nzira inopa kuti vasarware zvakanyanya kana kufa neCovid-19. 	https://www.voashona.com/a/vanhu-vatatu-vofa-nechirwere-checovid-19-nemugovera/6360850.html
business	Chirongwa cheTNF Chinoparurwa VaMnangagwa Vachikurudzira Vanhu Kuti Vasaramwe Mabasa	Mutungamiri wenyika, VaEmmerson Mnangagwa, vaparura neChitatu nhaurirano pakati pehurumende, vashandi nevashandirwi vachikurudzira kuti vashandi vasaratidzire kusafara kwavo nekuoma kuri kuita zvinhu munyika. Vachitaura pakuparurwa kwenhaurirano idzi idzo dzichaitwa pakati pehurumende, vashandi nevashandirwi pasi peTripartite Negotiating Forum kana kuti TNF, VaMnangagwa vakurudzira kuti vashandi vasapinde mumigwagwa vachiratidzira kusafara kwavo nekusamira zvakanaka kwezvinhu munyika vachiti kuratidzira uku kunoputsa hukama pakati pehurumende nevashandi. Asi mutungamiri wesangano rinomirira vashandi munyika reZimbabwe Congress of Trade Unions, ZCTU, VaPeter Mutasa, vaudzawo musangano uyu vashandi vachapinda mumigwagwa kana hurumende ikaramba yakaisa zvimiti munzeve panyaya yemari dzemihoro dziri kunzi nevashandi ngadziwedzerwe. Munyori mukuru weZCTU, VaJaphet Moyo, vati vaitawo musangano naVaMnangagwa pamberi pekuparurwa kweTNF uku apo pavati vasvitsawo nhuna dzavo sevashandi. VaMoyo vati vashamisika kuti VaMnangagwa havasi kutomboziva kuti mushandi anotambira mari iri pasi ari kuwana marii pamwedzi. Vakafanobata chigaro chemukuru wesangano rinomirira vashandirwi reEmployers Confederation of Zimbabwe kana kuti Emcoz, VaIsrael Murefu, vaudzawo mutungamiri wenyika kuti vemakambani vari kutadza kubhadhara vashandi kubudikidza nekusagadzikana kwakaita mari yemunyika. Zvichakadai, VaMnangagwa vati nhaurirano pakati pehurumende, vashandi nevashandirwi ndidzo chete dzinokwanisa kugadzirisa zviri kunetsa muhupfumi hwenyika kana mapandiko matatu aya akazvipira kugadzirisa zviri kunetsa munyika. Vatiwo sehurumende vari kuvandudza mitemo yakawanda kuitira vanoda kuzosima mari munyika vakwanise kuita mabasa avo pasina zvimhingamipinyi. Kuparurwa kwaitwa nhaurirano dzeTNF kwaitwa naVaMnangagwa kunotevera kupasiswa kwakaitwa bhiri remutemo weTNF neparamende. Mutemo uyu unosungira hurumende kuti isangane nevashandi nevemabhizimusi kaviri pagore. No media source currently available 	https://www.voashona.com/a/zimbabwe-tnf-launched-with-ed-urging-worker-to-refrain-from-protests/4947206.html
politics	MDC-T yaVaMwonzora neMDC-T yaMuzvare Khupe Dzopesana paNyaya yeMari Inopiwa Mapato ane Nhengo muParamende	Dzimwe nyanzvi dzezvematongerwo enyika dzinoti dzinoona pachiita makakatanwa pakati peMDC-T inotungamirwa naVaDouglas Mwonzora neimwe inotungamirwa naMuzvare Thokozani Khupe pamusoro pemari inopiwa mapato ane nhengo muparamende. Izvi zvinotevera kuziviswa kwakaitwa nehurumende kuburikidza negwaro reGovernment Gazzette kuti mapato eMDC neZanu PF achawana mari iyi pasi pemutemo wePolitical Finance Act. Gwaro iri, iro rakaburitswa nemusi weChipiri, rinoratidza kuti MDC ichawana mari inoita ZWL$ 149 850 000, 00, kuchitiwo Zanu PF ichiwana ZWL$350 150 000, 00. Asi vamwe vane ruzivo nezvinoitika muMDC vanoti havaoni paine makakatanwa sezvo hurumende ichitumira mari iyi kukero inenge yakanyoreswa nebato, zvichireva kuti kuMDC inenge ichienda kumuzinda wayo weHarvest House sezvagara zvichiitika makore ose. Asi chipangamazano chaMuzvare Khupe, VaNtando Ndlovu, vaudza Studio 7 kuti kunyange hazvo vakanzwa kuti bazi rezvemitemo rakazivisa nezvemari idzi, havana kuziviswa zviri pamutemo. VaNdlovu vanoti tarisiro yavo ndeyekuti mari iyi igovanwe nepakati nemapato eMDC-T ose ari maviri, vachiti vanofunga kuti bato rinotungamirirwa naMuzvare Khupe ndiro chairo MDC-T iri pamutemo nekuti Vamwonzora vakazivisa kuti vakaumba bato idzva rinonzi MDC Alliance. VaNdlovu vanoti hapana zvitsva pahurongwa hwekuti pamato anogonavana mari iyi sezvo izvi zvakamboitika muna 2014 apo yakagovanwa pakati paVaTendai Biti namushakabvu VaMorgan Tsvangirai. Asi mutauriri weMDC-T inotungamirirwa naVaMwonzora, VaWitness Dube, vanoti bato ravo ndiro rinokodzera kupiwa mari iyi, haingokandwi sechibage chinokandirwa huku chichinzi yanhonga yanhonga. VaDube vanoti panotove nehurongwa hunopiwa nahwo mari iyi, vachiti Muzvare Khupe vanotove nebato ravo idzva ravakaumba kuBulawayo svondo rapera, iro rakanga risipo pasarudzo dza 2018. Nyanzvi mune zvematongerwo enyika vachishanda vakazvimirira VaRejoice Ngwenya, vanoti nemamiriro akaita gakava remapoka maviri eMDC-T aya, Muzvare Khupe ndivo vavanoona vachikodzera kupiwa mari iyi nekuti VaMwonzora vakabuda pachena kuti vave veMDC Alliance, bato rakatodzingiswa muparamende muparamende naivo VaMwonzora. No media source currently available No media source currently available      	https://www.voashona.com/a/zimbabwe-politics-mdc-t-parties-fight-over-funds-allocated-to-parties-in-parliament/6415566.html
health	VaMnangagwa Vanoshanyira Glen View Yanetseka neKorera	Mutungamiri wenyika, VaEmmerson Mnangagwa, vashanyira musha weGlen View uko kwapararira chirwere chekorera panguya iyo hurumende ichiti iri kuda mari inodarika mamiriyoni makumi matanhatu emadhora achashandiswa mukurwisa nechirwere ichi. VaMnangagwa vatambirwa nemufaro mukuru nevatsigiri veZanu PF vanga vaungana pachipatara pamwe nevana vechikoro vanga vachibva kuchikoro pavaenda kunoona vanhu vari kurwara nechirwere chekorera mumusha unogara veruzhinji muGlen View. Vachitaura pazvitoro zveTichagarika zviri mumusha weGlen View mushure mekushanyira chipatara cheGlen View Polyclinic uko kuri kurapwa vanhu vakati kuti vari kurwara nechirwere chekorera, VaMnangagwa vati hurumende yavo ichabatsira kanzuru yeHarare mukutakurwa kwemarara, kugadzirwa kwepombi dzinotakura tsvina pamwe nekuwanisa vagari mvura yakachena kuitira kuti chirwere chekorera chipere muHarare uye chisarambe chichipararira kune dzimwe nzvimbo dziri kunze kweHarare. VaMnangagwa vakurudzirawo kuti veruzhinji vagare vakashambidzika pose pavari kuti vasatapurirane chirwere ichi. Meya weguta reHarare, VaHerbert Gomba, avo vanga varipowo pashanywa naVaMnangagwa, vati sekanzuru vari kuedza pose pavanogona napo kuti chirwere ichi chisarambe chichipararira. VaGomba vati pane zvibhorani zviviri zvavatovhrara zviri muGlen View zvange zvave kukonzera kupararira kwechirwere chekorera. Mugari wekuGlen View, Amai Mascelyn Chibweya, vaudza Studio 7 kuti vari kufara zvikuru kuti kanzuru iri kugadzira pombi idzo dzanga dzave kusanganisa mvura yekunwa pamwe netsvina kana kuti masuweji. Mumwe mugari wemuGlen View, VaJoe Kadzviti, vati zviuru nezviuru zvevanhu zvingadai zvakafa dai pasina kumhanyidzana kuri kuitwa nevemasangano akazvimirira, vemabhizimusi, kanzuru pamwe nehurumende mukurwisana nechirwere ichi icho chapfunya chisero muHarare. Gurukota rezvemari, VaMthuli Ncube, vaparura homwe yavari kukumbira kuti izadzwe nemari neveruzhinji yakanangana nekurrwisa chirwere chekorera. VaNcube vati hurumende iri kuda mari inodarika mamiriyoni makumi matanhati emadhora ichashandiswa mukurwisa chirwere chekorera. Gurukota rezvehutano, VaObediah Moyo, vanoti pane vanhu makumi matatu nevaviri vafa nechirwere chekorera kusvika pari nhasi uye huwandu hwevanhu vari kubatwa nechirwere ichi hwave kudzikira. Chirwere chekorera chakauraya vanhu vanodarika zviuru zvina muna 2008. No media source currently available 	https://www.voashona.com/a/mnangagwa-visits-cholera-striken-glen-view/4578751.html
health	Vanhu Vaviri Vofa neCovid-19 Kusanganisira Mumwe Mukuru weChikoro kuMasvingo	Huwandu hwevanhu vari kufa nechirwere cheCovid-19 huri kuramba huchikwira mushure mekunge vamwe vanhu vaviri vafa nechirwere ichi. Munhu mumwe chete akafa kuManicaland neMasvingo. Bepanhau reThe Masvingo Mirror rinoti akashaya mudunhu iri mukuru wechikoro cheMukaro High Amai Pauline Dzapasi avo vakashaya neChishanu vakavigwa neSvondo. Varairidzi vose vapachikoro ichi vanzi vambondogara pavo voga pasina mhuri pachityirwa kupararira kwechirwere ichi. Vana vechikoro avo vakavhara neChishanu vanziwo vari kuongororwa. Mukuru wezvehutano mudunhu reMasvingo Dr Amadeu Shamu vakatenda kuti Amai Dzapasi vakashaya mushure mekurwara nechirwere cheCovid-19. Vanhu vafa nechirwere ichi kubva zvachatanga kupararira vave mazana matatu nemakumi maviri kana kuti 320. Vanhu zana nemakumi manomwe nevana vabatwa nechirwere ichi nemusi weSvondo. Vakawanda vacho vari muHarare uye matunhu ose ane vanhu vakabatwa nechirwere ichi nezuro kunze kwekuMashonaland West. Izvi zvasiya huwandu hwevanhu vabatwa nechirwere ichi kubva zvachatanga hwave pazvuru gumi nezviri zvine mazana matatu nemakumi maviri nemashanu kana kuti 12, 325. Vanhu pora kubva kuchirwere ichi vave zvuru gumi zvine nemakumi maviri nevana kana kuti 10, 024 mushure mekunge vamwe vanhu makumi mana vapora kubva kuchirwere ichi. Vanhu vachiri kurwara vave churu chimwe chete chine mazana mapfumbamwe nemakumi masere nemumwe kana kuti 1,981. Asi kunyangwe hazvo vanhu vari kurwara nekufa nechirwere ichi, mutungamiri wesangano revakoti reZimbawe Nurses Association VaEnock Dongo vanoti hurumende haisi kuvapa zvekuzvidzivirira kubva kuchirwere cheCovid-19 zvopa kuti vakawanda vavo varware. No media source currently available Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana mana kana kuti 2,4 million vabatwa nechirwere cheCovid-19 muAfrica. Vanhu vafa vasvika zvuru makumi mashanu nemasere zvine mazana manomwe nemakumi matanhatu nevaviri kana kuti 58,762. Vapora vadarika mamiriyoni maviri kana kuti 2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirowo rine vanhu vakawandisa vabatwa nechirwere ichi muAfrica vanodarika miriyoni imwe chete. Huwandu hwevanhu vabatwa nechirwere cheCoronavirus pasi rose hwadarika mamiriyoni makumi manomwe nematanmhatu ane zvuru mazana manomwe kana kuti 76,7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana matatu negumi nevanomwe kana kuti 317,000 vabatwa nechirwere ichi vachidarika mamiriyoni gumi nemanomwe nezvuru mazana masere kana kuti 17,8 million. Pasi rose vanhu vafa nechirwere ichi vanodarika miriyoni imwe chete nezviuru mazana matanhatu kana kuti 1,6 million. Asi vapora vachidarika mamiriyoni makumi mana nematatu kana kuti 43 million.  	https://www.voashona.com/a/vanhu-vaviri-vofa-necovid-19-kusanganisira-mumwe-mukuru-wechikoro-kumasvingo/5707171.html
business	WFP Inoti Zimbabwe Yakakwanisa Kupinza Munyika Matani 305 000 eChibage	Sangano reWorld Food Programme, WFP, razivisa kuti kubva kutanga kwegore rino kusvika mukupera kwaKubvumbi, Zimbabwe yakwanisa kutenga kubva kunze chibage chine huremu hunosvika mazana matatu nemakumi mashanu ezviuru zvematani. Vachitaura kuvatori venhau neChina muJohannesburg, mukuru we WFP muZimbabwe VaEddie Rowe vati Zimbabwe inoda kutenga chibage chinosvika matani miriyoni nemazana matatu ezviuru, zvichienzaniswa nematani miriyoni nemazana masere ezviuru anodiwa nenyika. NeMuvhuro sangano reUnited Nations Development Programme, UNDP, rakazvisawo kuti vanhu vangangosvika mamiriyoni mana nechidimbu vari kuda rubatsiro rwechikafu kusvika muna Kurume wegore rinouya. Sangano iri rakati riri mushishi kutsvaga mari inoita $290 million uye kubva pakakumbirwa rubatsiro nemutungamiri wenyika VaRobert Mugabe, rakwanisa kuunganidza mamiriyoni makumi manomwe emadhora. VaHenry Makiwa vanove mukuru anoona nezvekufambiswa kwemashoko musangano reWorld Vision vanoti kunyange hazvo nyika yakwanisa kupinza chibage, vanoona chiri chishoma kwazvo pachitariswa huwandu hwevanhu vari kuda chikafu. “Panotodiwa kuwedzerwa kwechikafu nekuti huwandu hwevanhu vari kuda chikafu huri kuramba huchikwira,” VaMakiwa vanodaro. No media source currently available 	https://www.voashona.com/a/zimbabwe-politics-wfp-food-undp/3327778.html
business	Vagari veGuta reHarare Vonyunyuta neDanho reKanzuru reKutevera Zvikwereti neMasamanisi	Rimwe sangano rinomirira vagari vemuHarare, reHarare Residents Trust, rinoti hazvisi pamutemo kuti kanzuru itange nekutumira masamanisi kuvagari vane zvikwereti isati yagara navo pasi kuti vatsvage nzira dzekubhadhara zvikwereti zvavo. Izvi zvinotevera danho rakaziviswa nekanzuru yeHarare rekuti yave kutevera zvikwereti zvayo zviri muvagari kuburikidza nemasamanisi. Kanzuru inoti vagari vemuHarare vane zvikwereti zvinosvika mabhiriyoni gumi nemanomwe emadhora emunyika, ana kuti (ZWL$17 billion) yemitero isiri kubhadharwa. Mukuru wesangano reHarare Residents Trust, VaPrecious Shumba, vanoti zvinozivikanwa kuti kanzuru haisi kukwanisa kutumira magwaro emitero kuvagari, izvo zvinoita kuti panetse kuziva kuti mugari ane chikwereti chakakura zvakadii.  No media source currently available Asi mutauriri wekanzuru yeHarare, VaMichael Chideme vanoti vatora danho iri maringe nekuona kuti zvikwereti zviri kukurisa vanhu vasingabhadhare. Vanoti kanzuru inoda kuti mabasa ayo ainotarisirwa kuita arambe achienderera mberi, akaita sekutakurwa kwemarara, kupa vanhu mvura, kugadzira migwagwa, kuisa magetsi, kugadzira zvipatara uye kuti zvikoro zvirambe zvichishanda, VaChideme vanoti nekuda kwaizvozvo, vakaona zvakaringana kuti vanhu vapiwe masamanisi kuti vange vachibhadhara mari dzinodiwa kukanzuru. No media source currently available 	https://www.voashona.com/a/6465229.html
business	Chirongwa cheYALI Chinopera muWashington Vatatu Vanobva kuZimbabwe Vachiwana Rubatsiro rweMari	Chirongwa cheMandela Washington Fellowship chasvika kumagumo neChitatu muWashington vechidiki vekuZimbabwe vatatu vachifara zvikuru mushure mekupihwa mari dzichavabatsira mukukudza mabhizimusi avo. Vatatu ava ndiVa Andrew Chikomba, VaFarai Chizengeni naVa Kudakwashe Makuzwa. Vechidiki ava vakapihwa mari inosvika zviuru makumi maviri nezvishanu zvemadhora nebazi re United States African Development Foundation. Vatatu ava ndevamwe vechdiki makumi mana vemu Africa vakapiwa mari yekusimudzira mabhizinesi avo mushure mekupedza chirongwa cheMandela Washington Felloship. Vechidiki ava vachadzokera kunyika dzavo dzakasiyana siyana kutanga neChishanu. Mumwe wechidiki wemuZimbabwe anga ari muchirongwa ichi, uye ari mutori wenhau anoshandira bepanhau reHerald, Rose Sachiti, anoti afara zvikuru neruzivo raawana kubva kuchirongwa ichi. Mumwe wevechidiki ari muchirongwa ichi, VaKelvine Mutize, vanoti ivo nevamwe vake vari kufara nekubudirira kuri kuita sangano ravo re Yali Creatives, iro rinobatanidza vechidiki vari munyika dzemuAfrica ravakaumba apo vaive muAmerica. Va Mutize vanoti vakaita musangano neChipiri nevamwe vavo wekuzeya kuti chirongwa ichi chichafamba seyi kana vadzokera kunyika dzavo. VaMutize nevamwe vavo vanobva munyika dzakasiyana siyana vakaungana vachitandara pamwe nekuzeya remangwana avo pamabiko akaitwa neChipiri manheru. Mumwe muzvinabhisinisi wechidiki kuZimbabwe anoshandira ari muWashington, Va Augustine Mhlanga, avo vane kambani ye Swift And Gentle Moving, ndivo vakatsigira mabiko aya kuti avepo. Vachitaura pamabiko aya, VaMhlanga vakati zvakakosha kuti zvizvarwa zveZimbabwe zviwanikwe zvichibatsira mumatunhu avonogara. VaMutize vanoti zvakaitwa naVa Mhlanga zvakavabata uye vachayedzawo kuita zvakadai kana vadzokera kumusha. No media source currently available No media source currently available No media source currently available   	https://www.voashona.com/a/zimbabwe-mandela-washington-fellowship-obama/2902971.html
politics	VaDouglas Tapfuma Vanonyimwa Mukana weKubvisa Mari yeChibatiso	Mumwe mukuru mukuru muhofisi yemutungamiri wenyika nedare remakurukota, VaDouglas Tapfuma, vamiswa pamberi pedare ramejasitiriti nhasi vachipomerwa mhosva nhatu dzehuori. Muchuchisi wenyaya iyi, VaCharles Muchemwa, vaudza dare kuti VaTapfuma vakashandisa masimba avo zvisirizvo pavakakonzeresa kutengwa kwemotokari nomwe kubva kuSouth Africa dziri muzita rehurumende asi vakazodzishandisa sedzavo. VaMuchemwa vati motokari dzose idzi dzakakonzera kuti hurumende irasikirwe nemari inoita madhora ekuAmerica zviuru gumi nechimwe nemazana mapfumbamwe nemakumi matatu nenhanhatu (US$11 936) sezvo pasina kubhadharwa mari yekupinza motokari idzi munyika kana kuti import duty. Rimwe remagweta aVaTapfuma, VaEsau Mandipa, vaudza dare pavanga vachikumbira mukana wekuti musungwa abhadhariswe mari yechibatiso kuti VaTapfuma vari kuramba mhosva yavari kupomerwa sezvo vachiti motokari idzi ndedzehurumende sezvo mapepa ekuti dzisabhadhare mari yekupinzwa munyika akasainwa nemunyori mukuru muhofisi yemutungamiri wenyika pamwe nedare remakurukota, VaMisheck Sibanda. Mupurisa ari kuferefeta nyaya iyi achishanda nekomisheni inorwisa huori yeZimbabwe Anti Corruption Commission, VaTimothy Guta, vaudzawo dare kuti VaTapfuma havafanire kubuditswa muhusungwa sezvo vachiti vachiri kuvaferefetwe nenyaya yekupinzwa kwedzimwe motokari munyika dzinodarika zana vachishandisa chinzvimbo chavo zvisirizvo. Vati VaTapfuma, avo vave Chief Director Monitoring and Evaluation kuhofisi yemutungamiri wenyika, vanogona kuvhiringidzana nevafakazi vasina kudomwa mudare uye vanogona kusazomirira kana vakapihwa mukana wekubhadhara mari yechibatiso sezvo vachiti humbowo huri kuvaroverera huri fararira. Asi mutongi wedare, VaHosea Mujaya, vatura mutongo wekuti VaTapfuma varambe vari muhusungwa sezvo vachiti vanogona kuvhiringidzana nevafakazi zvisinei nekuti havachashanda kuState House. Zvaturwa nedare zvatsinhirwa nerimwe remagweta aVaTapfuma, VaValentine Mutatu. VaMutatu vati vave kukwidza nyaya iyi kumatare epamusoro. VaMujaya vati VaTapfuma vadzoke musi wa15 Nyamavhuvhu pachaenderera nyaya iyi Mberi. VaTapfuma vakambodomwawo munyaya yehuori kukambani yemarasha yeWankie Colliery uko kunonzi kwakashayikwa mamiriyoni matanhatu emadhora ekuAmerica. VaTapfuma ndivo vave musungwa wechipiri anove mukuru muhurumende asungwa nenyaya yehuori kubva pakagadzwa komisheni itsva yeZacc nemutungamiri wenyika, VaEmmerson Mnangagwa musi waChivabvu 30, 2019. Asi MDC yakaburitsa mashoko ekuti komisheni iyi, iyo inotungamirwa naAmai Loice Matanda Moyo, vanove mudzimai wegurukota rinoona nezvekudyidzana nedzimwe nyika, VaSibusiso Moyo, haina mazino. VaMoyo, ndivo vakabuda pachivhitivhiti muna Mbudzi 2017 vachizivisa nyika kuti mauto ainge opindira mune zvematongerwo enyika zvakazokonzeresa kuti vaimbove mutungamiri wenyika, VaRobert Mugabe, vasiye basa. No media source currently available 	https://www.voashona.com/a/zimbabwe-senior-official-denied-bail/5023691.html
politics	Kushungurudzwa kweVabva Kure Kwoenderera Mberi muSouth Africa	Zvimwe zvizvarwa zveSouth Africa zviri kuenderera mberi zvichityidzira zvizvarwa zveZimbabwe nezvekune dzimwe nyika muzvipatara nemumisha inogara vazhinji. Izvi zviri kuitika kunyangwe hazvo mutungamiri weSouth Africa, VaCyril Ramaphosa, neChipiri vakashora zvikuru vamwe vanhu vemuSouth Africa vari kuratidzira pane zvimwe zvipatara, vachidzivirira kuti vabvakure varapiwe. VaRamaphosa vakaudza dare reparamende kuti maitiro aya anokonzera kuvengwa nekurwiswa kwevabvakure uye haasi pamutemo. Vakati South Africa inyika ine hutongo hwejekerere asi ine dambudziko revabvakure vane magwaro ekugara munyika iyi nevasina, vachiti kuvhundutsira nekushungurudza vabvakure vose hakubvumidzwi nemutemo wenyika. . Chikwta chinonzi Operation Dudula chiri kuratidzira pachipatara che Kalafong, muguta reAtteridgerville riri pedyo neguta re Pretoria, chichirambidza kupinda muchipatara kwevarwere vasiri zvizvarwa zvenyika iyi. Asi VaRamaphosa vakati mapurisa ari kurwisa kupedza nekumisa vabvakure vari muSouth Africa zvisiri pamutemo, vachiti zviri kuitwa nevanhu veOperation Dudula hazvienderani nezvinangwa zvehutongo hwe jekerere, vachiti vanhu vemuSouth Africa havavengi vabvakure uye vanovatambira zvakanaka. Vanodzidzisa zvematongerwo enyika paWellesley College kuMassachusetts, Muzvinafundo Chipo Dendere, vanoti VaRamaphosa vakamanikidzwa kutaura izvi zvichitevera mabasa esangano reOperation Dudula. Muzvinafundo Dendere vanoti nyaya iyi inogona kupedzwa nenhaurirano pakati pehurumende yeSouth Africa nehurumende yeZimbabwe, pamwe nemapato anopikisa nevamwe vane chekuita nezve magariro evanhu mu Zimbabwe. No media source currently available 	https://www.voashona.com/a/6723757.html
politics	Vamwe Vomira naVaKasukuwere kuMashonaland West	Kusawirirana kuri muZanu PF kwabuda zvakare mudunhu reMashonaland West uko dzimwe dzinoti dziri kuti hachisi chokwadi kuti vakatora danho rekuti mukokeri wemisangano mubato, VaSaviour Kasukuwere, vamiswe basa. Vachitaura neMuvhuro zvichitevera mashoko ekuti dunhu reMashonaland West pamwe nemamwe matunhu mashanu anoti Harare, Midlands, Masvingo, Bulawayo pamwe neMashonaland Central akatora danho rekuti VaKasukuwere vambomiswa basa mubato nekuti vari kutadza kufambisa basa ravo nemazvo, mutevedzeri wasachigaro muMashonaland West, VaKieth Guzah, vanoti danho richatorwa nemusiwe Chitatu apo pachaitwa musangano wedunhu. Vachipindura mubvunzo wekuti ainge ari manyepo here ekuti vakaita musangano, VaGuzah vadzambadzamba vakati havana kusununguka kupindura asi kungoti vanoda kuziva chokwadi vauye kuzozvinzwirwa vega nemusiweChitatu kubva kuna sachigaro. Asi mashoko ari kubuda anoratidza kuti hapana musangano wakagarwa neSvondo kana rimwe zuva wakakabuda nechisungo chakadaro sezvo nhengo dzepamusoro dzataura neStudio7 dzaramba kuti hapana musangano wakaitwa kunze kwekuti pane gwaro renyunyuto iro vakasaina. Nhengo idzi, idzo dzaramba kudomwa nemazita dzinoti dunhu ravo richaita musangano neChitatu apo pachaitwa zvisungo zvakawanda kwete chisungo chimwe chete sezviri kufungidzirwa. Zvinonzi pane nhengo dzinosvika makumi matatu nesere kubva munhengo makumi mashanu dzakawirirana nepfungwa yekuti VaKasukuwere vambomiswa basa. Asi imwe nhengo yedunhu inoti hazvisi pamutemo kuti VaKasukuwere vamiswe basa neboka (structure) repasi sezvo vari nhengo yebazi guru rePolitiburo neCentral Committee. Nhengo iyi inoti bato reZanu PF rikabvumira kuti VaKasukuwere vadzingwe mumusangano nevanhu vari pasi, ibviro bviro dzakaipa sezvo zvinoita kuti vanhu vamwe chete vazofuma mumwe musi vachiti havachada mutungamiri webato, VaRobert Mugabe. VaKasukuwere vanoti havana mashoko ekutaura panyaya iyi ndokubva vaseka zvavo. Studio7 haina kukwanisa kunzwa kuna sachigaro weZanu PF kuMashonaland West. Zvinonzi zvinhu hazvina kumira zvakanaka mubato reZanu PF kubva mugore ra2014 apo dzimwe nhengo dzinosanganisira vaimbove mutevedzeri wemutungamiri wenyika, Amai Joice Mujuru, VaDydmus Mutasa naVa Rugare Gumbo nemasachigaro ematunhu, vakadzingwa mubato. Kudzingana uku kwakaenderera mberi mwedzi wapera apo nhengo dzemadzimai dzinosanganisira mutevedzeri wasachigaro wemadzimai, Amai Sandi-Moyo, pamwe nemubati wehomwe yemadzimai, Amai Sarah Mahoka, vakabviswa pazvigaro vachipomerwa mhoswa yehuori nekuda kubvisa Amai Grace Mugabe pachigaro chavo. Kurwisana kuri kuitika muZanu PF kunonzi kuri kukonzerwa nenyaya yekuti ndiyani achatora chigaro chaVaMugabe kana vabva pamasimba. Izvi zvakonzera kuti pave nezvikwata zviviri zviri kurwira masimba, che Team Lacoste, neche Generation 40. Vanoziva zviri kuitika muZanu PF vanoti Team Lacoste iri kutsigira mumwe wevatevedzeri vemutungamiri venyika, VaEmmerson Mnangagwa, ukowo G40 ichinzi ine vanhu vanosanganisira Amai Mugabe, VaKasukuwere mbune, VaJonathan Moyo nevamwe. Asi hapana kujeka kuti ndiyani chaizvo ari kutungamira G40, izvo zviri kuita kuti chikwata ichi chibvumburudzwe pari zvino ne Teamn Lacoste. Nyanzvi munyaya dzezvematongerwo enyika dzinoti kushaya mutungamiri wechikwata che G40 kuri kuitawo kuti nhengo dziri kutungamira chikwata ichi dziite zvechibhubhubhu, kungorova bhora zvisina musoro. No media source currently available 	https://www.voashona.com/a/zimbabwe-politics-pressure-mounts-for-kasukuwere/3813483.html
business	Masangano Akazvimirira Ogunun'una neMitero Yobhadhariswa Mumamwe Matunhu	Mamwe masangano anoshanda akazvimiriri kana kuti maNGO’s anoti haasi kufara nemari yavari kubhadhariswa nemakanzuru kuti vashande munzvimbo dziri pasi pemakanzuru. Imwe yemakanzuru mudunhu reMashonaland West, yeMakonde yakazivisa nezuro kuti masangano ose anoda kushanda munzvimbo mavo vanofanirwa kubhadhara madhora zana ekuAmerica uye vagara vachishanda vanofanirwa kubhadhara madhora makumi mashanu pamusoro pekuwana gwaro rinovabvumira kushanda kana kuti Memorandum Of Understanding-MOU. Vanoshanda mukanzuru yeMakonde mubazi rinodyidzana nemasangano akazvimirira Amai Geytta Moyo vanobvuma kuti vose vanoda kushandira munzvimbo iri pasi pekanzuru yavo inosanganisa Chinhoyi, Mhangura neMakonde vanofanirwa kubhadhara mari iyi vasati vatanga kuita mabasa avanenge vakabvumirana navo. Sachigaro weZimRights mudunhu reMashonaland West VaAdrian Zarimba vanoti havasi kufara nedanho ratorwa nekanzuru yeMakonde vachiti hazvisi pamutemo. Makanzuru ekunemamwe mutunhu makuru akaita seMidlands anonzi ari kubhadharisawo mari dzekushanda munzvimbo asi dzinenge dzichingodaidzwa nemazita akasiyana. Nhengo yerimwe sangano rinoona nezvekuchengetedzwa kwezviwanikwa zvemunzvimbo asina kuda kuzivikanwa nezita anoti zviri kuita makanzuru hazvisi pamutemo. Izvi zvinotsigirwa nemukuru weZimbabwe Human Rights NGO Forum, VaMusa Kika avo vanoti chekutanga ndechekuti kunyange maMOU ari kudiwa nemakanzuru haasi pamutemo uye mari dziri kutaurwa hazvisi pamutemo zvakare. VaKika vanoti mari dziri kudiwa nemakanzuru inzira yekutsvaka mari zvisiri pamutemo. Izvi zvatsinhirwa nemukuru weCentre for Natural Resource Governance VaFarai Maguwu vanoti mamwe makanzuru ari kubhadharisa masangano akazvimirira nechinangwa chekuda kuti varegere kushanda. Asi mamwe makanzuru akaita seBindura anoti vanongoda wirirano yeMOU chete kuti sangano rishande munzvimbo yavo. Gurukota redunhu reMidlands VaLarry Mavima vakamboudza Studio 7 kuti munyika mune masangano akazvimirira oga akawandisa vachiti ngavaende kuUkraine kune vanhu vanoda ruyamure sezvo kuine hondo. Kunyange mubatanidzwa wemasangano anoshanda akazvimiririra weNational Association of Non Governmental Organisation-NANGO- richiti pane masangano anosvika chiuru chimwechete akanyoresa nesangano ravo, VaMavhima vakati masangano akazvimiririra ega zviuru makumi matatu nezvitanhatu kana kuti 36 000 arikushanda munyika yose. No media source currently available 	https://www.voashona.com/a/6565569.html
politics	VaMugabe Vokurudzira VaTrump Kusaita Zvemangoromera	No media source currently available Mutungamiri wenyika, VaRobert Mugabe, vakakatyamadza vanhu vakawanda pasi rose nemusi weChina nekushora kwavakaita mutungamiri wenyika yeAmerica, VaDonald Trump, vachiti vanofanira kukurudzira runyararo pasi rose kwete kuda kuita zvemangoromera. VaMugabe vakataura mashoko aya kuNew York muAmerica kumusangano mukuru wepagore weUnited Nations General Assembly, UNGA. Mutungamiri wenyika haana kutaura nezvenyaya dzezvirango zvavanoti zvakatemerwa Zimbabwe nyaya inova yange yave rwiyo rwavo kumusangano uyu. VaMugabe vakati hapana chakaipa kuti VaTrump vazviridzire hwamanda asi vakati inofanira kunge ichitaura nezverunyararo pasi rose. VaTrump vakasiya vamwe vatungamiri venyika dzepasi rose vasina neremuromo mushure mekunge vayambira North Korea kuti vaigona kuiparadza ikaramba ichipinda nemwenje mudziva ichisvokosva America neshamwari dzayo nekupota ichivhundutsira nekukanda zvombo zvemuchadenga. Mutungamiri weAmerica akatsoropodzawo Iran, Venezuela nedzimwe nyika dzavakati hadziremekedze kodzero dzevanhu. VaMugabe vakasetsa vamwe vatungamiri mudare iri apo vakafananidza VaTrump naGoriyati wemubhaibheri anongoziva kushandisa chisimba. Vakatyorazve vanhu mbabvu apo vakati VaTrump vanofanira kuridza havo hwamanda yavo asi vachiita izvi mukuunza runyararo munyika dzepasi rose. VaMugabe vakashorawo America nekubuda muchibvumirano chakanangana nekuchengetedza mamiriro ekunze cheParis Climate Agreement. Asi VaMugabe vakati Zimbabwe haisi kuzongorega nyika dzakabudirira idzi dzichityora zvisungo zvechibvumirano ichi. VaMugabe vakatiwo Zimbabwe ine hukama hwakanaka nesangano reUnited Nations asi vakati shuviro yavo ndeyekuti bazi rakakosha reUnited Nations Security Council rivandudzwe. Dare reSecurity Council rine nyika shanu chete dzisingabude mudare iri uye dzine masimba ekuchinja zvinhu dzinoti Russia, America, China, France neBritain, uye nyika gumi dzisina masimba dzinoita majanho kugara mudare iri kwemakore maviri. Panyika gumi idzi pane nyika nhatu chete dzemuAfrica dzinoti Ethiopia, Senegal neEgypt. Asi Africa nedzimwe nyika dzinoda kuti nyika dziri mudare iri dzine masimba ekuchinja zvinhu dziwedzerwe kubva pashanu dziripo. Sachigaro weMDC-T muAmerica, VaDen Moyo, vashora zvikuru VaMugabe vachiti vanoda kupindira nyaya dzisinei neZimbabwe uye vanoshora vatungamiri vavanoti vanotyora kodzero dzevanhu asi ivo kunyika kwavo vasingaremekedze vanovapikisa uye vachitonga nedemo. Mashoko aya atsinhirwa naMuzvare Tsitsi Chiriseri, chimwe chizvarwa cheZimbabwe icho chakaratidzira muNew Yorl chichishora matongero aVaMugabe. Muzvare Chiriseri vanoti muromo hauzarirwe nerwizi nekuti dai VaMugabe vaiita zvavanotaura, dai Zimbabwe isiri mukanwa mamupere. Asi mumwe muzvinafundo paMalone University kuOhio muAmerica, VaMoses Rumano, vanoti vafadzwa zvikuru nemashoko aVaMugabe ekutsiura VaTrump. Kunyange hazvo zvakabuda pachena kuti VaMugabe vakange vachinetsekana nekufamba pavakange vachienda kunotura mashoko avo kudare reGeneral Assembly, vakawanda vanoti vange vachiratidza kuti hutano hwavo huri nani. Musangano weUNGA uyu ndewechimakumi manomwe nembiri.	https://www.voashona.com/a/zimbabwe-africa-mugabe-united-nations-trump/4039740.html
health	Kupararira kweCoronavirus Kune Vasina Kubuda muNyika Kwotemesa VanaChiremba Musoro	Mumwe chiremba Dr Edgar Munatsi vanoti vanhu vanofanira kungwarira zvikuru kupararira kwave kuita chirwere checoronavirus munyika zvikuru kune vanhu vasina nhoroondo yekumbobuda munyika kana kusangana nevane chirwere ichi vanozivikanwa. Dr Munatsi vanoti kurwara kwevanhu kuMhondoro, Mrewa neChegutu vasina nhoroondo yekushanya kunze kwenyika idambudziko guru chaizvo zvinogona kuti hurumende haisi kuita zvakakwana kuvheneka hutachiona uhu. Huwandu hwevanhu vabatwa nechirwere checoronavirus muZimbabwe hwasvika pamakumi matatu nematanhatu kana kuti 36. Vanhu vapora kubva muchirwere ichi vapfumbamwe uye vafa vachiri vana. Tichiri panya iyi, huwandu hwevanhu vabatwa nechirwere checoronavirus pasi rose hwadarika mamiriyoni mana nezvuru mazana mana kana kuti 4,1 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nechirwere. Vanhu vafa vave kuda kwechirwere ichi vadarika zvuru mazana maviri zvine makumi masere nematatu 283, 000. Asi pavanhu ava vapora ndivo vakawanda vanosvika miriyoni imwe chete nezvuru mazana mana kana kuti 1, 4 million. Mashoko atumirwawo Studio 7 neAfrican Union achibva kubazi rezvehutano resangano iri reAfrica Centers for Disease Control and Prevention anoratidza kuti vanhu vanodarika zvuru makumi matanhatu nematatu, 63, 000 vabatwa nechirwere checoronavirus muAfrica uye vashaya zvuru zviviri nemazana maviri nemakumi mapfumbamwe  2, 290. Vapona vanosvika zvuru makumi maviri nechimwe 21, 000. No media source currently available 	https://www.voashona.com/a/kupararira-kwecoronavirus-kune-vasina-kubuda-munyika-kwotemesa-vanachiremba-musoro/5415192.html
politics	VaMnangagwa Vanobudirira Mukurwira Chigaro cheMutevedzeri weMutungamiri weZanu PF	Mutungamiri weZanu PF, VaRobert Mugabe, vadoma vatevedzeri vavo vaviri pamwe nenhengo dzekomiti yepamusoro soro yebato ravo. Sezvanga zvakatarisirwa nevazhinji, VaMugabe vadoma vanga vari munyori wezvemitemo mubato, uye vari gurukota rezvemitemo muhurumende, VaEmmerson Mnangagwa, kuva mutevedzeri wavo wekutanga. VaMnangagwa vanga vachirwira chinzvimbo ichi nevange vari mutevedzeri wemutungamiri webato vakatadza kupinda mu Central Committee, Amai Joice Mujuru. VaMugabe vakadzinga Amai Mujuru muhurumende nemusi weMuvhuro manheru. Munhu apihwa chigaro chemutevedzeri wemutungamiri wechipiri, ndiVaReport Phelekezela Mphoko, avo vakamboshanda semumiri weZimbabwe kune dzimwe nyika. Munyori wezvemashandiro emabasa mutsva ndiVa Ignatius Chombo. Izvi zvinoreva kuti pahukuru mubato, VaChombo vava munhu wechinhanho chechina kubva kuna VaMugabe, VaMnangagwa naVaMphoko. Murongi mutsva wemisangano ndiVaSavior Kasukuwere, ukuwo VaObert Mpofu vari munyori wezvemari. Basa rekudzivirirwa kwenyika mubato rapihwa VaKembo Mohadi, mutauriri webato mutsva ari VaSimon Khaya Moyo, avo vanga vari sachigaro. VaMugabe vabvisa chinzvimbo chasachigaro, vachiti basa iri rinogona kuitwa nevatevedzeri vavo vaviri. Munyori wezvemitemo mutsva ndiVaPatrick Chinamasa, ukuwo munyori wezvekugara zvakanaka kwevanhu ari Muzvare Oppah Muchinguri. Munyori wezvehumhizha mubato ndiVaJonathan Moyo, ukuwo VaSydney Sekeramayi vari munyori anoona nezvevakarwira rusununguko. VaMugabe vadoma mapazi makumi maviri nerimwe, uye vamwe vanyori vanosanganisira mudzimai wavo, Amai Grace Mugabe, vachange vari mukuru wezvemadzimai mubato. Imwe nyanzvi munyaya dzezvematongerwo enyika, uye vachidzidzisa zvematongerwo enyika paHuddersfield University ku Britain, VaNkululelo Sibanda, vanoti hapana zvinoshamisa pavanhu vadoma naVaMugabe sezvo VaMnangagwa vagara vachida kutora chigaro chaVaMugaro. Ukuwo imwe nyanzvi inoongorora zvematongerwo enyika, Muzvare Gladys Hlatshwayo, vanoti VaMugabe havana kubata zvakanaka vanhukadzi pakuvapa mapazi ekutungamira mubato. VaMugabe vadoma madzimai matanhatu kuti vatungamiri mapazi ebato, ukuwo vanhurumende vachitungamira mapazi gumi nemashanu. No media source currently available No media source currently available 	https://www.voashona.com/a/mugabe-mnangagwa-zimbabwe/2553958.html
health	Hurumende Yokurudzirwa Kutaura neIzwi Rimwe Chete paNyaya yeCovid-19	Mukuru wesangano rinorwira kodzero dzehutano, reCommunity Working Group on Health, VaItai Rusike, vanoti zvakakosha kuti hurumende itaure nezwi rimwe chete panyaya yekubayiwa kwevanhu nhomba yeCovid-19 uye kuti inopinda munyika riini. Mutungamiri wenyika, VaEmmerson Mnangagwa, pamwe nemutevedzeri vavo, uye ari gurukota rezvehutano, VaConstantino Chiwenga, vakazivisa nyika nezuro, China, kuti vanhu vachabayiwa nhomba iyi pachena sezviri kuitwa kune nyika dzakawanda. Izvi zvinotevera mashoko anopesana ainge ataurwa negurukota rezvemari, Muzvinafundo Mthuli Ncube, avo vakamboti vanhu vachabhadhariswa mari yenhomba, asi vakazobuda vachiti vatori venhau vainge vasina kubata mashoko avo nemazvo. Kunyange hazvo VaNcube vakabuda vachipikisa zvainge zvaburitswa nesangano enhau, pane vhidhiyo iri kuburitsa VaNcube mbune vachiti mushonga uyu uchange uchitengeswa. Asi VaNcube vakazoti nhomba iyi ichapihwa vainoida pachena. Izvi ndizvo zviri kunzi naVaRusike hurumende inofanirwa kutaura neizwi rimwe chete zvikuru panyaya yakakosha kudai. No media source currently available 	https://www.voashona.com/a/zimbabwe-govt-urged-to-speak-with-one-voice-on-covid-19-itai-rusike/5766330.html
politics	Boka rePlatform of Concerned Citizens, PCC, Roronga Musangano weKuzeya Mamiriro eZVinhu Munyika	"Vatungamiri vemapato ose ezvematongerwo enyika vari kutarisirwa kusangana nemusi weChina muHarare kumusangano wekuzeya matambudziko ari munyika pamwe nekutsvaga nzira dzingashandiswa kuti paumbwe hurumende ichafanobata matomu, kana kuti National Transitional Authority. Vamwe vari kutarisirwa kupinda musangano uri kukokerwa nePlatform of Concerned Citizens (PCC) uyu vamiriri vemasangano akazvimirira, vadzidzi, vechidiki pamwe nemadzimai. Mumwe wevari kuronga musangano uyu, Doctor Ibbo Mandaza vanoti chinangwa chemusangano wavo ndechekunzwa pfungwa dzevanhu pamusoro mamiriro akaita zvinhu munyika. ""Musangano wacho tadaidzira kuti tione kuti maZimbabweans senyika vanoti chiinenyaya ye crisis yatatarisana nayo senyika yeZimbabwe. Ndo main purpose yedu yemusangano wemusi weChina,"" Doctor Mandaza vanodaro. Vanoti nyaya yekuti ndiani achatora masimba kana VaMugabe vachinge vasiya chigaro iri kunetsa, saka boka ravo riri kuda kudzivirira mhere nekuurayana kuburikidza nekuumbwa kwe National Transitional Authority. ""Inenge iri nguva yekuti makore maviri or 18 months,vanhu vagara pasi vaine National Transitional Authority yevanhu vasiri ma politicians asi vanhu vakanangana nekuti nyika ipore."" Vanoti kusvika pari zvino vatungamiri vemapato ezvematongerwo enyika vazivisa kuti vachange vari pamusangano uyu vanosanganisira VaTendai Biti vePeople’s Democtratic Party, VaDumiso Dumiso Dabengwa vebato reZapu pamwe naVaSimba Makoni veMavambo/Kusile/Dawn. Asi Doctor Mandaza vanoti havasati vanzwa kubva kumapato anoti MDC T yaVaMorgan Tsvangirai, Zimbabwe People First yaAmai Joice Mujuru, pamwe neZanu PF inotungamirirwa naVaRobert Mugabe. Asi mutauriri weMDC-T VaObert Gutu vaudza Studio 7 kuti bato ravo harisi kukwanisa kuve pamusangano uyu sezvo pari zvino riri kumbonangana nekurwisa kuti mitemo ine chekuita nesarudzo ivandudzwe riri pasi pemubatanidzwa weNERA. Ukuwo mutauriri weZimbabwe People First, VaJealousy Mawarire vatiwo mutungamiri webato ravo Amai Mujuru havakwanisi kunge vari pamusangano uyu nemusi weChina sezvo vachisimuka kuenda kuSouth Africa zuva iroro kumusangano wavari kuronga kuita neMugovera. Hatina kukwanisa kunzwa kudivi reZanu PF kana VaMugabe vachabudirira kunge varipo pamusangano uyu. No media source currently available  "	https://www.voashona.com/a/zimbabwe-politics-pcc-nta-mandaza/3505473.html
business	Mapazi eHurumende Onakurirana Nyoka Mhenyu neSakunda paMabhiriyoni eCommand Agriculture Akatsakatika	Grain Marketing Board (GMB) nhasi yaudza komiti yeparamende inoona nezvekushandiswa kwemari yehurumende yePublic Accounts Committee (PAC) kuti yainge isineyi nechekuita nechirongwa chehurumende cheCommand Agriculture ichiti Sakunda Holdings ndiyo yaitungamira chirongwa ichi. Izvi zvinopokana nezvakataurwa neveReserve Bank of Zimbabwe, bazi rezvemari nebazi rezvekurima avo vakaudza paramende kuti GMB ndiyo yakapihwa mari yechirongwa cheCommand Agriculture. Komiti yePAC iri kuongorora mashandisirwo akaitwa mabhiriyoni emadhora nehurumende pachirongwa cheCommand Agriculture zvisina mvumo yeparamende. Vanoona nezvekufambiswa kwebasa muGMB, VaClemence Guta, vaudza PAC, kuti basa reGMB raive rekuchengeta nekupa varimi mbeu, fotereza nezvimwe zvaishandiswa pachirongwa icho vati chaitungamirwa neSakunda Holdings. Asi sachigaro vekomiti iyi, VaTendai Biti, nevamwe vavo varatidza kusafara nemhinduro iyi vachiti semuenzaniso, vaive munyori mukuru mubazi rezvemari, VaRingison Chitsiko, vakaudza komiti yavo kuti vainge vasingazive kuti mari inosvika mamiriyoni mazana masere nemakumi mana nemanomwe yakapihwa nehurumende kutsigira mabasa ekurima muna 2017 yainge yashandiswei vachiti GMB ndiyo yaiziva kuti mari iyi zvakaitika. Asi VaGuta pamwe nevakafanoba chigaro chemukuru anoona nezvemari muGMB, Amai Constansia Dzenga, vati havana chavanoziva pamusoro penyaya iyi vachiti ivo vaingo tambira mbeu nefotereza zvaiuyakumatura avo vachizviendesa kuvarimi. Vati havana kana gwaro ravakasaina reCommand Agriculture vachiti Sakunda, nechikamu chaiona nezveCommand Agriculture mubazi rezvekurima ndivo vaiziva zvaitika. Amai Dzenga vati nekuda kwaizvozvo havatomboziva kuti zvinhu zvavaichengeta zvaiita marii sezvo zvange zvisiri zvinhu zvavo. Panyaya yekuti GMB yakapihwa mari inosvika bhiriyoni imwe chete nezviuru mazana matatu kana kuti $1.3 billion muna 2017 na2018 kuti itsigire mabasa ekurima, VaGuta vati pane musiyano pamari dziri kutaurwa idzi pamwe nedzavakawana. Amai Dzenga vatiwo semuenzaniso muna 2018 vakapihwa mamiriyoni mazana mapfumbamwe kana kuti $900 million kwete bhiriyoni imwe chete nezviuru mazana matatu kana kuti $1.3 billion iri kutaurwa. Imwe nhengo yekomiti iyi, VaMarko Raidza vati zvinonetsa kutambira zvinoitaurwa nevakuru vakuru veGMB pasina humbowo. Asi VaBiti zviri kutika kuGMB ishura chairo uye zviri pachena kuti zvinhu zvakaita manyama amire nerongo mukambani iyi. Vati komiti yavo inogona kuti kambani iyi iongororwe zvakanyanya kana kuti Forensic Audit nekuti zvinhu hazvisi fambiswa negwara chairo. Dzimwe nhengo dzekomiti iyi dzati kuti nyaya iyi inatsobuda pachena, GMB, RBZ, bazi rezvemari pamwe nerekurima vanofanirwa kubvunzurudzwa pamwe chete kuti pasaite kukandirana nyika mhenyu. Pane mari inodarika mabhiriyoni mapfumbabwe emadhora yakashandiswa zvisvina mvumo yeparamende pachirongwa cheCommanda Agriculture uye PAC iri kuita ongororo yekuti marii iyi yakashandiswa sei. Kambani yeSakunda inotarisirwa kumira pamberi pekomiti iyi munguva pfupi inotevera. No media source currently available 	https://www.voashona.com/a/mapazi-ehurumende-onakurirana-nyoka-mhenyu-nesakunda-pamabhiriyoni-ecommand-agriculture-akatsakatika/5321696.html
health	Nyanzvi dzeHutano Dzokurudzira Veruzhinji Kukoshesa Mitemo Inodzivirira Kupararira kweCovid-19	Bazi rezvehutano rakazivisa neSvondo kuti hapana munhu akashaya nekuda kweCovid-19 uye vanhu gumi nemumwe, kana kuti 11, ndivo vakawanikwa vaine chirwere ichi kubva pavanhu mazana mashanu nemakumi matatu nevashanu, kana kuti 535, vakavhenekwa nyika yose. Izvi zvakasiya huwandu hwevanhu vabatwa nedenda iri kubva parapinda munyika gore rapera muna Kurume vave zviuru makumi matatu nezvitanhatu zvine mazana maviri nemakumi manomwe nemumwe, kana kuti 36 271. Vanhu vafa nechirwere ichi kubva zvachatanga vakasvika pachiuru nemazana mana nemakumi masere nevashanu, kana kuti 1 485, kuchitiwo huwandu hwevanhu vapona kubva kuCovid-19 hwakasvika pazviuru makumi matatu nezvitatu zvine mazana masere nemakumi matatu nevana, kana kuti 33 834. Bazi rezvehutano rakazivisawo kuti vashandi vari pamberi mukurwisana neCovid-19 vanosvika mazana maviri nemakumi maviri nevatanhatu, kana kuti 226, vakabaiwa nhomba yeSinopharm, yekudzivirira hutachiwana hunokonzera Covid-19. Izvi zvakasvitsa huwandu hwevanhu vabaiwa nhomba iyi kubva zvatanga chirongwa ichi pazviuru makumi matatu nezviviri zvine mazana maviri nemakumi mana, kana kuti 32 240. Dzimwe nyanzvi mune zvehutano pamwe nemapurisa vanoti vari kushushikana zvikuru nehuwandu hwevanhu vasiri kutevedzera mitemo yekudzivirira kupararira kwehutachiwana yakatarwa neW-H-O pamwe nebazi rezvehutano kubva pakanyevenutswa mutemo we lockdown svondo rapera. Vaimbove gurukota rezvehutano uye vari munyori anoona nezvehutano muMDC Alliance, Doctor Henry Madzorera, vanoti lockdown yakabatsira chose kuderedza huwandu hwevari kubatwa neCovid-19. Asi vanoti panofanirwa kuramba paine dzidziso pamusoro penzira dzekudzivirira kupararira kwedenda iri kunyange hazvo mitemo yakanyevenutswa. Svondo rapera mapurisa akazivisa kuti kusvika neChishanu chapfuura vanhu vaidarika zviuru zvishanu vakanga vasungwa kubva musi wa 01 nemhosva yekusapfeka zvivharangozi,kana kuti ma mask, danho rinonzi nemapurisa vari kushushikana naro. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu nezviuru mazana mapfumbamwe, kana kuti 3,9 million, vabatwa nechirwere cheCovid-19 muAfrica. Vanhu vafa vadarika zviuru zana nezvishanu rine mazana manomwe nemakumi maviri nevaviri, kana kuti 105, 722. Vapora muAfrica vadarika mamiriyoni matatu nezviuru mazana mashanu kana kuti 3, 5 million. South Africa ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere che coronavirus pasi rose hwadarika mamiriyoni zana negumi nematanhatu nezviuru mazana mapfumbamwe, kana kuti 116, 9 million. Johns Hopkins University yemuAmerica, iyo iri kuongorora kupararira kwechirwere ichi pasi rose, inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa muAmerica vanodarika zviuru mazana mashanu nemakumi maviri nezvishanu, kana kuti kuti 525, 000, vabatwa nechirwere ichi vachidarika mamiriyoni makumi maviri nemasere ane zviuru mazana mapfumbamwe kana kuti 28, 9 million. Pasi rose, vanhu vafa nechirwere ichi vanodarika mamiriyoni maviri nezviuru mazana mashanu kana kuti 2,5 million. Asi vapora pasi rose vachidarika mamiriyoni makumi matanhatu nematanhatu kana kuti 66, million. No media source currently available 	https://www.voashona.com/a/zimbabwe-covid-19-update-dr-henry-madzorera/5806044.html
politics	Homwe yeItai Dzamara Trust Yoparurwa	Komiti iri kutungamira hurongwa hwekutsigira mhuri yemurwiri wekodzero akatsakatika, VaItai Dzamara, inoti neChipiri muHarare iri kuparura homwe yeItai Dzamara Trust, iyo inonzi ichange ichi batsira mhuri dzose dzinosangana nematambudziko akafanana neakawira VaDzamara. Sachigaro wekomiti iyi, Bishop Ancelimo Magaya vanoti vachashandisawo mukana uyu kutsvagirawo mhuri yaVaDzamara rubatsiro rwekuti mudzimai pamwe nevana vaVaDzamara vakwanise kurarama. VaDzamara vave nemwedzi mitanhatu vapambwa kubva mumusha weGlen View muHarare nevarume vasingazivikanwi, uye kusvika pari nhasi hapana anoziva kwavari. Bishop Magaya kunyange hazvo pave nemwedzi mitanhatu VaDzamara vapambwa, denga nenyika hazvisi kuzonyarara kuti vakazviita izvi vafunge kuti zvichangotsakatika. “Iko zvino izvi takazvipira chaizvo chaizvo kuti eeh, munhu weZimbabwe akasikwa nemufananidzo waMwari ane kodzero yehupenyu,” vanodaro Bishop Magaya. Zvichakadaro, vaimbova nhengo yeZanu PF vachimirira Hurungwe West mudare reparamende, VaTemba Mliswa vanonzi vapa mhuri yekwaDzamara tani rimwe chete rechibage kuti ibatsirikane. No media source currently available 	https://www.voashona.com/a/zimbabwe-politics-dzamara-human-rights/2963393.html
health	Guta reHarare Rotarisira Mibhedha Inodarika Mazana Matanhatu Ichashndiswa neVarwere veCovid-19	Hurumende inoti kutanga svondo rinouya dunhu reHarare richange rave nemibhedha mitsva inodarika mazana matanhatu muzvipatara zveveruzhinji, uye mibhedha makumi mana nemiviri ichange iri mibhedha yevaye vanorwara zvakanyanya kana kuti vanenge vaiswa muchikamu cheIntensive Care Unit, (ICU). Izvi zvaziviswa nemutevedzeri wegurukota rezvehutano, Dr John Mangwiro, mushure mekushanyira zvimwe zvipatara zvichange zvichirapa varwere veCovid-19, zvakaita seParirenyatwa, Wilkins neBeatrice Infectious Diseases Hospital. VaMangwiro, avo vange vaine gurukota redunhu reHarare, VaOliver Chidhau, vati vari kufara chose negadziriro iri kuitwa pachipatara cheParirenyatwa icho chichange chave chipatara chikuru chinorapa Covid-19 munyika yose. VaMangwiiro vati pane zvinhu zvishomanana zvakatengwa kuSouth Africa zviri kusvika mukupera kwesvondo uye svondo rinouya, chipatara ichi chinenge chave kutambira varwere veCovid 19. Parirenyatwa ichange iine mibhedha mazana mana nemakumi mashanu uye makumi maviri nemisere inenge iri yeICU. Wilkins, iyo iri kurapa varwere veCovid 19, ine mibhedha makumi matanhatu nemumwe chete, mishanu iri yeICU. Kana ichinge yapera kugadzirwa, Beatrice ichange yave nemibhedha makumi masere, gumi iri yeICU. Dr Mangwiro vati chinofadza ndechekuti kuParirenyatwa neWilkims michina inobatsira varwere kufema kana kumaVentilators, atoveko. PaParirenyatwa vashandi vange vari mushishi rekugadzira mipanda kuchikamu cheCovid-19 uye zvinhu zvizhinji zvatove muWard. Vakuru vepachipatara ichi vati pane zvavakamirira kubva kuSouth Africa zvekuisa mumaTheatres nemaLabaoratories zvekuti svondo rinouuya chipatara ichi chinenge chave kurapa pamwe nekuvheneka hutachiwana hweCoronavirus, Mukuru anoona nezvehutano mukanzuru yeHarare, Dr Proper Chonzi, vaudza Studio7 kuti kunyange hazvo chipatara chavo cheWilkins chave kukwanisa kurapa varwere veCovid -19, vachiri kuda zvekushandisa zvakawanda. Pavanhu vese makumi matatu nevanomwe vakakabatwa neCovid 19, makumi mashanu vakarapwa paWilkins, uye pavana vakafa, vaviri vakafira pachipatara ichi. Pari zvino paWilkins pane murwere mumwe weCovid 19 ari pachipatara ichi. Gurukota redunhu reHarare , VaOliver Chidhau, vati vangafara chose kana pakava nemibhedha inodarika chiuru yakamirira varwere beCovid -19 chete mudunhu ravo rese. Kunyange hazvo zvipatara zviri kuhadzirwa kuti zvikwanise kurapa Covid-19, Dr Mangwiro vati kana chirwere ichi chikaparira zvakanyanya, vachashandisa nhandare dzenhabvu nemimwe mitambo, nezvivakwa zvakaita semachechi kurapira varwere veCovid-19. Zimbabwe, senyika dzakawanda pasi rose, yakavharwa senzira yekudzivirira kupararira kwehutachiona hwe corona virus, uhwo hunokonzera chirwere che Covid-19. Kusvika pari zvino, chirwere ichi, icho chakatanga kuChina gore rapera, chabata vanhu vanodarika mamiriyoni mana nemazana mana ezviuru, uye chauraya vanhu vanodarika zviuru mazana maviri nemakumi mapfumbamwe nezvisere pasi rose. No media source currently available 	https://www.voashona.com/a/harare-hospitals-expected-to-recieve-new-600-plus-beds-for-covid-19-patients/5419962.html
business	Vashandi veHurumende Votadza Kutevedzera Kurudziro yeKuramwa Mabasa	Vashandi vehurumende vakawanda nhasi vanga vari kumabasa munyika yose kunyange hazvo rimwe remasangano anomirira vashandi ava reZimbabwe Confederation of Public Sector Trade Unions, kana kuti Zicopstu, ranga raita kurudziro yekuti vashandi varamwe mabasa nhasi nemagwana pamusana pekushomeka kwemari dzemihoro. Ongororo yaitwa neStudio muHarare yaratidza kuti mahofisi ehurumende mumapazi akasiyana-siyana, zvikoro pamwe nezvipatara zvanga zvizere vashandi zvisineni nekurudziro yakaitwa nesangano reZicopstu yekuti vasaende kumabasa kwemazuva maviri kutanga nhasi. Mune mamwe maguta akaita seBulawayo, Chinhoyi, Gweru, Mutare neMasvingo zvinonziwo zvange zviri zvimwechetezvo kunyangwe hazvo vamwe vashandi vashomanana vasina kuenda kumabasa. Mutauriri webazi rezvedzidzo VaTaungana Ndoro vaudza Studio 7 kuti varairidzi vange vari muzvikoro. Mumwe mushandi wehurumende wemuHarare uyo aramba kudomwa nezita nekuti haabvumidzwe kutaura nevatori venhau ati aenda kubasa sezvo achityira kuti anozobvisirwa mari kupera kwemwedzi kubva pamari shoma yaagara achitambira. Asi murongi wemisangano musangano reZicopstu, VaCharles Chinosengwa, vatiwo vafamba muzvikoro zvakawanda vakaona kuti varairidzi vane chitsama havana kuenda kumabasa. Asi vatenda kuti vashandi vazhinji vaenda kumabasa vachipomera vazhinji vevaenda kubasa ava mhosva yekuita zvehuori munzvimbo dzavanoshandira kuitira kuti vawane cheuviri sezvo mari dzavari kutambiriswa nehurumende dzisiri kuvakwanira pakuraramisa mhuri dzavo. Mutungamiri werimwe remasangano evarairidzi reProgressive Teachers Union of Zimbabwe, VaTakavafira Zhou, vati vashandi vehurumende vanofanira kutambiriswa nemari yekuAmerica uye hurumende haifaniri kungobvisira vashandi mari pasina tsanangudzo dzakakwana. VaZhou vati vane tarisiro yekuti hurumende ichagadzirisa nhuna dzevashandi vayo kunyange hazvo vashandi vakawanda vaenda kumabasa nhasi. Studio 7 yabatawo gurukota rezvevashandi Muzvinafundo Paul Mavima avo vati nhaurirano dzinofanira kuenderera mberi pakato pevashandi nehurumende. Nekune rumwe rutivi vashandi vehurumende vanotiwo hapana chiri kubuda kunhaurirano dzavari kuita kuNJNC uye vanoti kana vapedza hurongwa hwavo hwekuramwa mabasa kwemazuva maviri huchapera mangwana vachazokanda mapadza pasi zvachose muna Gunyana kana hurumende ikaramba yakaisa zvimiti munzeve isingavawedzere mari dzemihoro. Hurumende yakawedzera vashandi vayo mari nezvikamu zana kubva muzana mwedzi uno asi vashandi vanoti hurumende yakaita zvemusoro wayo isina kubvumirana anvo uye mari yavakapihwa haisi kuvakwanira pakatariswa kusamira zvakanaka kwakaita hupfumi hwenyika. Panyaya yekupa vashandi mari nemadhora ekuAmerica, gurukota rezvemari Muzvinafundo Mthuli Ncube vakati hurumende haina mari yacho. No media source currently available 	https://www.voashona.com/a/6676377.html
business	ZCTU Yokurudzira Nhaurirano dzeMihoro Kuti Dziitwe Izvozvi	Munyori mukuru weZimbabwe Congress of Trade Unions, ZCTU, VaJaphet Moyo, vari kukurudzira makambani ose kuti atange misangano nemasangano evashandi vachikurukura nyaya dzemihoro. Kurudziro yaVaMoyo inotevera kusawirirana pakati pehurumende, ZCTU nesangano revashandirwi reEmployers Confederation of Zimbabwe, Emcoz, panyaya yekuti Tripartite Negotiating Forum itare mari inotambirwa nemushandi wepasi pasi kana kuti minimum wage. Asi VaMoyo vanoti kukwira kuri kuita mitengo yezvinhu kwave kupa kuti ZCTU ide kuti paitwe nhaurirano dzechimbi chimbi dzekugadzirisa nyaya dzemari yemihoro. No media source currently available Asi mutungamiri weEmcoz, Doctor Israel Murefu, vanoti mitengo iri kukwira hongu asi zvinogona kusaramba zvakadaro nekupindana kwenguva. No media source currently available 	https://www.voashona.com/a/zimbabwe-workers-unions-want-urgent-meeting-to-discuss-salaries-japhet-moyo/5808621.html
health	Vanhu Gumi Vofa neCovid-19 neMugovera	Bazi rezvehutano rinoti nemusi weMugovera vanhu gumi vakafa nechirwere cheCovid-19 zvasiya vafa nechirwere ichi vave chiuru chimwe chete nemazana matanhatu nematanhatu kana kuti 1, 666. Vanhu mazana maviri nemakumi mapfumbamwe nevatatu kana kti 293 vakabatwa nechirwere ichi zvasiya vabatatwa nacho vave zviuru makumi mana nechimwe zvine mazana matanhatu nemakumi maviri nevasere kana kuti 41, 628. Vanhu makumi maviri nevana vakapora kubva kuchirwere ichi zvasiya vapora vave zviuru makumi matatu nemanomwe zvine zana nemakumi matanhatu nemanomwe kana kuti 37, 167. Vanhu vachiri kurwara nechirwere ichi vave zviuru zviviri zvine mazana manomwe nemakumi mapfumbamwe nevashanu kana kuti 2, 795. Hurumende inoti nzvimbo dzave kunyanya kupararira chirwere ichi zvekuti dzinogona kuiswa mitemo yakati omei kuti vanhu vasafambe fambe dzinoti Karoi, Chirundu, Magunje, Mhangura, Chinhoyi, Chidamoyo kuMashonaland West, uyeChiredzi mudunhu reMasvingo. Dzimwe nzvimbo dzinoti Nkulumane, Emakhandeni nekunzvimbo dziri kumaodzanyemba kana kuti Northern Surbubs muguta reBulawayo, uye kuMt Darwin kuMashonaland West. Nzvimbo dzakaiswa mitemo yakaomarara kare kuyedza kumisa kupararira kwechirwere ichi dzinoti Kariba, Karoi, Makonde neKwekwe. Bazi rezvehutano rinotiwo vanhu zviuru mazana manomwe nechimwe zvine mazana matatu nemakumi mana nevasere kana kuti 701 348 vabayiwa nhomba yekudzvirira kupararira kwechirwere cheCovid-19. Vanhu zviuru mazana mana nemakumi matatu nevaviri zvine mazana mashanu nemakumi manomwe nevaviri kana kuti 432, 572 ndivo vabayiwa nhomba kechipiri sezviri kukurudzirwa nenyanzvi munyaya dzezvehutano. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana nhomba senzira yekudzivirira kupararira kwechirwere cheCovid-19. Nyanzvi munyaya dzezvehutano Dr Enoch Mayida avo vaimbotungamira chipatara cheChitungwiza vanoti vanhu vanofanira kungwaria kubatwa nechirwere ichi vachikurudzira vanhu kuti vabayiwe nhomba. No media source currently available 	https://www.voashona.com/a/vanhu-gumi-vofa-necovid-19-nemugovera/5935737.html
health	Vashandi veKanzuru yeChitungwiza Vovhiringwa neChirwere cheCovid-19	Kanzuru yeChitungwoza inoti vashandi vayo vanomwe vakabatwa neCovid-19, uye vamwe makumi maviri nemumwe vari pavo vega mushure mekusangana nevanhu vane chirwere ichi. Vakafanobata chigaro chemunyori wekanzuru yeChitungwiza, Doctor Tonderai Kasu, vanoti izvi zvawedzera kuderera kwehuwandu hwevashandi veboka ravo rezvehutano zvekuti kanzuru yavo yamanikidzwa kuvhara kiriniki yayo yeSaint Mary’s. Dr Kasu vanoti mushandi mumwechete akatofa neCovid-19 mushure mekunge awanikwa aine chirwere ichi. Vashandi vekanzuru yeChitungwiza vaigara vachichemachema kuti havana zvekuzvidzivirira kubva kuchirwewre ichi zvakakwana, asi Doctor Kasu vanoti kanzuru yavo yanga ichiedza napose painogona napo kuti zvikwanisiro izvi zviwanikwe. Doctor Kasu vanoti kunyange hazvo vavhara kiriniki yeSaint Mary’s, ichange ichingobatsira varwere vanenge vachida kubatsirwa zvechimbichimbi chete, asi vamwe vose vanofanirwa kuenda kune dzimwe nzvimbo dzinenge dzakavhurwa vonobatsirwa ikoko. No media source currently available 	https://www.voashona.com/a/zimbabwe-covid-19-hits-chitungwiza-health-workers-hard/5738741.html
politics	MDC yaVaChamisa Inoti VaMnangagwa Havana Kuzvipira paNyaya yeNhaurirano	Bato raMDC rinoti riri kushushikana zvikuru nekusavimbika kwemutungamiri wenyika, uye vari mutungamiri weZanu PF, VaEmmerson Mnangagwa panyaya yenhaurirano dzekugadzirisa matambudziko akatarisana nevana veZimbabwe, uye kuti munyika muve nekugadzikana. Mutauriri weMDC, VaJacob Mafume vanoti Hutungamiri hwebato ravo hwakaita musangano wemaawa matanhatu nezuro wekuzeya nezvenyaya yekuti munyika muve nenhaurirano iyi, hwakabuda nezvisungo zvakati kuti, zvinosanganisira kuyeuchidza VaMnangagwa kukosha kwekuti munyika muve nenhaurirano. Asi VaMafume vanoti bato ravo, sezvaragara richitaura, harisi kuzopinda munhaurirano dzisiri kukokerwa nemuyananisi asina divi raakarerekera, anovimbika, uye achitambirika. No media source currently available Studio 7 yakundikana kubata mutauriri wemutungamiri wenyika, VaGeorge Charamba, kanawo mutauriri weZanu PF, VaSimon Khaya kuti tinzwewo pamire VaMnangagwa panyaya yenhaurirano iyi.. 	https://www.voashona.com/a/mdc-yavachamisa-inoti-vamnangagwa-havana-kuzvipira-panyaya-yenhaurirano/4797742.html
health	Vanhu Makumi Mana neVaviri (42) Vofa muMavhiki Maviri muZimbabwe neCovid-19	Vanhu makumi mana nevaviri kana kuti 42 vakafa nechirwere cheCovid-19 munyika, vamwe churu nemazana masere nemakumi mashanu nevasere kana kuti 1, 858 vachibatwa nechirwere ichi mukati memavhiki maviri adarika. Pamavhiki amaviri aya pane vanhu gumi nevanomwe vakabva kuSouth Africa vakabatwa nechirwere ichi. Izvi zviri kutemesa nyanzvi munyaya dzezvehutano musoro nekuti chirwere cheCovid-19 kuSouth Africa, Britain, France, Japan, Nigeria, Denmark, Canada, Italy, Lebanon, Netherlands, Singapore, Sweden ne Spain chatanga kuzvivanddza kana kuti mutate. Mhando yeCovid-19 itsva iyi inopararira zvakanyanya ichifungidzirwa kuti inobatawo zvakanyanya vana vadiki. Kamhando katsva aka kakatanga kutaurwa nezvako kuBritain musi wa 14 Zvita. Bazi rezvehutano rakazivisa nemusi weSvondo kuti vanhu vasere vakafa nechirwere cheCovid-19 munyika muvhiki rapera zvasiya vafa kubva zvakatanga chirwere ichi kupararira munyika vave mazana matatu nemakumi mana nevapfumbamwe kana kuti 349. Vanhu vakabatwa nechirwere ichi neSvondo izana negumi nevana kana kuti 114. Izvi zvinoreva kuti vanhu vabatwa nechirwere ichi kusvika parizvino vave zvuru gumi nezvitatu zvine manomwe nevanomwe kana kuti 13, 077. Vanhu vapora kubva kuchirwere ichi zvuru gumi nemazana mashanu ane makumi mapfumbamwe nematatu kana kuti 10, 593 zvichitevera kupora kwevamwe vanhu makumi manomwe nevana neSvondo. Vanhu vachiri kurwara vanosvika zvuru zviviri nezana nemakumi matatu nevashanu kana kuti 2,135. Vakawanda vari kurwara vari muHarare neBulawayo. Africa Covid-19 Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana matanhatu kana kuti 2,6 million vabatwa nechirwere checovid-19 muAfrica. Vanhu vafa vasvika zvuru makumi matanhatu nemaviri ane mazana matatu nemakumi matanhatu nematanhatu kana kuti 62, 366.  Vapora vadarika mamiriyoni maviri nezvuru mazatuna maviri kana kuti 2,2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete. Pasi Rose Huwandu hwevanhu vabatwa nechirwere checoronavirus pasi rose hwadarika mamiriyoni makumi masere nezvuru mazana manomwe kana kuti 80, 7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zvuru mazana matatu zvine makumi matatu nematatu kana kuti 333, 000, vabatwa nechirwere ichi vachidarika mamiriyoni gumi nemapfumbamwe kana kuti 19 miillion. Pasi rose, vanhu vafa nechirwere ichi vanodarika miriyoni imwe chete nezviuru mazana manomwe kana kuti 1,7 million. Asi vapora pasi rose vachidarika mamiriyoni makumi mana nemashanu ane zvuru mazana matanhatu kana kuti 45, 6 million.	https://www.voashona.com/a/vanhu-makumi-matatu-nevana-vofa-mumavhiki-maviri-muzimbabwe-necovid-19/5714732.html
politics	VaGumbo Vanoti Vakazvipira Kudzokera kuZanu PF	Vaimbove mutauriri weZanu PF, VaRugare Gumbo, vanoti vakagadzirira kudzokera kuZanu PF, kana nhaurirano dziri kutungamirirwa nesangano revakarwa hondo reZimbabwe National Liberation War Veterans Association dzakapera zvakanaka. VaGumbo vanoti vakagara vari nhengo yeZanu PF, musangano wavanoti vakavamba, saka havatarisiri kuti vanoita dambudziko, zvikuru kudzokera musangano revakarwa hondo. VaGumbo vanoti kudzokera kuZanu PF ndiko kungatonetsa, asi vachiti zvakare hazvifanirwi kunetsa nekuti ivo vave kutonga vakambenge vadzingwawo mumusangano, asi vakadzokera zvisina dambudziko. Asi vanoti havasi kuzonyorera kuti vatambirwe muZanu PF vachiti vakawanda mune vatungamiri vave mumasimba vakanga vakadzingwawo muZanu PF, asi havana kunyorera kudzokera mubato iri. Mutemo weZanu PF unoti anenge adzingwa mumusangano kana oda kudzokera anofanirwa kutanga anyorera kuCentral Committee yebato, yozozeya nyaya yake. Svondo rapera nemusi weChina sangano revakarwa hondo rakakurudzira kuti VaGumbo, pamwe naVaDidymus Mutasa naVaJabulani Sibanda pamwe nevamwe vose vakadzingwa muZanu PF nevaive mutungamiri webato iri, VaRobert Mugabe muna 2014 vachinzi vaitsigira vaive mutevedzeri wemutungamiri wenyika Amai Joice Mujuru. Dzimwe nhengo dzebato iri, kusanganisira mutungamiri wenyika VaEmmerson Mnangagwa, dzakazodzingwawo muZanu PF mumakore akatevera dzichipomerwa mhosva dzekupandukira VaMugabe. No media source currently available 	https://www.voashona.com/a/zimbabwe-war-veterans-zanu-pf-gumbo/4326630.html
health	Chizvarwa cheZimbabwe Chiri kuChina Chotaura nezveCoronavirus	Chimwe chizvarwa cheZimbabwe chiri kushanda kuChina chinoti zvinhu hazvisati zvanaka munyika iyi sezvo vanhu vasati vobvumidzwa kufamba pamadiro nepamusoro pechirwere che coronavirus chanetsa munyika iyi. VaTinashe Bare, avo vanodzidzisa chirungu muguta reZhengzhou mudunhu reHenan kuChina kwakare, vanoti vari kubvumidzwa chete kubuda mudzimba kuitira kuti vanotenga chikafu, uye vanoenda kunotenga chikafu ichi vakachengetedzwa nevashandi vehurumende muguta reZhengzhou. VaBare vanoti hapana munhu wekuZimbabwe wavanoziva ati abatwa ne coronavirus, iyo yauraya vanhu vanodarika chiuru nemazana masere. No media source currently available 	https://www.voashona.com/a/chizvarwa-chezimbabwe-chiri-kuchina-chotaura-nezvecoronavirus/5294047.html
business	Hurumende Yokurudzirwa Kugadzirisa Zvichemo zveVarairidzi Panguva Iyo Vashandi Vayo Vari Kuti Vave Kushanda Mazuva Maviri Chete	Vabereki nevadzidzisi vokurudzira hurumende kuti igadzirise nyaya yemihoro yevashandi vehurumende kusanganisira varairidzi vachiti izvi zvikasaitwa zvinokanganisa zvakanyanya dzidzo yevana. Izvi zvinouya panguva iyo rimwe sangano remubatanidzwa wemamwe masangano evashandi vehurumende, reZimbabwe Confederation of Public Sector Trade Unions (ZCPSTU), iro raimbozivikanwa se Apex Council, rakazivisa neChishanu kuti vashandi vehurumende vese vachange vachizoshanda mazuva maviri chete pasvondo kutanga neMuvhuro unouya. Mutevedzeri wemunyori mukuru wesangano iri, VaGibson Mushangu vaudza Studio 7 kuti vakatora danho iri mushure mekuona kuti mari dzavari kupiwa dzekufambisa dzinongokwana mazuva maviri chete. Nhaurirano pakati pesangano iri nehurumende nemusi weChina hadzina zvadzakabudisa. Mutevedzeri wemunyori wesangano iri, VaGibson Mushangu, vanoti nhengo dzavo dzakabvumirana kuti nemari irikupiwa nehurumende vashandi vachange vachienda kubasa mazuva maviri chete, Muvhuro neChipiri kutanga nemusi wemuvhuro. Amai Sandra Gavi, avo vane vana vaviri vari kudzidza pane chimwe chikoro chehurumende muHarare vati kana varairidzi vakabatana nevamwe vashandi kuenda kumabasa mazuva mashoma zvinosiya vana vavo vari munataisireva. Amai Gavi vati nekuda kwekuvharwa kwakamboitwa zvikoro gore rapera, vana vavo vakasarira shure zvakanyanya sezvo vakange vasiri kuita zvidzidzo zvepadandemutande. Mumwe mubereki, VaBanny Manokore, vanotungamirira National Association of School Development Associations and Committes, vaudza Studio 7 kuti vanoshungurudzika zvakanyanya nekuti panorwa nzou huswa ndihwo hunokuvara. VaManokere vati varairidzi vakaenda kuzvikoro mazuva mashoma pavhiki rega rega vana vechikoro havakwanisi kupedza zvidzidzo zvinotarisirwa zvepagore. VaManokore vakurudzira hurumende kuti igadzirise zvinhu dambudziko remari yemihoro yevarairidzi risati radzika midzi. Mutungamiriri wesangano rinomirira varairidzi vekumaruwa reAlmagamated Rural Teachers Union of Zimbabwe, VaObert Masaraure vakurudzira hurumende kuti ingopa varairidzi mari yavaiwana muna 2018. VaMasaraure vati nekuda kwedenda ririko reCovid-19 zvakakosha kuti nguva shoma vadzidzi yavari kuzvikoro vadzidze zvakakwana. Mutungamiri werimwe sangano revarairidzi, reProgressive Teachers Union of Zimbabwe, Doctor Takavafira Zhou, vayambirawo vakatiwo injodzi kuendesa varairidzi vasina rufaro kunodzidzisa vachitiwo kunyangwe pamazuva anenge achiendwa kubasa, varairidzi havanodzidzisi nemoyo yese sezvo vanenge vachinetsekana nekuti vorarama sei nemari shoma yemihoro. Mutauriri webazi redzidzo yepasi, VaTaungana Ndoro, vaudza Studio 7 parunhare kuti havana zvavangataure pamusoro penyaya iyi vakati titaure nebazi rinoona nezvevashandi vehurumende. Studio 7 haina kukwanisa kubata gurukota rebazi iri, Muzvinafundo Paul Mavima. No media source currently available 	https://www.voashona.com/a/zimbabwe-teachers-civil-servants/5848269.html
health	Hurumende Inoti Iri Kugutsikana neChirongwa Chayo Chakangana neKubaya Nhomba yeCovid-19 Vanhu Mamiriyoni Gumi	Bazi rezvehutano rinoti hurongwa hwekubaya vanhu nhomba yeCovid-19 huri kufamba zvakanaka chose munyika asi dzimwe nyanzvi mune zvehutano dzichiti pane zvimwe zvakawanda zvinoda kugadziriswa. Mutauriri webazi rezvehutano, VaDonald Mujiri, vaudza Studio7 kuti chirongwa chekubaya vanhu nhomba chiri kufamba mugwara rakanaka, uye vanotarissira kuti hurumende ichagona kuzadzikisa shuviro yekubaya nhomba yeCovid-19 zvikamu makumi matanhatu kubva muzana zvevanhu munyika yose. VaMujiri vatiwo mangwana hurumende iri kutambira nhomba dzeCovid-19 mamiriyoni maviri dzakatengwa kuChina. Mutungamiri wesangano rinomirira machiremba anoshanda akazvimirira, Dr Johannes Marisa, vatsigirawo kuti chirongwa chekubaya nhomba chiri kufamba zvakanaka kana zvichienzaniswa nedzimwe nyika dzemuAfrica. VaMarisa varumbidzawo danho rakatorwa nehurumende rekuti zvipatara, nemakirinika akazvimirira zvitange kubayawo nhomba yeCovid-19. Asi VaMarisa vatiwo vana chiremba vakazvimiririra ava vanoda kubatsirwawo nemabhokisi anochengeta chando sezvo nhomba idzi dzine matemperature adzinofanirwa kugara dziri. Asi vaimbova gurukota rezvehutano muhurumende yemubatanidzwa, Dr Henry Madzorera, vati chirongwa ichi hachisati chanyatsopinda mugwara. VaMadzorera vati hurumende inofanirwa kusimba mukupinza nhomba munyika kuitirakuti ikwanise kubaya nhomba vanhu zvikamu makumi matanhatu kubva muzana. VaMadzorera vatiwo kune dzimwe nzvimbo dzichiri kuita mitsetse mirefu yevanhu vanenge vachida kubayiwa nhomba yeCovid-19 Hurumende yakazivisa nezuro kutivanhu mazana mapfumbamwe nemakumi matanhatu nevatatu vakabatwa nechirwere ichi, izvo zvakasvitsahuwandu hwevanhu vabatwa neCovid-19 pazviuru zana negumi nezvina nemazana mana nemakumi masere nevapfumbamwe,kana kuti 114,489. Vanhu makumi mana nevatatu vakafa nechirwere ichi nezuro izvo zvakasiya vanhu vafa nechirwere ichi vave zviuru zvitatu nemazana manomwe nemakumi mashanu nevana 3,754 Bazi rezvehutano rinotiwo vanhu miriyoni imwe chete nezviuru mazana manomwe nemakumi mmasere nemazana mashanu nemakumi mana nemumwe chete 1, 780, 541vabayiwa nhomba yekutanga yekudzivirira Covid-19. Vabayiwa nhomba yepiri vave maza mapfumbamwe nemakumi maviri ezviuru nemazana mashanu nemakumi mashanu nevana,kana kuti 920,554. Hurumende inoti ine hurongwa hwekubaya nhomba yeCovid-19 vanhu mamiriyoni gumi. kana kuti zvikamu makumi matanhatu kubva muzana kuitira kuti chirwere ichi chisarambe hichpararira. No media source currently available  	https://www.voashona.com/a/zimbabwe-government-says-it-is-happy-with-its-vaccination-program-aimed-at-jabbing-10-million-people/5993588.html
politics	VaDonald Trump Vanoti Vanogona Kuvharisa Kambani yeTwitter	Mutungamiri weAmerica, VaDonald Trump, vaudza kambani yeTwitter kuti vanogona kuivhara, pamwe chete nemamwe makambani e’social media’. Izvi zvinotevera mushure mekunge vanhu vazhinji vaudza Twitter kuti ibvise zvakange zvaiswa paTwitter naVaTrump vachiti ndezvemanyepo. VaTrump vanogara vachinyora zvinhu zvakawanda paTwitter pavo. Nyaya yakashatirisa vanhu ndeyezvavakanyora pamusoro pesarudzo dzemutungamiri wenyika, vachiti kunoitwa kubira kukuru pasarudzo kana vanhu vakabvumidzwa kuita zvekuvhota vachiita zvekuposita mavhoti avo. Vanhu vazhinji vakakurudzira Twitter kuti ibvise mashoko aya asi Twitter yakaramba. Twitter yakangoisa chiziviso pazasi pezvakange zvanyorwa naVaTrump ichiudza vanhu pekutarisa kana vachida chokwadi pamusoro pezvakange zvanyorwa naVaTrump. Izvi hazvina kufadza VaTrump avo vati vanogona kuvhara kambani yeTwitter, vachiipomera mhosva yekuita rusarura pavatsigiri vavo. Vanodzidzisa zve kutapanhau paIndiana University, mudunhu rePennsylvania, Muzvinafundo Stan Mukasa, vaudza Studio 7 kuti hakasi kekutanga VaTrump vachitaura mashoko ekuvhara makambani avasingawirirani nawo, vachiti VaTrump havana simba rekuvhara makambani ezvenhau nekuti vatori venhau nemakambani avanoshandira vakachengetedzwa zvakasimba nemutemo weFirst Amendment. No media source currently available	https://www.voashona.com/a/zimbabwe-trump-threatens-to-shut-down-twitter-social-media-stan-mukasa/5438909.html
health	Vakawanda Votadza Kutevedzera Mitemo Yakaturwa naVaChiwenga yeKudzivirira Kupararira kweCovid-19	Nzvimbo dzakawanda munyika dzakapinda muzuva repiri neChipiri dzichitevera mitemo yakadzikwa nehurumende kuyedza kumisa kupararira kwechirwere cheCovid-19. Asi kune mamwe madhorobha akaita seKwekwe, Kariba neKaroi, mitemo iriko yakati omei sezvo kuri kunzi kune vanhu vakawandisa vabatwa nechirwere ichi. Mitemo mitsva inobata mamwe matunhu ose munyika yakaziviswa kuvatori venhau nemusi weMugovera kuti vave kusimbaradza mitemo yekudzivirira kupararira kwechirwere ichi. Mitemo yehurumende yekuyedza kudzivirira kupararira kwechirwere cheCovid-19 cheCovid-19 iri kutambirwa zvakasiyana munyika. Kunzvimbo dzakaita seKaroi mutauriri wemapurisa Chief Superintendent Helena Mahonde vaudza bepanhau reNew Zimbabwe.com kuti vamwe vagari vemunzvimbo iyi vave kunonwira doro kudzimba vakawanda mumashabhini. Superintendent Mahonde vanoti vanhu vakawanda vakasungwa nekutyora mitemo yeCovid-19. Mutauriri wemapurisa Assistant Commissioner Paul Nyath vaudzawo Studio 7 kuti zvinonetsa parizvino kuti vanyatsoziva kuti vanhu vari kutevedzera here kana kuti kwete mitemo mitsva yakaturwa nehurumende vachiti zvinotoda svondo rose. Asi mapurisa akazivisa neMuvhuro kuti achange achifamba famba kuona kuti vanhu havasi kuungana vakawanda. Ongororo yakaitwa neStudio 7 neMuvhuro neChipiri inoratidzawo kuti vanhu vachiri kuramba vakaungana zvikuru panzvimbo dzinokwirirwa mabhazi eZUPCO sezvo achiri mashoma. Mutungamiri wesangano rePassengers Association of Zimbabwe VaTafadzwa Goliati avo vari kuKwekwe vatendawo muhurukuro neStudio 7 kuti zvinhu hazvina kumira zvakanaka. Vati vemabhazi havasi kutevedzera kurudziro yekuti vatakure vanhu vashoma. KuKariba zvinhu hazvinawo kumira zvakanaka sezvo kirinika yeNyamhunga yakambovharwa kuti ifiritwe mushonga mushure mekunge mumwe anorapa vanhu abatwa nechirwere ichi. Mutauriri wesangano reKariba Urban Residents Association VaSamson Coffee vaudzawo Studio 7 kuti kutevedzera mitemo yeCovid-19 kuri kunetsa mudhorobha iri. KuMasvingo hurumende yakazivisa kuti yange isisatendere vanhu kupinda kana kubuda paMorgenster Teachers College pane vari kudzidzira hurairidzi makumi matanhatu nevatatu vakabatwa nechirwere cheCovid-19. Vamwe vanorarama nekutengesa mumigwagwa vakaita saAmai Amber Zhou vemuHarare vaudza Studio 7 kuti vari kutya kuti vachamanikidzwa kugara kumba kana vanhu vakawanda vakaramba vachibatwa nechirwere ichi. Vachitaurawo neStudio 7 mumwe mugari wemuHarare, VaDoubt Phiri vachemachema nekudzokawo zvakanyanya kwechirwere cheCovid-19 vachiti zvichakonzera kuti vanhu vatadze zvakare kushandira mhuri dzavo. Mukuru weZimbabwe National Chamber of Commerce, Doctor Tinashe Manzungu vatiwo chirwere cheCovid -19 chiri kuramba chichiomesera vemabhizimisi zvakanyanya. Asiwo vatenda kuti zvakatarwa negurukota rezvehutano vhiki rapera hazvina kunyanyoomera vemabhizimusi sezvo pachine mukana wekuti mabhizimusi anoramba akavhurwa. Mutungamiri werimwe remasangano anomirira madhokotera anoshanda akazvimiririra, reMedical and Dental Private Practitioners of Zimbabwe Association Dr Johannes Marisa vanoti matanho ari kutorwa nehurumende ekurambidza zvinhu zvakadai semagungano akanaka zvikuru vachiti huwandu hwevanhu vari kufa huri kuramba huchiwedzera. VaMarisa vati zvakakosha kuti hurumende idzivirire kupararira kwechirwere ichi vakati matanho akatorwa aya anodzivirira ndufu nehurwere hwakanyanya. Pamusoro pekurambidza magungano ese kusara kwerufu panofanira kunge paine vanhu makumi matatu, VaChiwenga vakatiwo hurumende ichawedzera kuongororwa kwehutachiona hweCovid-19 kuteverera vavanenge vasangana navo. Vanotengesa zvinhu pamisika yefodya vakanzi vambomira kuita izv. Vose vanopinda nepamiganhu yenyika vachange vachiongororwa zvikuru vanenge vachibva kunyika dzorura chirwere ichi dzakaita seIndia neBrazil. 	https://www.voashona.com/a/vakawanda-votadza-kutevedzera-mitemo-yakaturwa-navachiwenga-yekudzivirira-kupararira-kwecovid-19/5929920.html
health	Varairidzi Vokurudzira Hurumende Kuti Ivadzivirire Kubva kuCovid-19 Panovhurwa Zvikoro	Masangano evarairidzi, anoti reProgressive Teachers Union of Zimbabwe, PTUZ, neZimbabwe Teachers Association, ZIMTA, ari kukurudzira hurumende kuti ione kuti panovhurwa zvikoro varairidzi nevadzidzi vanenge vakadzivirirwa kuti vasabatwe nechirwere che coronavirus. Masangano aya ari kukurudzira kuti pave nemichina yekuti vakwanise kuongororwa kuti vane hutachiwana here kana kuti kwete muzvikoro zvose uye kuti muve nezvikwanisiro zvose zvinodiwa mukudzivirira chirwere ichi. Masangano aya anoti atora danho iri zvichitevera mashoko ekuti bazi rezvedzidzo rinotarisira kuwana mvumo kubva kumutungamiri wenyika VaEmmerson Mnangagwa yekuti zvikoro zvivhurwe, asi hapasati pave nenguva chaiyo yekuti zvingavhurwa riini. NeMuvhuro PTUZ yakanyorera kumunyori webazi redzidzo ichipa zvainofunga kuti zvingabatsira mukuenda mberi panyaya yedambudziko rechirwere cheCovid-19 nebandiko redzidzo. Mutungamiri wePTUZ, Doctor Takavafira Zhou, vanoti kunyora kwavakaita tsamba iyi kunotevera kukokwa kwavakaitwa nemunyori mukuru mubazi ravo kuti vapewo pfungwa dzavo pamusoro pedambudziko iri. Doctor Zhou vanoti kana hurumende yakavhura zvakare zvikoro panguva iyo panenge pasati pave nekujeka kuti nyika iri kuenda mberi here kana kuti kwete mukurwisana nechirwere ichi, inenge yarasika zvikuru. Vanotiwo sezvo vabereki vasiri kukwanisa kuenda kumabasa nekuda kwekumbovharwa kwenyika kana kuti lockdown, hurumende inofanirwawo kuita kuti vabhadhare chidimbu chepakati chemari dzechikoro kotoro inouya, sezvo vachiona vabereki vasiri kukwanisa kubhadhara mari dzose. Ukuwo, sangano reZIMTA svondo yapera rakanyorerawo mutungamiri wenyika, VaMnangagwa, richisvitsawo pfungwa dzaro pamusoro pekuti zvikoro zvingadzivirirwa sei kubva ku coronavirus. Zvikoro zvaifanirwa kunge zvichivhurwa musi wa 5 Chivabvu, asi hurumende haisati yatara zuva razvichavhurwa. Doctor Zhou vanotiwo vari kukurudzira hurumende kuti ione kuti zvikoro zvose zvinenge zviine mvura senzira yekuchengetedza hutsanana munguva ino yedambudziko reCoronavirus. No media source currently available 	https://www.voashona.com/a/zimbabwe-education-sector-coronavirus-prtuz-zimta-takavafira-zhou/5395794.html
politics	Dare Rinoudza Muzvare Mamombe, Muzvare Chimbiri naMuzvare Marova Kuti Vaise Mapasipoti Avo Mumaoko eDare	Dare ramejasitiriti ratura mutongo wekuti mumiriri weHarare West muparamende, Muzvare Joanna Mamombe, nevamwe vavo vaviri, vasvitse magwaro avo ekufambisa kudare. Vatatu ava, avo vanoti vakatochwa vari muhusungwa, vari kupomerwa mhosva yekutyora mitemo yakadzikwa nemutungamiri wenyika yeCovid-19 Regulations. Vachitura mutongo wavo pachikumbiro chakasvitswa nehurumende chekuti zvakaturwa nedare pachikumbiro chevatatu ava zvivandudzwe, mutongi wedare, Amai Vongai Muchuchuti Guriro, vati Muzvare Mamombe nevamwe vavo vanoti Muzvare Cecilia Chimbiri naMuzvare Netsai Murova, vasvitse mapasipoti avo panokwana nguva dza 4 neChitatu masikati. Vanziwo vadzoke kudare musi wa13 Nyamavhuvhu apo pakatarisirwa kuenderera mberi kwenyaya yavari kupomerwa. Vatatu ava vakange vabhadhariswa mari yechibatiso uye kuti vazvipire kumapurisa kamwe chete mukati memasvondo maviri, asi vachuchisi vehurumende vakadzoka kudare kuti izvi zvivandudzwe vachiti vakawana runyerekupe rwekuti vatatu ava vanga vachida kutiza munyika. Amai Guriro vati zvakakosha kuti vatatu ava vamirire kutongwa kwavo nokudaro vati vaona zvakakodzera kuti vabvume chikumbiro chehurumende. Gweta revatatu ava, VaJeremiah Bhamu, vati vachakwidza nyaya iyi kudare repamusoro kuitira kuti vadzoserwe mapasipoti avo vachiti hapana mhosva yavanganzi vangatize kutongwa kwayo. Zvichakadai, baba vaMuzvare Marova, VaRunesu George Marova, vati vari kushungurudzika zvikuru nekushungurudzwa kuri kuitwa mwana wavo pamwe chete nevamwe vaakasungwa ainavo. Baba vaMuzvare Chimbiri, VaHenry Chimbiri, vati vari kushushikana zvikuru nemapurisa ari kuramba achishanyira mwana wavo nevamwe vari kuchipatara kwavari kunyange hazvo vatatu ava vakapihwa mukana wekubhadhara mari yechibatiso nematare pamhosva yavari kupomerwa. Hatina kukwanisa kutaura nemutauriri wemapurisa, VaPaul Nyathi, kuti tinzwe divi remapurisa sezvo vanga vasiri kudaira nharembozha yavo. Muzvare Mamombe nevamwe vavo vanoti vakasungwa mwedzi wapera pa roadblock mushure mekuratidzira kunonzi kwakaitwa nevechidiki veMDC Alliance mumusha weWarren Park. Kunyange hazvo bepanhau reHerald nemamwe masangano enhau akaburitsa kuti vatatu ava vaive mumaoko emapurisa, mapurisa akazobuda achiramba mashoko aya mushure mekunge vatatu ava vazowanikwa kuBindura vachiti vakatochwa vari mumaoko ehurumende. Parizvino, vatatu ava vari kugara muchipatara vachirapwa zvichitevera kutochwa kwavanoti vakaitwa uku. Asi hurumende kuburikidza negurukota rinoona nezvinoitika mukati menyika, VaKazembe Kazembe, inoti ichiri kuferefeta nyaya iyi. No media source currently available 	https://www.voashona.com/a/harare-court-order-mdc-trio-to-surrender-passports/5455554.html
health	Huwandu hweVanhu Vari Kufa neKubatwa neCovid-19 Hwowedzera Zvakare muZimbabwe	Huwandu hwevanhu vari kufa nekubatwa nechirwere cheCovid-19 munyika hwatanga kukwira zvekare mushure mekumbodzika kwemavhiki apera. NeMugovera bazi rezvehutano rakazivisa kuti vanhu vatatu vakafa nechirwere ichi zvasiya vanhu vafa nechirwere ichi kubva zvachatanga kupararira gore rapera vave chiuru chimwe chete chine mazana mashanu nemakumi matatu nevasere kana kuti 1,538. Asi mukati memazuva manomwe adarika kusvika Mugovera, vanhu gumi nevatatu kana kuti 13 vashaya nechirwere ichi zvichienzaniswa nevanhu vashanu vakafa vhiki rapera. Vanhu zana nemakumi maviri nevatanhatu kana kuti 126 vakabatwa nechirwere ichi neMugovera zvasiya vanhu vabatwa nechirwere ichi kubva zvachatanga kupararira vave zviuru makumi matatu nemanomwe nemazana maviri nemakumi manomwe nevatatu kana kuti 37, 273. Mumazuva manomqwe kusvika Mugovera chete vanhu mazana matatu nemakumi mashanu kana kuti 350 vabatwa nechirwere ichi zvachienzaniswa nevanhu zana nemumwe kana kuti 101 vakabatwa nechirwere ichi mumazuva manomwe svondo rapera. izvi zviri kuwedzerwao nekusamira zvakanaka kwaita zvinhu muzvikoro. Zvikoro gumi nezvishanu zvine vana nevarairidzi vakabatwa nechirwere ichi. Bazi rezvedzidzo rinoti vana vechikoro zana nemakumi matatu nevaviri kana kuti 132 vainge vabatwa nechirwere ichi pachikoro cheSacred Heart Primary neSacred Heart Girls Gigh kuEsigodini, Matabeleland South. Zvikoro zve Girls College ne Mzilikazi Primary zvine vana vabatwawo nechirwere ichi. Mutauriri webazi rezvedzidzo VaTaungana Ndoro vanoti vabereki havafanire kutya hazo nekuti hurumende iri kuita zvose zvakakodzera kuti chirwere chisapararire zvakanyanya vakati hapana munhu ari kubvumidzwa kupinda pachoikoro cheSacred Heart kusvika dambudziko riripo ragadziriswa. Zvichakadaro, vanhu makumi matatu nemumwe kana kuti 31 vakapora kubva kuchirwere ichi zvasiya vanhu zviuru makumi matatu nemana nemazana masere nemakumi matanhatu nevaviri kana kuti 34, 862 vapora kusvika parizvino. Vanhu vachiri kurwara mazana masere nemakumi manomwe nevatatu kana kuti 873. Vanhu vabayiwa nhomba yekutanga yeCovid-19 vave zana rezviuru nemakumi mapfumbamwe nevatatu nemazana mapfumbamwe nemakumi matatu nevatanhatu kana kuti 193, 936. Vabayiwa nhomba kaviri zviuru makumi maviri nemasere nemazana manomwe nemakumi manomwe nevanomwe kana kuti 28, 797.	https://www.voashona.com/a/huwandu-hwevanhu-vari-kufa-nekubatwa-necovid-19-hwowedzera-zvakare-muzimbabwe/5848365.html
health	Varwere Voshaya muZvipatara Sezvo Musina Varapi	Sangano reZimbabwe Hospital Doctors Association rinoti richiri mubishi kuongora kuti huwandu hwevacheche nemadzimai vakashaya apo vaisununguka apo vana chiremba vairatidzira kutanga neChishanu hwakamira sei. Mutungamiri wavana chiremba ava, Dr Fortune Nyamande, vaudza Studio 7 kuti mari dzemihoro dzave kuoneka mumabhanga kunyangwe vachikwanisa kudzitora neChipiri chete. Mumashoko aburitswa nesangano ravana chiremba neravana mukoti reZimbabwe Nurses Association mushure memusangano wavakaita neMuvhuro, masangano aya ati achadzokera kubasa chete kana vabata mari yavo nemusi weChipiri. Vatiwo vanoda kuti vapihwe mabhonasi avo musi wa 31 Ndira. Asi vakuru vemamwe maasangano evashandi vehurumende vakasangana nagavhuna webhanga guru renyika, VaJohn Mangudya, vakaudzwa kuti hurumende haina mari uye mabhonasi angangopihwa vanhu mukati memwedzi mitanhatu. Hatina kukwanisa kubata gurukota rezvehutano, Dr David Parirenyatwa, kanawo gurukota rezvemari, VaPatrick Chinamasa, sezvo vange vasiri kudaira nharembozha dzavo. Dr Nyamande vaudza Studio 7 kuti zvinhu hazvina kumira zvakanaka muzvipatara. No media source currently available Zvichakadaro, nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, VaProsper Chitambara, vanoti dambudziko rekutadza kubhadhara vashandi hari kuvashamisa uye zvichatora nguva kuti hurumende irigadzirise. No media source currently available 	https://www.voashona.com/a/zimbabwe-zvematongerwo-enyika/3130474.html
politics	VaChamisa Vanorambidzwa neMapurisa Kutsvaira kuChitungwiza	Mapurisa arambidza MDC inotungamirwa naVaNelson Chamisa kuparura hurongwa hwayo hwekutsvaira kuChitungwiza. Mapurisa aya, ayo anga akatakura zvombo, afumira panzvimbo yemabhizimusi paUnit L muChitungwiza akatakura tsamba yanga ichirambidza MDC kuenderera mberi nehurongwa hwayo hwekuparura kutsvairwa kwenzvimbo dzakasiyana-siyana munyika kuitira kuti nyika igare yakachena. Pasvika Studio 7 pamabhizimusi epa Unit L panga pasara mapurisa mashomanana anga achingotenderera uye vanhu vanga vauya kuzoona VaChamisa vachiparura chirongwa ichi vanga vadzokera mudzimba dzavo. Mumwe wevanhu ava, Amai Viola Taderera, vaudza Studio7 kuti veruzhinji vanga vabuda chaizvo kuti vanotsvaira pamwe chete naVaChamisa, asi izvi zvatadziswa nemapurisa. Mutevedzeri wemutauriri weMDC, VaLuke Tamborinyoka, vati zvaitwa nemapurisa izvi zvinoratidza kuti hurumende yaVaEmmerson Mnangagwa inotya veruzhinji nepamusana pekutadza kutungamira zvakanaka kwavanoti kuri kuitwa naVaMnangagwa. VaTamborinyoka vaenderera mberi vachiti sebato iye zvino vatarirana mutsetse nehurumende yaVaMnangagwa zvichitevera kuramba vongorambidzwa nemapurisa kuenderera mberi nezvavanenge vakaronga. Asi hurumende, kuburikidza negurukota rezvekuburitswa kwemashoko, Amai Monica Mutsvangwa, vati VaChamisa vanofanirwa kuteerera zvinotaurwa nemapurisa, uye kana vari pachokwadi chekuda kuchenesa nzvimbo vanofanirwa kubatana nemutungamiri wenyika muchirongwa chake chekutsvaira munzvimbo dzinogara veruzhinji. Tsamba yemapurisa yekurambidza hurongwa hwaVaChamisa hwanhasi iyo yanyorwa nemukuru wemapurisa munharaunda yeChitungwiza, Chief Superintendent S. Mujiwa, iyo iri mumaoko eStudio 7, yakurudzira MDC kuti ibatane nemutungamiri wenyika, VaEmmerson Mnangagwa, pavanenge vachiita hurongwa hwavo hwekutsvaira uhwo hunoitwa kutanga kwemwedzi wegawega. Mutauriri wemapurisa, VaPaul Nyathi, vati tigovabata zvakare patavafonera asi pataenda pamhepo nharembozha yavo yanga isiri kudairwa. No media source currently available   	https://www.voashona.com/a/police-block-chamisa-from-sweeping-chitungwiza-roads/5268837.html
business	Mari Yotadzisa Vakawanda Kuenda Kuzororo reEaster	Vanhu vakawanda vange vachikwira mabhazi vachienda kunotambira zororo reEaster kunzvimbo dzakasiyana siyana, kunyange hazvo vanga vachichema nerekushaya mari. Kunyange hazvo munyika vanhu vari kunetsekana kutora mari dzavo kumabhanga, change chiri chipata pata paMbare Musika vanhu vachikwira mabhazi vachienda kunzvimbo dzakasiyana siyana vachinoshanyira hama neshamwari. VaSteven Masocha vaudza Studio7 kuti vange vakatarisira kuti zororo reEaster richanakidza zvikuru. Asi izvi zvichakundikana sezvo vasina mari yakawanda. Mumwe mudzimai akwanisa kuenda kumusha kwake kuHurungwe, Amai Dorothy Jack, vati mushure mekutadza kuwana mari kubhanga kwavo, vakatozokwereta mari kuti vakwanise kuenda kuzororo. Muzvare Nomatter Chiwenga vatiwo zvange zvakaoma kuti vakwanise kuwana mari nokuti vaimukira husiki kuti vanomira mumitsetse kubhengi kwemazuva akawanda kusvikira mari yavaida yakwana. VaMambo Mandungu Mandedza varatidza kufara kuenda kumusha kwavo kwavakapedzesira kuenda makore masere apfuura. Vati kana vasvika kumusha kwavo vachauraya mombe kuti vafare nemhuri yavo pazororo reEaster iri. Baba Trymore Muvhunza vanoti vana vavo vatadza kuuya kubva kuBuhera nepamusana pekushaya mari. Asi Baba Gibson Chanakira vati vachazoenda kumusha kana zororo rapera sezvo vari mubishi rekutengesa zvinhu zvavo paMbare Musika. Kunyange hazvo vamwe vanhu vakwanisa kuenda kuzororo reEaster, ongororo yaitwa neStudio7 yaratidza kuti vanhu vakawanda vatadza kufamba nepamusana pekushaya mari iyo iri kunetsa kutora kumabhanga. No media source currently available 	https://www.voashona.com/a/zimbabwe-banks-have-no-money-for-easter-holiday-travellers/4324415.html
politics	VaTsvangirai Vanoti VaMbeki Mutengesi, Ngavakumbire Ruregerero	Mutungamiri we MDCT, Va Morgan Tsvangirai, vapomera neChitatu vaimbova mutungamiri we South Africa, Va Thabo Mbeki, mhosva yokushanda pamwe chete nemutungamiri wenyika, Va Robert Mugabe, mukubirirwa kunonzi kwakaitwa sarudzo dzemuna 2002. VaTsvangirai vatiwo Va Mbeki vanoziva zvakaitika pasarudzo dzemuna 2008 idzo dzakazokonzera kuti pawumbwe hurumende yemubatanidzwa mushure mekunge VaTsvangirai vakunda VaMugabe musarudzo idzi. Vachitaura nevatori venhau pamuzinda webato ravo pa Harvest House zvichitevera kubuda kwakaita gwaro revatongi vematare edzimhosva veku South Africa, reJudicial Observer Mission, iro rakange richiongorora sarudzo dzemuna 2002, Va Tsvangirai vapomera hurumende yeSouth Africa yaiva pasi paVa Mbeki mhosva yekushanda neZanu PF mukudzvanyirira zvido zvevana veZimbabwe. Zvichitevera sarudzo dzemutungamiri wenyika dzemuna 2002, Va Tsvangirai vakaenda kumatare vachiti sarudzo idzi dzakange dzabirirwa naVaMugabe, asi kusvika pari zvino matare haasati atura mutongo panyaya iyi. Nekune rumwe rutivi, bepanhau reku South Africa rakaenda kumatare richida kuti gwaro revaongorori ve South Africa ava ribuditswe pachena asi rakazobuda nemusi weChishanu svondo rapera mushure mekunge matare epamusoro soro munyika iyi ati gwaro iri riburitswe. Hurumende yeSouth Africa yakanga yapikisa kuburitswa kwegwaro iri. VaTsvangirai vaendererera mberi vachiti pakaitwa musangano wenyika dziri kuchamhembe kwe Africa muguta guru re Zambia re Lusaka muna Kubvumbi 2008, Va Mbeki vakataurawo zvakare kuti mu Zimbabwe maizoitwa sarudzo dzemutungamiri wenyika dzechipiri, kana kuti presidential runoff, kunyange hazvo zvakange zvabuda musarudzo zvakange zvisati zvave kuzivikanwa. Vati izvi zvinoratidza kuti Va Mbeki vakange vachiziva zvose zvakanga zvichiitwa neZanu PF pakange pakapfimbikwa zvakange zvabuda musarudzo izvo zvakatora nguva inodarika mwedzi mumwe chete zvisati zvaziviswa kune veruzhinji. Zvichakadai, mukuru wesangano rinoongorora nyaya dzekufambiswa kwesarudzo munyika re Election Resource Centre, Va Tawanda Chimhini, vanoti hurumende ye South Africa inofanira kukumbira ruregerero panyaya iyi kuvana veZimbabwe. Hatina kukwanisa kunzwa divi rehurumende ye South Africa panyaya iyi. Gwaro re Judicial Observer Mission iri rinotiwo sarudzo dzemuna 2002 hadzina kufambiswa zvakanaka uye rinoti pakange pane mhirizhonga yakanyanyisa yakavhiringa hupenyu hwenhengo dze MDC, vatungamiri vebato iri vakasungwa pamberi pesarudzo uyewo kuti gwaro revavhoti rakanga risiri mumawoko e MDC. Kunyange hazvo pakaitwa dzimwe sarudzo kubva muna 2002, MDC-T ichiri kungochema nenyaya dzimwe chetedzo uye kusvika pari zvino bato iri rinoti harisati rave negwaro revavhoti. Va Tsvangirai vati kubva muna 2000 pakaitwa sarudzo dzeparamende, Zimbabwe haisati yamboita sarudzo dziri pachena. Zvichakadai, Va Tsvangirai vati kusawirirana kuri kuitika mu Zanu PF kunoratidza kuti Va Mugabe havasisina nguva yakareba vari muhutongi. Izvi zvinotevera mashoko emudzimai wemutungamiri wenyika, Amai Grace Mugabe, avo vari kukurudzira kuti mutevedzeri wemurume wavo mubato nemuhurumende, Amai Joice Mujuru, vasiye chigaro chavo vachivapomera mhosva dzehuori, kusagona basa pamwe nekuronga zvekubvisa Va Mugabe pachigaro zvechisimba. Kunyange hazvo vachiti gakava riri mu Zanu PF harinei nebato ravo, chinovarwadza sebato ndechekuti veruzhinji ndivo vari kutambura uku vari muhurumende vachiswera vachirwira masimba. Asi Amai Mujuru vari kuramba mhosva dzose dzavari kupomerwa vachiti mawoko avo akachena semukaka uye vanoti vakatokwidza nyaya iyi kumagweta avo nepamusana pekusvibiswa kwavanoti kuri kuitwa zita ravo. No media source currently available 	https://www.voashona.com/a/tsvangirai-mbeki-mugabe/2526828.html
politics	Meya Mutsva weBulawayo, VaSolomon Mguni, Vokurudzira Kusaita Rusarurarudzi	Vachangosarudzwa sameya mutsva weguta reBulawayo, VaSolomon Mguni, vari kukurudzira vagari kuti vasaite zverusaruro pachishandiswa zvemarudzi vachiti kubatana nekushanda pamwe chete ndiko kunoita kuti guta ravo rive nebudiriro. Vanhu vane chitsama vange vachitevera sarudzo dzameya nemutevedzeri wake vachiona paterevhizheni yange yakaiswa muLarge City Hall vapembera nemufaro mushure mekunge VaMguni vakunda VaNorman Hlabano pasarudzo yameya weguta. Musarudzo yameya nemutevedzeri wake yaitwa neChishanu muBulawayo, VaTinashe Kambarami ndivo vasarudzwa kuve mutevedzeri wameya mushure mekukunda VaMalandu Ncube. Mumashoko avo ekutambira chinzvimbo chehumeya, VaMguni avo vanove gweta, vakurudzira vagari vemuBulawayo kuti vasapatsanurane kuchitariswa zvemarudzi vachiti zvizvarwa zvose zvemuZimbabwe zvine kodzero yekuve vagari venzvimbo ipi neipi zvayo munyika pasina kutarisirana pasi. Mumashoko avo ekutambira kuvhoterwa kwavo semutevedzeri wameya, VaKambarami, avo vanove muzvinabhizimisi, vatenda vamwe vavo asi vati vange vasina zvakawanda zvekutaura sezvo vange vachiri vakabatwa nemufaro wakawanda. Mudzviti wedunhu reBulawayo vanove ivo vange vachiitisa sarudzo vati vafara nekuti zvinhu zvose zvafamba zvakanaka. Mushure mekudomwa kwaVaKambarami semutevedzeri wameya vamwe vagari vange vachitevera zvange zvichiitika vari muCity Hall varatidza kusafara sezvo vange vachitarisira kuti VaNcube ndivo vachakunda. Sarudzo yameya muBulawayo yange iine mutauro sezvo vamwe vagari kusanganisira dzimwe nhengo dzebato reMthwakazi Republic Party, vange vachiti havazi kuzotambira meya werudzi rwechiShona. Vakawanda vari kuratidza kushamiswa zvikuru nedanho renhego dzeMRP idzi sezvo dzakakundwa musarudzo yemakanzura muBulawayo, asi pari zvino dzichionekwa dziri mberi mukuda kupatsanura vanhu pachishandiswa marudzi. Mumwe mugari, VaKillion Dube, vakurudzirawo veruzhinji kuti vatambire zvabuda musarudzo sezvo vasarudzwa ava vakavhoterwa neveruzhinji. No media source currently available     	https://www.voashona.com/a/zimbabwe-new-bulawayo-mayor-calls-for-unity-among-city-residents/4562123.html
business	Varimi Votambira Kurudziro Yekuti Varimi Vatengese Dzimwe Mombe	Rimwe sangano revarimiri, reZimbabwe Commercial Farmers’ Union, ZCFU, rinoti varimi vanofanirwa kutambira kurudziro yehurumende yekuti vatapudze zvipfuwo zvavo munguva ino yekushaikwa kwemafuro, kuitira kuti vasazorasikirwa nepfuma yavo. Rimwe sangano revarimi, reZimbabwe Commercial Farmers’ Union, ZCFU, rinoti varimi vanofanirwa kutambira kurudziro yehurumende yekuti vatapudze zvipfuwo zvavo munguva ino yekushaikwa kwemafuro, kuitira kuti vasazorasikirwa nepfuma yavo. Mukuru wesangano iri, VaJeremiah Tevera, vanoti sangano ravo ragara richikurudzira varimi vari mumatunhu ane nzara kuti vatengese zvimwe zvipfuwo zvavo kuitira kuti vawane mari yekutenga chikafu chekupa kune zvimwe zvipfuwo zvavanenge vasara nazvo. “Ishoko rakanaka ravari kutaura asi isu sesangano tinoona sekunge ranga ranonoka kuuya nekuti zvipfuwo zviri kufa,” VaTevera vanodaro. Mutevedzeri wegurukurota rezvekurima vakanangana nezvipfuwo, VaPaddy Zhanda, vanonzi nedandemutande renhau reThe Source vari kukurudzirawo varimi kuti vaite nhimuramiswe, vasachiva kuverenga mombe dzakawanda asi idzo dzichizofa dzoga nenzara. Vazhanda vanonzi vari kutarisirwa kushanya kumatunhu eMatabeland South neMatabeleland North neChitatu kuti vasangane nevarimi kuti vakurukure nezvemamiriro akaita zvinhu pamwe nezvekurudziro yavo iyi. Takundikana kubata VaZhanda kuti tinzwe nezvehurongwa hwavo uhwu. Mombe dzinodarika zviuru zvinomwe dzinonzi dzafa mukati memwedzi mina yapfuura nekuda kwekushaiwa mafuro. Hurumende mwedzi wapera yakaparura chirongwa chekubatsira varimi nechikafu chezvipfuyo zvavo mudunhu reChiredzi, asi vamwe varimi vanonzi vari kukundikana kuwana madhora masere ekuti vatenge tsaga rimwe chete rechikafu ichi. No media source currently available 	https://www.voashona.com/a/zimbabwe-politics-cattle-drought-zhanda-chiredzi-tevera-zcfu/3173771.html
business	Kuvhurwa kweZvikoro Kuchanetsa Rwendo Rwuno	Kuvhurwa kwezvikoro kunogona kusafamba sezviri kutarisirwa mushure mekunge masangano akawanda anomirira varairidzi azivisa kuti nhengo dzawo dzakawanda dzichatadza kudzokera kumabasa nekuda kwekushaiwa mari dzekufambisa. Varairidzi vari kuda kuti hurumende idzosere mihoro yavo pamari dzavaitambira muna 2018, uye kuti nyaya dzehutano hwavo dzigadziriswe maringe nekudzivirirwa kubva kuCovid-19. Varairidzi vanodzidzisa zvidzidzo zveGrdae 7, Form 4 neForm 6 vanofanirwa kunge vadzokera kumabasa avo nhasi vachigadzirira kuvhurwa kwezvikoro muchikamu chekutanga nemusi weMuvhuro svondo rinouya. Studio 7 yakundikana kunzwa divi rehurumende panyaya iyi. Asi mukupera kwesvondo hurumende yakazivisa kuti varairidzi vose vanoda kubaiwa nhomba vachabaiwa kana zvikoro zvavhurwa. Mutungamiri wesangano reProgressive Teachers’ Union of Zimbabwe, PTUZ, VaTakavafira Zhou, vanoti hapana chikoro chingavhurika kana zvichemo zvevashandi zvisati zvagadziriswa. No media source currently available Asi vakafanobata chigaro chemutauriri wesangano reZimbabwe Teachers Association, ZIMTA, VaGoodwill Taderera, vanotiwo sesangano, vanotarisira kuti hutano hwevarairidzi huiswe pamberi kunyanya, uye vari kugumburwa nehurongwa hwekuti varairidzi vadzokere kumabasa vasina mari. VaTaderera vanoti sesangano vari kuda kuti musi wa 15 Kurume uchavhurwa zvikoro, usati wasvika, hurumende inofanirwa kutanga yavapa mari dzichaita kuti varairidzi vakwanise kudzokera kumabasa. No media source currently available Zvichakadaro, mubatanidzwa wemamwe masangano anomirira vashandi vehurumende, weZimbabwe Confederation of Public Sector Trade Unions, uyo waimbozivikana seApex Council, nezuro wakanyorerawo gurukota rinoona nezvevashandi vehurumende tsamba richipa hurumende mazuva manomwe kubva nezuro ekuti inge yagadzirisa zvichemo zvevashandi zvemihoro yavo, kukundikana kwayo vashandi vanozozivisa nezvehurongwa hwekuramwa mabasa. Gwaro rinoti hurumende iri kukundikana kushevedzera musangano weNational Joint Negotiating Council, uyo waifanirwa kunge wakaitwa muna Ndira wegore rino sezvakanga zvabvumirwa pamusangano wakapedzisira kuitwa muna Zvita, wekuti hurumende idzosere mihoro yevashandioo pamari dzavaitambira muna Gumiguru 2018.	https://www.voashona.com/a/zimbabwe-teachers-unions-wary-about-schools-opening-without-their-demands-being-met/5808633.html
business	Hurumende Yovimbisa Kugadzikana Mune zveMafuta Panguva iyo Magetsi ave Kunetsa muNyika	Gurukota rezvemhando dzemoto, Doctor Joram Gumbo, vanoti zvinhu zvave kuzogadzikana munyaya dzemafuta edzimotokari zvichitevera kuibva kwemari inosvika mamiriyoni makumi mashanu emadhora ekuAmerica yakapiwa makambani anopinza mafuta munyika kana kuti ma 'letters of credit'. Doctor Gumbo vanoti kubva kupera kwesvondo rapera kusvika pari zvino, motokari dzinotakura mafuta dziri mubishi kumhanya nemafuta dzichidira mumagaraji emunyika. Asi vanoti sezvo munyika manga mave negaha nechekare, zvinoda kanguva kakati kuti kuti vakwanise kudzora zvinhu pazvinofanirwa kunge zviri. Ukuwo, vamwe vedzimotokari vaudza Studio 7 kuti zvinhu hazvisati zvave kuratidza shanduko, sezvo mitsetse ichiri kuwanikwa munyika yose. Zvichakadaro, kambani yemagetsi yeZimbabwe Electricity Transmission and Distribution Company yazivisa nezvehurongwa hwekumbodzimwa kwemagetsi pane dzimwe nguva senzira yekuchengetedza magetsi mashoma ari kuwanikwa munyika. Kumbodzimwa kwemagetsi uku kuchaitwa munyika yose panguva dzatarwa nekambani iyi. Kambani yemagetsi iyi inoti yamanikidzwa kutora danho iri nekuda kwekuderera zvakanyanya kwemvura kudhamu rinogaiwa magetsi reKariba, pamwe nekudzikira kwemagetsi ari kugaiwa kugwenya remarasha reHwange Power Station. Kambani iyi yatiwo rimwe dambudziko riri kukonzera kushaikwa kwemagetsi anokwana nderekushomeka kwemagetsi ari kutengwa kubva kunze kwenyika, zvikuru kuMozambique. Magetsi achadzimwa kubva nenguva dzeshanu mangwanani kusvika nenguva dzegumi mangwanani, kuchizotiwo kubva nenguva dzeshanu manheru kusvika nenguva dzegumi usiku. Doctor Gumbo vanoti hurumende iri kugadzirisa dambudziko remagetsi iri kuburikidza nekupa marezinesi kwayakaita kumakambani makumi matatu nemana anoshandisa simba rezuva kuti awanise nyika magetsi, uye kugadziriswa kuri kuitwa magwenya ekuHwange. No media source currently available Asi mukuru werimwe sangano rinomirira vagari vemuHarare, reHarare Residents Trust, VaPrecious Shumba, vanoti vagari havasi kufara nenyaya yekumbodzimwa kwemagetsi iyi sezvo vanenge vakatobhadhara kare magetsi emwedzi wese. VaShumba vanotiwo nyika haisati yave nezvikwanisiro zvekuti magetsi ezuva ave iwo nhungamiri munyaya dzemhando dzemoto, izvo zvichaita kuti ruzhinji rwuomerwe zvakanyanya. No media source currently available  	https://www.voashona.com/a/zimbabwe-energy-supplies-zesa-gumbo/4915214.html
business	Mari Yoshomeka Munyika Zvokatyamadza Nyanzvi Dzakawanda	Nyanzvi munyaya dzezvehupfumi dziri kuyambira kuti nyika yananga kumawere uye zvinogona kukonzera kusagadzikana kwenyika sezvo mari mumabhanga iri kuramba ichishaikwa kunyange hazvo hurumende iri kuti iri kugadzirisa dambudziko iri. Gavhuna webhanga guru renyika, VaJohn Mangudya, vakati Zimbabwe yainge yawana mari inosvika mamiriyoni mazana matanhatu emadhora senzira yekugadzirisa dambudziko remari asi vakawanda vanoti zvinhu zvatonyanya kuita manyama amire nerongo. Kunyange hazvo huremu hwemabond notes hwaderera, vemabhizimisi makuru vanoti vari kumanikidzwa kutengesa zvinhu nemutemo wakafanana pamabond notes nemadhora ekuAmerica. Mamwe mabhangi akaita seSteward Bank neStandard Bank ange achibvumidza kuti vanhu vatore mari pamaATM cards kana vari kunze kwenyika mumazuva mashoma apfuura, amira kuita izvi achiti mumabhanga hamuchina mari kunyange hazvo vanhu ava vakaisa mari dzavo mumabhanga acho. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti vemabhizimisi makuru ndivo vave kunyanya kuomerwa nezvinhu sezvo vachisungwa vakasatevera mitemo yeReserve Bank of Zimbabwe. Mashoko aya atsinhirwa nemutevedzeri wemutungamiri wesangano reConfederation of Zimbabwe Industries, VaCallisto Jokonya, avo vati havana zvavangaite kunze kwekutevedzera mutemo. Vaimbova gurukota rinoona nezvemari, VaTendai Biti, vanoti mari mumabhanga hamuchina sezvo hurumende ichiramba ichikwereta mari kumabhanga isingadzosere. Nyaya yekushomeka kwemari iyi yakambopawo kuti mafuta ekubikisa ashaikwe munyika. Asi ikozvino mukuru wesangano reOil Expressers Association, VaBusisa Moyo, vanoti zvave nani. Ko dambudziko iri ringagadziriswe sei chaizvo? VaJokonya vanoti panoda kuti Zimbabwe ikwezve vemabhizimisi vekunze. VaChitambara vanotiwo aya ndiwo maonero avo. Nekuona kuti zvinhu munyaya dzezvehupfumi zvainge zvaenda kumawere, mutungamiri wenyika, VaRobert Mugabe, vakadoma gurukota idzva rezvemari, VaIgnatius Chombo, vachibvisa VaPatrick Chinamasa. Asi VaChitambara vanoti havaone VaChombo vachikwanisa kugadzirisa dambudziko iri. Nyanzvi munyaya dzezvehupfumi dzinoti kunetsana mubato reZanu-PF, uye sarudzo dziriko gore rinouya, zviri kupawo kuti zvinhu zvinetse kugadzirisa sezvo pasina ari kunyatsotarisa zvingabatsira nyika. Kudzamara vakuru muZanu PF nemuhurumende vaisa zvido zvenyika pamberi pezvido zvavo, matambudziko akadai acharamba achiwanda munyika. No media source currently available    	https://www.voashona.com/a/zimbabwe-matongerwo-enyika/4074281.html
health	Hurumende Inomisa Chirongwa Chekupa Vadzidzi Zvitupa neNyaya yeCovid-19	Kunyange hazvo hurumende yakamisa neMugovera chirongwa chekuti vana vanoda kunyora bvunzo dzeOrdinary neAdvanced Level vatore zvitupa nekuda kwekutyira kupararira kweCovid-19, nyanzvi munyaya dzedzidzo dzinoti zvakakosha kuti chirongwa ichi chienderere mberi kuitira kuti pasaita nhubu dzinonyorera vamwe mazamanishoni. Hurumende yainge yaisa parutivi zuro nanhasi semazuva maviri ekuti vaya vanoda kunyora bvunzo gore rino vatore zvitupa, asi yakazomisa chirongwa ichi chave pakati nezuro masikati yave kutyira kuti denda reCovid-19 ringapararire zvakanyanya mushure mekunge vanhu vabuda zvine mutsindo. Bazi rezvemukati menyika pamwe nevakafanobata chigaro chaRegistrar-General, VaHenry Machiri, vakazivisa nezuro kuti vakamisa chirongwa ichi mushure mekunge vanhu vakawandisa vaenda kumahofisi avo kunotorerwa zvitupa. Mapurisa akatozoshevedzwa kuzochengetedza runyararo uye vamwe vakanga vatorara pamahofisi aRegistrar General aya vachida zvitupa. Mumwe mudzidzi wepane chimwe chikoro muHarare, Chipo Zhou, uyo akamukira pamahofisi aRegistrar-General ari paMachipisa mumusha weHigfiled muHarare, audza Studio 7 kuti akawana paine vanhu vaidarirka chiuru vakanga vave mumutseste nechakare uye akazobva asina kutora chitupa mushure mekuudzwa kuti chirongwa ichi chaitirwa vaye vanodzidza muzvikoro zvakazvimirira kana kuti private colleges. Mumwe murairiridzi wepane chimwe chikoro mumusha weGlen View uyo aramba kudzomwa nezita, audza Studio 7 kuti ichokwadi kuti chirongwa ichi chinobata vana vanodzidza kuma private collegel. Ati vanhu vari muzvikoro zvehurumende, makunzuru kana zvemakereke havadi zvitupa kuti vanyore bvunzo. Murairidzi uyu atiwo vana vakawanda vaida zvitupa nekuti vanodzidza muzvikoro zvakazvimirira kana kuti zvisina kunyoreswa nehurumende uye zvisingabvumidzwe kunyoresa bvunzo. Nyanzvi munyaya dzedzidzo uye vari mutungamiriri wesangano rinomirira varairidzi reProgressive Teachers Union of Zimbabwe, Doctor Takavafira Zhou, vaudza Studio 7 kuti zvakakosha kuti vanoda kunyora bvunzo vasingadzidzi muzvikoro vatore zvitupa vachiti izvi zvinodzivirira hutsotsi nechikiribidi pabvunzo. Doctor Zhou, vaudza Studio 7 kuti zvinosuwisa kuti vanhu vanotambura kutora zvitupa munyika vachiti hapafaniri kuitwa zvematongerwo enyika pakutora zvitupa. Mutauriri webazi redzidzo yepasi, VaTaungana Ndoro, vanoti ichokwadi kuti vaya vasiri muzvikoro zvakanyoreswa kana kuti vari kudzidza kuma Non-Formal school, kana kuti vanganzi External Candidates, ndivo chete vanosungirwa kunge vaine zvitupa pabvunzo, kwete vanodzidza musvikoro zviri pasi pehurumende, makanzuru kana mamishoni. Zimbabwe Schools Examinations Council yakazivisa mwedzi wapera kuti vanoda kunyora bvunzo vanofanira kunge vabhadhara mari dzebvunzo musi wa9 Chikunguru uye vano nonoka vanofanira kubhadhara mari iyi musi wa30 Chikungururu. Doctor Zhou vaudza Studio 7 kuti vasina kukwanisa kutora zvitupa nezuro vachinenguva yekutora zvitupa izvi sezvo pachine nguva pazonosvika 30 Chikunguru. Vatiwo Covid-19 inogona kukanganisa kunyorwa kwebvunzo idzi uye semaonero avo, gore rino vana vachafoira zvakanyanya sezvo vasina nguva yekudzidza yakakwana uye varairidzi vasiri kudzidzisa nekuti havasi kufara nemihoro yavanotambira. Hurumende yakambomisa kuvhurwa kwezvikoro nekuti Covid-19 iri kupararira zvakanyanya. No media source currently available 	https://www.voashona.com/a/zimbabwe-government-stops-student-id-program-as-covid-19-figures-rise/5944492.html
health	Madzimai Obatwa Chibharo neKubirwa Zvowedzerwa Nekushomeka kweMabhazi eZUPCO	Sangano rePassengers Association of Zimbabwe rinoti danho rehurumende rekubvisa makombi mumigwagwa nechinangwa chekuda kuvamanikidza kuti vaite mushandirapamwe nekambani yehurumende yeZUPCO rave kuisa hupenyu hwevanhu vakawanda munjodzi. Izvi zvinotevera kukwira kwehuwandu hwemadzimai ari kubatwa chibharo uye kubirwa zvakanyanya kwevanhu nevanhu vane motokari dzinozivikanwa nekuti mishikashika. Vachinyora padandemutande ravo reTwitter, mapurisa anoti vanhu havafanire kukwira motokari dzemushikashika idzi uye havafanire kutakura mari yakawanda. Mutauriri wemapurisa Assistant Commissioner Paul Nyathi mumashoko kuvatori vanhu vanotiwo muHarare ndimo manyanya nyaya dzekubatwa chibharo kwemadzimai uye kubirwa kwevanhu. Motokari dziri kushandiswa nematsotsi aya dzinosanganisira maHonda Fit nemaToyota Wish, vanhu vari kubirwa mari nenharembozha. Vanhu vakawanda vaudza Studio 7 kuti mabhazi eZUPCO mashoma nekudaro vanozogumisira vakwira chero motokari. Mutungamiri wePassengers Association of Zimbabwe VaTafadzwa Goliati vaudza Studio 7 kuti mabhazi mashoma zvosiya vanhu vokwira motokari dzematsotsi. No media source currently available  	https://www.voashona.com/a/madzimai-obatwa-chibharo-nekubirwa-nekushomeka-kwemabhazi-ezupco/6011769.html
business	Kanzuru yeHarare Inoti Ichaputsa Zvakare Zvivakwa Zviri kuBudiro 5	Kanzuru yeHarare iri kuyambira vanhu vane dzimba dzakaputswa kuBudiriro 5 kuti vasiyane nekuvaka zvakare nekuti vacharamba vachirasikirwa nemari sezvo kanzuru icharamba ichiputsa dzimba idzi. Vanhu vazhinji vakaputsirwa dzimba dzavo nemusi weChitatu neChitatu vakaswera vachivaka dzimba dzavo zvekare pamwe nekunyorera matsamba kukanzuru yeHarare pamwe nehurumende vachitsanangura kuti vari kuvaka zviri pamutemo uye vanoda kuripwa kuputswa kwakaitwa dzimba dzavo. Chipangamazano mumubatanidzwa weHannah Housing Co-operative, Amai Stella Bhingari, vaudza Studio7 kuti vari kutoda kuripwa sezvo zvakaitika zviri kunze kwemutemo. Asi mutauriri wekanzuru yeHarare, VaMichael Chideme, vaudza Studio 7 kuti vanhu ava vari kutambisa nguva nemari yavo nekuti vari kuvaka panzvimbo isingabvumidzwe sezvo iri matoro. Asi Amai Bhingari vati vanoshamiswa neizvi sezvo mamwe mapazi ehurumende akatotarisa nzvimbo iyi akavapa magwaro ekuti vavake. VaChideme vayambira vanhu nekuramaba vachityora mutemo. VaChideme vati zvakakosha kuti vanhu vasabhadhare mari pasina kujeka uye vanofanira kuenda kukanzuru kunobvunza pamusoro penzvimbo dzavanoda kutenga pokuvakira vasati vabhadhara mari kungave kumushandirapamwe, vanhuwo zvavo kana makambani anotengesa nzvimbo dzekuvakira. VaChideme varatidza Studio 7 mutongo wakaitwa nemutongi wedare repamusoro reHigh Court, Justice Benjamin Chikowero musi wa28 Nyamavhuvhu wekuti vanhu vese vari panzvimbo iyi inonzi The Remainder of Glen Eagles Farm Budiriro Township vabve panzvimbo mukati memazuva gumi nemana kana vatadza kuita izvi vozobviswa nechikonzi nemapurisa. No media source currently available 	https://www.voashona.com/a/kanzuru-yomira-nerekuti-ichaputsa-zvakare-zvivakwa-zvekubudiriro-5/4630060.html
politics	VaChamisa Vanodoma Makurukota eBato Ravo	Mutungamiri webato reMDC, VaNelson Chamisa, neChitatu vakadoma vanhu vachange vachifambisa mabasa akasiyanasiyana mubato ravo, vachishanda semakurukota ebato, kana kuti shadow cabinet. VaChamisa vakatorawo mukana uyu kuzadzisa zvigaro mumakomiti anoti National Standing neNational Executive, zvakanga zvisina kuzadziswa pakongiresi yebato iri yakaitwa kuGweru mwedzi wapera. Vamwe vakadomwa muzvigaro zvekuve makurukota emapazi vanosanganisira VaDaniel Molokele, avo vachatungamira bazi rezvekuburitswa kwemashoko, vari mutauriri webato zvakare, vachiteverwa naVaLuke Tamborinyoka. Muzvare Gladys Hlatswayo vachange vachiona nezvekudyidzana nedzimwe nyika vachitevererwa naVaDouglas Mwonzora, VaElias Mudzuri vachiona nezvekutongwa kwematunhu, kuchitiwo Muzvare Farai Mahere vachidomwa kuve munyori anoona nezvedzidzo nemitambo. Muzvare Mahere vachangobvawo kupinda mubato reMDC. VaMorgen Komichi vakadomwawo kuve chipangamazano chemutungamiri webato, VaChamisa. Vamwe vakapiwa zvhigaro vanosanganisira Muzvare Maurine Kademaunga, avo vakaitwa munyori anoona nezvevashandi nemabasa. VaMolokele vakatora chigaro chaive naVaJacob Mafume, avo vave kuona nezvesarudzo. Bato iri rakadzikawo mutemo unotara nguva inofanirwa kunge munhu ari pachigaro, iyo inove matemu maviri chete, kana kuti makore gumi. Nyanzvi mune zvematongerwo enyika vachiita zvidzidzo zvepamusorosoro paUniversity of Johannesburg, Doctor Pedzisai ruhanya, vanoti vanoona sekunge VaChamisa vakabaya dede nemumukanwa, sezvo vanhu vavakasarudza vaine hunyanzvi husingapikiswa nevari mubato kana vari kunze kwebato reMDC. Vanotiwo mutungamiri webato rinopikisa uyu akaitawo zvakanaka mukusanganisa vanhu vane nhoroondo yebato iri kana kuti ruzivo rwebato, nevechidiki vachiri kutemwa dzinobva ropa. No media source currently available 	https://www.voashona.com/a/vachamisa-vanodoma-makurukota-ebato-ravo/4966868.html
politics	Vagari vemuHarare Vanoratidzira paMuzinda weKanzuru Vachinyunyuta neHuwori	Vagari vemuHarare varatidzira pamahofisi ekanzuru yeguta iri vachiti havasi kufara nehuwori huri kuitwa mukanzuru iyi. Vagari vemuHarare vasvika pamahofisi ekanzuru paTown House zuva rorova nhongonya vachiimba vachiti havasi kufara nehuwori hwavanoti hwapfunya chisero mukanzuru yeHarare. Varatidziri ava vanga vakatakura zvinyorwa zvakasiyana-siyana zvanga zvichitsoropodza nyaya yehuwori pamwe nekusatakurwa kwemarara munzvimbo zhinji dzeguta iri. Mumwe wevanga vachitungamira kuratidzira uku, VaGeorge Makoni, avo vanoshanda nesangano reCenter for Community Development in Zimbabwe, vaudza meya weHarare, VaBenard Manyenyeni, kuti havasi kufara nenyaya dzehuwori dzavanoti dzanyanya mukanzuru yeguta. Mumwe wevaratidziri ava, VaDenford Ngadziore, avo vanoshanda nesangano re hashtag Tajamuka/Sesijikile, vatiwo havasi kufara nemari dzekubatsirika dziri kupihwa vakuru-vakuru kana kuti ma allowances. Meya vasati vapindura, mapurisa anodziwirira mvongamupopoto abva asvika ndokutanga kudzinga varatidziri ava paTown House. Paitika izvi, mapurisa abva asunga VaMakoni, avo vanga vave kuita semutauriri wevaratidziri ava ndokuenda navo, meya akasara asina wekutaura naye pavaratidziri ava. VaMakoni vapomerwa mhosva yekuita zvemusarinya pavanhu kana kuti criminal nuisance sezviri pasi pechikamu 46 (2) (a) (ii) chemutemo weCriminal Law (Codification and Reform) Act Chapter 9:23. VaMakoni, avo vanga vachimirirwa negweta rinoshanda neZimbabwe Lawyers for Human Rights, VaObey Shava, vanonzi vazosunungurwa mushure mekubhadhariswa mari yenhendamurandu inoita madhora gumi. Zvichakadai, VaManyenyeni vaudza Studio 7 kuti nyaya dzehuwori inyaya dzagara dzirimo mukanzuru asi vari kuedza nepavanogona napo kudzipedza.  Panyaya yemari dzema allowances dzinonzi dziri kupihwa vamwe vakuru-vakuru mukanzuru, VaManyenyeni vakurudzira kuti pawunzwe makambani asingadyidzane nekanzuru kuti azoferefeta nyaya iyi. Panyaya yemarara, VaManyenyeni vakurudzira kuti hurumende igadzirise zviri kunetsa munyaya dzehupfumi vachiti marara mazhinji ari kuiswa nevanhu vanotengesera mumigwagwa kana nguva dzebasa dzadarika vachiti vanhu ava vari kuedzawo kutsvaga kuraramisa mhuri dzavo. Vakurudzirawo veruzhinji kuti vasarambe vachingorasira marara pese pese kuitira kuti guta rigare rakashambidzika. Vagari vemuHarare nhasi varatidzira pamahofisi ekanzuru yeguta iri vachiti havasi kufara nehuwori huri kuitwa mukanzuru iyi. Mutori wedu wenhau Thomas Chiripasi anotipa nyaya iyi... Vagari vemuHarare vasvika pamahofisi ekanzuru paTown House zuva rorova nhongonya vachiimba vachiti havasi kufara nehuwori hwavanoti hwapfunya chisero mukanzuru yeHarare. Varatidziri ava vanga vakatakura zvinyorwa zvakasiyana-siyana zvanga zvichitsoropodza nyaya yehuwori pamwe nekusatakurwa kwemarara munzvimbo zhinji dzeguta iri. Mumwe wevanga vachitungamira kuratidzira uku, VaGeorge Makoni, avo vanoshanda nesangano reCenter for Community Development in Zimbabwe, vaudza meya weHarare, VaBenard Manyenyeni, kuti havasi kufara nenyaya dzehuwori dzavanoti dzanyanya mukanzuru yeguta. Mumwe wevaratidziri ava, VaDenford Ngadziore, avo vanoshanda nesangano re#Tajamuka/Sesijikile, vatiwo havasi kufara nemari dzekubatsirika dziri kupihwa vakuru-vakuru kana kuti ma allowances. Meya vasati vapindura, mapurisa anodziwirira mvongamupopoto abva asvika ndokutanga kudzinga varatidziri ava paTown House. Paitika izvi, mapurisa abva asunga VaMakoni, avo vanga vave kuita semutauriri wevaratidziri ava ndokuenda navo, meya akasara asina wekutaura naye pavaratidziri ava. VaMakoni vapomerwa mhosva yekuita zvemusarinya pavanhu kana kuti criminal nuisance sezviri pasi pechikamu 46 (2) (a) (ii) chemutemo weCriminal Law (Codification and Reform) Act Chapter 9:23. VaMakoni, avo vanga vachimirirwa negweta rinoshanda neZimbabwe Lawyers for Human Rights, VaObey Shava, vanonzi vazosunungurwa mushure mekubhadhariswa mari yenhendamurandu inoita madhora gumi. Zvichakadai, VaManyenyeni vaudza Studio 7 kuti nyaya dzehuwori inyaya dzagara dzirimo mukanzuru asi vari kuedza nepavanogona napo kudzipedza. Panyaya yemari dzema allowances dzinonzi dziri kupihwa vamwe vakuru-vakuru mukanzuru, VaManyenyeni vakurudzira kuti pawunzwe makambani asingadyidzane nekanzuru kuti azoferefeta nyaya iyi. Panyaya yemarara, VaManyenyeni vakurudzira kuti hurumende igadzirise zviri kunetsa munyaya dzehupfumi vachiti marara mazhinji ari kuiswa nevanhu vanotengesera mumigwagwa kana nguva dzebasa dzadarika vachiti vanhu ava vari kuedzawo kutsvaga kuraramisa mhuri dzavo. Vakurudzirawo veruzhinji kuti vasarambe vachingorasira marara pese pese kuitira kuti guta rigare rakashambidzika. No media source currently available 	https://www.voashona.com/a/zimbabwe-politics-harare-city-demonstrations-/3590912.html
business	Masangano eVarairidzi Oramba Kutambira Mari Yakawedzerwa neHurumende	Masangano makuru anomirira varairidzi anoti reZimbabwe Teaches Association ZIMTA, Progressive Teachers Union of Zimbabwe, PTUZ neAlmalgamated Rural Teachers Union, ARTUZ, abatana mukuramba kutambira mari yakawedzera varairidzi nehurumende neChipiri. Masangani aya anoti anoda kuenzaniswawo dzimwe mari nemapurisa, mauto nemajerighadhi ayo akapihwa mari yakawanda mushure mekunge mamwe makurukota ehurumende ati vakasapihwa mari vanogona kupandukira hurumende. Muna Chikunguru hurumende yakapa mapurisa nemauto mari iri pakati pezviuru zvishanu nezvisere ichinzi ndeyeCovid Allowance asi ikapa vamwe vashandi yavo vose mari inosvika churu chimwe chete nemazana maviri emadhora chete. Asi vachitaura nebepanhau reHerald mutauriri wemutungamiri wenyika VaGeorge Charamba vakati masangano anomirira vashandi anenge otaura nezvematongerwo enyika akada kuenzanisa mari dzavo nedzemauto nemapurisa vachiti vanofanira kuramba vachitaurirana nehurumende chete kusvika vapihwa mari yavari kuda kwede kuda kukonzera kusagadzikana. NeChipiri gurukota rezvekuburitswa kwemashoko, Amai Monica Mutsvangwa, vakati hurumende yainge yawedzera mari yevarairidzi zvekare kusvika pazvikamu makumi mana kubva muzana. Asi mutungamiri weZimta, VaRichard Gundani, uye mutungamiri weARTUZ, VaObert Masaraure, vaudza Studio 7 kuti havasi kuzodududza pamari yavari kuda inosvika madhora mazana mashanu emadhora ekuAmerica pamwedzi. Mutungamiri wePTUZ, Doctor Takavafira Zhou, vanoti havasi kuzodzokera kumabasa kusvika vapihwa mari yavari kuda iyi. No media source currently available 	https://www.voashona.com/a/masangano-evarairidzi-oramba-kutambira-mari-yakawedzerwa-nehurumende/5656865.html
health	Vanhu Gumi neVanomwe Vofa neCovid-19 Hurumende Ichikurudzirwa Kutevedzera Zvainotaura paNyaya yeKudzivirira Chirwere Ichi	Bazi rezvehutano rinoti vanhu gumi nevanomwe vakafa nechirwere cheCovid-19 nemusi weMugovera zvasiya vafa nacho kubva zvachatanga kupararira gore rapera vave zviuru zvina nemakamumi mapfumbamwe kana kuti 4, 090. Vanhu mazana matatu nemakumi mana nevashanu kana kuti 345 vakabatwa nechirwere ichi zvasiya vabatwa nacho vave zana rezviuru negumi nepfumbamwe nemazana masere nemakumi mashanu nevatatu kana kuti 119, 853. Vanhu mazana mashanu nemakumi masere nemumwe kana kuti 581 vakapora kubva kuchirwere ichi zvasiya vapora kubva zvachatanga kupararira vave zviuru makumi mapfumbamwe nematanhatu zvine mazana manomwe negumi nevatanhatu kana kuti 96, 716. Vanhu mamiriyoni maviri nezviuru makumi matatu nezvitanhatu zvine mazana maviri nemakumi mapfumbamwe nemapfumbamwe kana kuti 2, 036, 299 vabayiwa nhomba yekudzivirira Covid-19 kekutanga. Vanhu miriyoni imwe chete nezviuru zana nemakumi mapfumbamwe nevasere zvine mazana matatu nemakumi masere nechimwe kana kuti 1, 198, 381 vabayiwa nhomba yeCovid-19 kechipiri. Hurumende inoti ine hurongwa hwekubaya nhomba vanhu mamiriyoni gumi kuyedza kudzivirira kupararira kwechirwere cheCovid-19. Bazi rezvehutano rinoti chirwere ichi hachichanyanye kupararira zvakanyanya munzvimbo dzange dzichinzi dziri munjodzi huru richiti izvi zvakakonzerwa nedzidziso iri kupihwa nezvechirwere ichi. Mutungamiri wenyika VaEmmerson Mnangagwa nemusi weMuvhuro svondo rapera vakawedzera nguva yekuti vanhu vagare mudzimba nemamwe mavhiki maviri vachiti kunyangwe huwandu hwevari kyabtwa nechirwere ichi have kudzikira, huwandu hwevari kufa huchiri hwakawandisa pane zvinotarisirwa. Vachipawo pfungwa dzavo, munyori anoona nezvehutano mubato reMDC Alliance Dr Henry Madzorera vanoti zvekungoti vanhu vagare mudzimba asi vamwe vachienderera mberi vachiunganidza vanhu vachiita zvematongerwo enyika hazvibatsire. Mamwe madzishe nebato reZanu-PF nevamwe vari mumubatanidzwa wemapato ari muPolitical Actors Dialogue kana kuti POLAD vari kuenderera mberi nekuita misangano kunyangwe veMDC Alliance nevamwe vasiri mugungano iri vari kurambidzwa kuita misangano yavo nemapurisa achiti ari kuda kumisa kupararira kwechirwere cheCovid-19. No media source currently available 	https://www.voashona.com/a/vanhu-gumi-nevanomwe-vofa-necovid-19-hurumende-ichikurudzirwa-kutevedzera-zvainotaura-panyaya-yekudzivirira-chirwere-ichi/6003464.html
business	Vanhu Vakawanda Vari Kutadza Kutora Mari Dzavo Mumabhangi	Vanhu vakawanda varikutadza kutora mari dzavo mumabhangi vakatarisana nezororo rekisimusi. Vamwe vevanhu ava vanoti vabva kunzvimbo dziri kure dzakaita seMhangura, Banket neMtorashanga kuzotsvaga mari muChinhoyi asi vaishaiwa. Mumwe wevashaya mari pabhangi reZB ndiVaTapera Gombami vekuMhangura. VaGombami vanoti kushaya mari kuchaita kuti zororo rekisimusi risanakidze sezvo vanenge vasina mari yekufamba. VaGombami vanoti dai vemabhangi vachipa vanhu vose kamari kashoma zvako kuta vawane mari dzekufambisa sezvo vanotakura vanhu vasingade mari yekupihwa mufoni kana kuti ecocash. Mumwe afumira kubata jongwe muromo kubata nzvimbo pamutsetse wekutora mari akaishaya ndiVaMirosi Chipfunde. VaChipfunde vanoti vashaya mari zvekuti havana yekudzokera kumba kwavo nhasi. VaChipfunde vanoti kunyange vachikwanisa kutenga zvinhu zvakaita sezvekudya nenhumbi zvinenge zvichidhura uye vanenge vachida mari yekufambisa. Nyanzvi munyaya dzezvemari, VaPersistance Gwanyanya, vanoti havashamiswe nemitsetse pamabhangi munguva ino yezororo rekisimusi asi vanoshushikana nenyaya yamekuti mitsetse pamabhangi ndiwo wavemugariro. VaGwanyanya vakamboshanda mubhangi kwenguva yakareba vanoti havaone dambudziko rekushaikwa kwemari richipera sezvo nyika iyine mari shoma kudarika iri kudiwa nevanhu. VaGwanyanya vanoti nyika ine mari inobatika inosvika mamiriyoni mazana maviri emabhondi nemamiriyoni mazana mana emari yekuAmerica zvichienzaniswa nemari ingangodiwa nevanhu nemakabhani inodarika mabhiriyoni mapfumbamwe. Vanhu vakawanda vanoti nekuda kwekushayikwa kwemari zuva rekisimusi richapfuura semamwe mazuva. No media source currently available 	https://www.voashona.com/a/zimbabwe-people-unable-to-access-their-money-in-banks-persistance-gwanyanya/4711203.html
health	Vanhu Gumi neVashanu Vofa neKudya Hohwa hweMusango Hune Muchetura	Vanhu vana kubva kumhuri imwe chete vakafa mushure mekudya hohwa une muchetura kumusha weThandanani kuFilabusi Matabeleland South. Vamwe vanhu vana vanonzi vari kurwara zvakaipisisa vari muchipatara. Izvi zvave kureva kuti vanhu vanosvika gumi nevashanu vafa nekudya hohwa usingafanire kudyiwa nevanhu uhu. Bazi rinoona nezvehutano rinoti vanhu havafanire kungodya chero hohwa hwemusango sezvo humwe huchiuraya. Vamwe vanhu gumi nemumwe vakafawo kuMberengwa, Midlands svondo rapera mushure mekudyawo hohwa hune muchetura.	https://www.voashona.com/a/zimbabwe-matongerwo-enyika/4287309.html
health	Mudzimai Osungunukira Muchimbuzi muHarare	Vagari vemumusha weGlen View nhasi vasvitsa gwaro renyuto kuna meya weguta weHarare, VaJacob Mafume, vachigunun’una mushure mekunge mumwe mudzimai anogara mumusha uyu, Amai Estina Swaba, vazvarira muchimbudzi chekirinika yekanzuru Glen View Polyclinic, mushure mekunge vakoti vepakirinika iyi varamba kuvabatsira vachiti vaifanira kuenda kuchipata cheSally Mugabe. Izvi zvakatika nemusi weChipiri svondo rapfuura izvo zvakatsamwisa vagari vemumusha uyu. Murume waAmai Swaba, VaBlessing Chaodzemoyo vaudza Studio 7 kuti havasi kufara nezvakaitika. Mumwe mugari wemusha uyu zvakare vari nhengo weCombined Harare Residents Association, Amai Joylin Nyachuru, vati zvinosuwisa kuti vanhu vari kubatwa neseri kweruwoko muzvipatara zvekanzuru. Mugwaro rakasainwa nevagari vanodarika zchiuru nemazana matanhatu, vagari ava yave nguva yakareba madzimai akazvitakura achishungurudzwa paGlen View Polyclinic Zvinonzi vakoti vakati vainge vasingakwanise kuvabatsira nekuti vaida kuzvara mwana mwana weChishanu vachiti kirinika iyi inobatsira vanhu vanozvara mwana wekutanga kusvika pane wechina chete. Izvi zvatsinhirwa nemukuru wevakoti mumakirinika nezvipatara zvekanzuru, Matron Amai Perpetua Kaseke. Meya weHarare VaJacob Mafume vatambira gwaro iri vakati vachaongorora kuti zvakafamba sei uyewo vati vachaona kuti makoti vese vapihwa zvikwangwani zvine mazita avo kuti zvikwanise kuzivikanwa kuti ndiana anenge atadza kuita basa. Vatiwo vachabhadhara mari dzese dziri kudiwa muSally Mugabe kudzamara Amai Swaba nemwana wavo vadzokera kumba. VaMafume vati vano zviziva kuti pamabasa pane vamwe vasingaiite basa ravo nemazvo asi vakati chakakosha ndechekuti kanzuru yatambira zvakaitika uye yave kubatsira mhuri. Vatiwo kanzuru yavo ine dambudziko rekushomeka kwevakoti mumakirinika nezvipatara zvayo zvese uyewo vati vakurudzira hurumende kuti ibatsire kanzuru nemari kuti ikwanise kupa vagary hutano hwakanaka. Vagari vakawanda muHarare havasi kufara nebazi rekanzuru rehutano uye madzimai akawanda aka zvitakuura anozvarira panze pemakirinika kana zvipatara mushure mekurambidzwa kupinda muzvipatara izvi zvikuru sei kana huri husiku. Paramende iri kuongorora nyaya iyi uye inotarisira kuburitsa zvakayakwana mutsvakurudzo yayo kunguva ipi zvayo. No media source currently available 	https://www.voashona.com/a/6779245.html
business	Musangano weCODEPA Unopera muBulawayo	Vamwe vanoita mabasa emaoko vanoti musangano weCoordination Committee for the Development and Promotion of African Handicraft, CODEPA, wabatsira zvikuru mukushambadza zvavanogadzira, mutauriri wedare reparamende, VaJacob Mudenda, vachitiwo zvakakosha kuti nyika dzemuAfrica dzibatane mukusimudzira mabasa azveigadzirwa zvemaoko. Vachivhura zviri pamutemo musangano weCODEPA VaMudena vati pasi rose mabasa emaoko anowanisa dzimwe nyika mari yakawanda zvikuru. VaMudenda vati nyika dzakadai seChina neIndia idzo dzinotungamira mukuwana mari kubva kumabasa emaoko, dzinokwanisa kuita zvigadirwa zvakawanda panguva imwe chete nekuda kwekushandisa hunyanzvi hwechizvino zvino mukugadzira zvinhu izvi. Vati zvakakosha kuti hurumende dzenyika dzemuAfrica dziise misoro pamwe chete kuti dziwane nzira dzekusimudzira mabasa emaoko sezvo achikwanisa kusimudzira hupfumi hwenyika idzi zvakanyanya. Vachitaurawo pamusangano uyu, gurukota rezvemabhizimisi madiki, Amai Sithembiso Nyoni, vati mari inowanikwa nenyika kubva mukutengeswa kwezvigadzirwa zvinogadzirwa nemaoko yakaderera kubva pamamiriyoni makumi mashanu mugore ra2008, kusvika pamamiriyoni gumi nemashanu muna 2015, vakati izvi zvakakonzerwa nezvirango zvavati zvakatemerwa Zimbabwe nenyika dzekumadokero. Chizvarwa chekuSouth Africa, Muzvare Yolanda Msutwana, vanogadzira zvigadzirwa zvakasiyana-siyana kusanganisira zvigaro kubva kumataya emotokari asakara. Muzvare Msutwana vatsinhirawo kukosha kwakaita kuti nyika dzemuAfrica dzibatane muzvinhu zvakadai sekusimudzira hupfumi hwenyika idzi. Kunyange hazvo South Africa isati yave nhengo yeCODEPA, inotarisirwa kuve nhengo yeboka iri munguva pfupi inotevera, uye Amai Lindiwe Zulu vanove gurukota remabhizimisi madiki muSouth Africa vange varipowo pamusangano uyu. Amai Rose Vambe avo vanogadzira mbatya dzinoziikanwa dzichinzi ‘African Attire’ ndemumwe wevanhu vanoita zvigadzirwa zvemaoko vange varipowo pamusangano uyu. Amai Vambe vati musangano uyu wabatsira zvikuru kusimudzira bhizimisi ravo. VaJustice Dzapasi avo vanogadzira zvivezwa zvakasiyana-siyana, vatiwo musangano uyu wavapa mukana wekudzidza kubva kune vamwewo vekunze nevemuno munyika vanoita basa rakafanana neravo. VaEmmanuel Noko vanoshanda nesangano reHand in Hand Zimbabwe iro rinobatsira vanhu, kunyanya madzimai, vanoita mabasa ezvigadzirwa zvemaoko. VaNoko vati musangano weCODEPA, uyo wasvika kumagumo neChishanu, wavabatsira kuti vazive kuti zvigadzirwa zvemaoko zveingatengeswa kupi. Zimbabwe yapiwa husachigaro hwemubatanidzwa uyu uye Amai Nyoni vachiitwa sachigaro kwegore rinotevera. CODEPA ine nyika makumi maviri nenhanhatu dzemuAfrica, chinangwa chiri chekusimudzira mabasa emaoko. No media source currently available 	https://www.voashona.com/a/zimbabwe-codepa-meeting-ends-in-bulawayo/3913406.html
business	Mabhanga Maviri muZimbabwe Anobviswa paZvirango Zvakatemerwa neAmerica	Hurumende yeAmerica yabvisa mabhanga maviri anoti reAgribank nere International Development Bank of Zimbabwe pazvirango zvakatemerwa makambani nevamwe vari muhurumende yeZanu-PF kusanganisira mutungamiri wenyika, VaRobert Mugabe. Hurumende yeAmerica yabvisa mabhanga maviri anoti reAgribank nere International Development Bank of Zimbabwe pazvirango zvakatemerwa makambani nevamwe vari muhurumende yeZanu-PF kusanganisira mutungamiri wenyika, VaRobert Mugabe. Bazi rinona nezvemari muAmerica re U.S Treasury Department neChina rakati munhu anenge oda kuita bhizimisi nemabhanga maviri aya haachafanire kutanga akumbira rezinesi kuhurumende yeAmerica. America, ichatungamirwa naVaGoerge Walker Bush, yakatemera mamwe makambani nenhengo dzeZanu-PF zvirango muna 2003 ichivapomera mhosva yekutonga nedemo. Zvirango izvi zvinowedzerwa nguva gore rega, uye pakapinda VaBarack Obama mukutonga, vakaramba vachizvichengetedza vachiti zvichabviswa chete kana hurumende yeZanu PF yava kuremekedza kodzero dzevanhu pamwe nemitemo yenyika. Asi Zanu-PF inoti zvirango zvakatemerwa nyika mushure mekunge hurumende yagovera ivhu kuvatema. Hurumende yeAmerica yabvisawo zvimwe zvizvarwa zveZimbabwe zvange zvakatemerwa zvirango kusanganisa nhengo dzeZanu-PF nhatu dzakashaya dzinosanganisa vaive sachigaro webato iri mudunhu reHarare, VaAmos Midzi, vaiva nhengo yePolitburo VaStanley Sakupwanya uye VaSikhanyiso Duke Ndlovu, vaive gurukota rezvekuburitswa kwemashoko. Mudzimai waVaNdlovu amai Rose Jaele Ndlovu uye vamwe vanonzi Amai Nalinee Taveeesin vekuThailand vakabviswawo pavanhu vainge vatemerwa zvirango mushure mekunyora tsamba vachizvichenura. Amai Nalinee vaive gurukota kuThailand vakatemerwa zvirango muna 2008 nekudyidzana kwavo naVaMugabe. Asi vairamba kuti vanodyidzana naVaMugabe vachiti vainge vozorwa mafuta enguruve yavasina kudya vachiti vaingozivawo VaMugabe. Mutauriri weZanu-PF, VaSimon Khaya Moyo, vaudza Studio 7 kuti zvirango izvi hazvisi pamutemo uye zvinofanira kubviswa zvose kwete muzvidimbu. Gweta rinorwira kodzero dzevanhu vachishanda neHuman Rights Watch, VaDewa Mavhinga, vanoti America haifanire kubvisa ziso rayo pahurumende yeZimbabwe zvikuru panyaya dzekodzero dzevanhu.  No media source currently available 	https://www.voashona.com/a/us-sanctions-mugabe-obama/3178653.html
politics	Botswana Inoti Zimbabwe Inofanirwa Kuzeyiwa neSADC Yose, Kwete Trioka	Mutungamiri weBotswana, VaMokgweetsi Masisi, avo vari kutarisirwa kutora mwedzi uno husachigaro hwebazi reSADC Troika rinoona nezvekudzivirirwa nekugadzikana kwedunhu, vanoti nyaya yekumbunyikidzwa kwekodzero dzevanhu muZimbabwe yakora muto naizvizvo inoda kuti iturirwe kuna sachigaro weSADC mutsva, kwete we Troika. Vachitaura nevatori venhau mushure mekunge vapinda musangano weSADC Organ Troika of Politics, Defense and Security, uyo vakaitirwa padandemutande (virtual meeting) neChitatu manheru, VaMasisi vati Zimbabwe yafanira kutora nzira yakatorwa neLesotho makore mashanu apfuura. Makore mashanu apfuura, Lesotho yakaturira SADC nyaya yekusamira zvakanaka kwezvematongerwo nyika munyika iyi mushure mekuuraiwa kwevaimbove mukuru wemauto enyika iyi, VaMaaparankoe Mohao, muna 2015. VaMasisi vati vakatarisira kuti Botswana ichashanda nesimba kuti kuve nerunyararo uye remekedzo yekodzero dzevanhu munyika dziri muSADC panguva iyo vari panyanga sezvo nyika yavo ichizivikanwa nekuremekedza kodzero dzevanhu. Masangano akawanda kusanganisira reSouthern Africa Trade Unions Coordination Council kana kuti SATUCC, iro rine nhengo munyika gumi neina munyika gumi nenhanhatu dzinoumba sangano reSADC kusanganisira sangano reZimbabwe Congress of Trade Unions kana kuti ZCTU, ari kushora kumbunyikidzwa kwekodzero dzevanhu muZimbabwe. Munyori mukuru wesangano iri, Muzvare Mavis Koogotsitse, vaudza Studio7 parunhare kuti sangano ravo richabatsirana nemasangano anorwira kodzero dzevashandi munyika mukumang’arira Zimbabwe kusangano revashandi pasi rose reInternational Labor Organization kana kuti ILO. Asi vanoona nezvekurongwa kwemabasa mubato rinopikisa reMDC Alliance mudunhu reBotswana iro riri pasi peSouth Africa Province, VaTaurai Mavhoko, vanoti vatungamiri venyika dzemuSADC vanodya mundiro imwe chete, ndosaka vasiri kuda kuomesera mumwe wavo wemuZimbabwe, VaEmmerson Mnangagwa. Nyanzwi munyaya dzezvematongerwo enyika uye vari mudzidzisi wemitemo paGaborone University College of Law and Professional Studies, VaCharles Kungwengwe, vaudza Studio7 kuti kuisa nyaya yeZimbabwe kuti izeyiwe pamisangano yeSADC kungabatsira zvikuru. Chizvarwa cheZimbabwen chinorarama nechamuka inyama mudhorobha reGaborone, VaPedzisai Mombeshora, vati yambiro yaVaMasisi ndiyo chete ingapedza mhirizhonga munyika nokuti kupedza nyota kuenda padziva. Sangano reHuman Rights Watch kuchamhembe kweAfrica raburitsa gwaro richikurudzira SADC neAfrican Union kuti masangano ayo apindire munyaya yekutyorwa kuri kuitwa kodzero dzevanhu nehurumende yaVaEmmerson Mnangagwa. Human Rights Watch yati pane vanhu vanodarika makumi matanhatu vakasungirwa kuratidzira kwanga kwakarongwa nesangano re July 31st Movement. Vanhu ava vanosanganisira munyori ane mukurumbira, uyo akadomwa kukwikwidza mubairo weBooker Prize, Tsitsi Dangarembgwa; mutori wenhau, Hopewell Chin’ono, mutauriri weMDC Alliance, Muzvare Fadzai Mahere; murongi we July 31st Movement, VaJacob Ngarivhume, nevamwe vakawanda. Mudzidzi wezvekutorwa kwenhau, Tawanda Muchehiwa, akapambwa akarohwa kusvika itsvo dzake dzakuvara zvokuti achiri muchipatara achirapwa. Human Rights Watch inoti nyaya yekutyorwa kwekodzero dzevanhu inofanirwa kuferefetwa, uye kusunga vanhu vacho vari kutyora kodzero dzevanhu muZimbabwe. Asi munyori mubazi rezvekuburitswa kwemashoko, VaNick Mangwana, vaudza vatori venhau kuti hurumende yeZimbabwe haisi kutyora kodzero uye kupamba vanhu. VaMangwana vati aya mashoko ari kufambiswa nevanopikisa, avo vakanzi naVaMnangagwa nemusi weChipiri, vanhu vari kushanda sematororo muZimbabwe. Musangano weSADC wepagore uri kutanga musi wa 10 kusvika 17 Nyamavhuvhu uchiitirwa padandemutande apo pari kutarisirwa kuti mutungamiri weMozambique, VaFilipe Nyusi, vatore husachigaro hweSADC, ukuwo VaMasisi vatore husachigaro hweSADC Troika. No media source currently available 	https://www.voashona.com/a/botswana-says-zimbabwe-crisis-needs-sadc-intervention-not-troika/5533414.html
politics	VaMnangagwa Vanokunda Musarudzo yeMutungamiri weNyika	Mutungamiri weZanu PF, VaEmmerson Mnangagwa, vakunda musarudzo yemutungamiri wenyika mushure mekuwana mavhoti 2,460 463, izvo zvavapa zvikamu 50.8%, vachiteverwa naVaNelson Chamisa veMDC Alliance, avo vawana mavhoti 2,147 436 kana kuti 44.3% musarudzo yakaitwa nemusi weMuvhuro. Izvi zvaziviswa mambakwedza emusi weChishanu nasachigaro veZimbabwe Electoral Commision, Zec, Amai Priscilla Chigumba, pavana vachiudza veruzhinji zvabuda musarudzo iyi vari muHarare. Vatsigiri vebato reZanu PF vafara zvikuru vachipembera mushure mekukunda kwemutungamiriri webato ravo. Vaive gurukota rinoona nezvemutemo muhurumende yapfuura, VaZiyambi Ziyambi, avo vange vakamirira VaMnangagwa musarudzo idzi kana kuti agent, vaudza Studio7 kuti vafara nekukunda kwaVaMnangagwa. Vamwe vanoti vafara zvikuru ndiMuzvare Roselyn Shuro, avo vaudza Studio7 kuti vanoda kuti VaMnangagwa vachiunza shanduko munyika. Asi MDC Alliance yati haitambiri zvabuda musarudzo sezvo pasina kutevedzwa mutemo wesarudzo. Sachigaro weMDC-T inotungamirwa naVaChamisa, VaMorgan Komichi, vaudza Studio 7 kuti Zec haina kutevedza mutemo pakuzivisa zvabuda musarudzo idzi. Mutauriri waVaChamisa, Doctor Nkululelo Sibanda naVaKomichi vamboedza kuvhiringa musangano weZec wekuzivisa zvabuda musarudzo uyu mushure mekunge vatanga kutaura kuvanhu, asi vazoburitswa nemapurisa nechisimba. VaZiyambi vati zvaitwa naVaKomichi zvinonyadzisa asi vati hazvivashamisi nekuti MDC Alliance yakagara yataura kuti haitambiri zvinenge zvabuda musarudzo kana isina kukunda. VaChamisa vakakunda VaMnangagwa zvine mutsindo muHarare umo vakawana mavhoti 548,889 - VaMnangagwa vachiwana mavhoti 204,710. VaMnangagwa vakundawo VaChamisa zvine mutsindo kuMashonaland Central uko vawana mavhoti anosvika 366,785 - VaChamisa vachiwana mavhoti 97,097. Matunhu akabuda seizvi: Harare - VaChamisa 548,889; VaMnangagwa 204,704. Masvingo - VaChamisa 171,196; VaMnangagwa 319,073 Mash East - VaChamisa 189,024; VaMnangagwa 334,617 Mash Central - VaChamisa 97,097; VaMnangagwa 366,785 Midlands - VaChamisa 255,059; VaMnangagwa 350,754 Manicaland - VaChamisa 296,429; VaMnangagwa 292,938 Bulawayo - VaChamisa 144,107; VaMnangagwa 60;168 Mat North - VaChamisa 137,611; VaMnangagwa 111,452 Mat South - VaChamisa 90,292; VaMnangagwa 107,008 Mash West - VaChamisa 217,732; VaMangagwa 312,958 No media source currently available 	https://www.voashona.com/a/zimbabwe-emmerson-mnangagwa-wins-election-nelson-chamisa/4512052.html
business	Kusasununguka kweUpfumi Kwodzikisa Chimiro cheZimbabwe	Kusamira zvakanaka kwenyaya dzeupfumi munyika kunonzi kwaita kuti Zimbabwe ive imwe yenyika nhatu dziri pasi dzinonzi hadzina rusununguko munyaya dzezveupfumi. Izvi zvakaburitswa netsvakurudzo yakaitwa nemakambani maviri avana chipangamazano anoti Heritage Foundation ne Wall Street Journal akabatana pamwechete. Tsvakurudzo iyi, iyo inonzi 2015 Index of Economic Freedom, inoratidza kuti Ziri pachinzvimbo chezana nemakumi manomwe neshanu, kubva munyika zana nemakumi manomwe nesere, iine zvibodzwa makumi matatu nezvinomwe. Masangano makuru maviri aya aitarisa zvinhu zvinobata rusununguko rweupfumi zvakaita semitemo yenyika, mitemo yezvemabhizimusi, kuvhurika kwemisika nezvimwe zvakadaro. Nyika nhatu dziri kumashure kweZimbabwe dzinoti Venezuela, Cuba neNorth Korea. Nyika gumi dziri pamusoro dzinoti Hong Kong, Singapore, New Zealand Austria, Canada, Switzerland, Chile, Ireland, Estonia neMauritius. Gore rapera Zimbabwe yaive pachinhambo chezana nemakumi manomwe nenhanhatu, zvichireva kuti gore rino yakakwira nechinzvimbo chimwe chete chete. Kutseketuka kweZimbabwe uku kunonzi kwakakonzerwa nekubatwa zvakanaka kwenyaya dzinosanganisira kushandiswa kwemari nehurumende. Studio7 yakundikana kubata gurukota rezvemari, VaPatrick Chinamsa, kuti tinzwewo divi rehurumende panyaya iyi. Asi nyanzvi mune zveupfumi uye vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti Zimbabwe inokwanisa zvikuru kukwira kubva pachinhambo chinonyadzisa chayagara iri ichi kana chete ikabvuma kushandura mitemo yayo inobata zvemabhizimusi. No media source currently available  	https://www.voashona.com/a/zimbabwe-politics-economy-heritage-foundation-wall-street-journal/2617338.html
health	Vanhu Vakawanda Voenda Kunobayiwa Nhomba yeCovid-19 Vachibhadhara Mari	Vamwe vagari vekuMasvingo vava kuona zviri nani kuenda kunobayiwa nhomba yekudzivirira Covid-19 munzvimbo dzinobhadhariswa mari sezvo vasiri kubatsirwa munzvimbo dzinobayiwa vanhu nhomba pasina muripo. Mumwe mugari wemumusha weRujeko, VaKnowledge Matumba,vati vakandobayiwa nhomba kuchipatara chisiri chehurumende nekuti vakapedza masvondo maviri vachienda kunomira mumutstse asi vachitadza kubayiwa sezvo zvipatara zvehurumende zviri kubaya vanhu vashoma pazuva. VaMatumba vati kuzvipatara zvisiri zvehurumende hakuna mitsetse uye vanhu vanobhadhariswa mari inosvika madhora maviri ekuAmerica iyo yakatarwa nehurumende. Mumwe mugari, VaJohanes Chihwani, avo vati vakabayiwawo kuchipatara chakazvimiririra vati kunyange kuchibhadhriswa, mari yacho ishoma uye haupedzi nguva yakareba wakamirira kubayiwa. Mutauriri weZimbabwe National Family Planning Council muMasvingo, VaHebert Chikosi, vati vanhu vazhinji vari kuuya kuzobaiwa nesangano ravo senzira yekutiza mitsetse kuzvipatara zvehurumende. Chimwe chipatara chakazvimirira cheCIMAS, chiri kubayawo vanhu muMasvingo asi chinobaya nhengo dzacho dziri pachirongwa chekurapiwa chemedical Aid. Mumwe mushandi ataura ne Studio 7 paCIMAS aramba kudomwa nezita rake nekuti haabvumidzwi kutaura nevatori venhau ati nhengo dzavo zhinji dziri kubayiwa nyore dzisingabhadariswi. Muridzi weMakurira Private Hospital, Dr Phenias Makurira, vati zvipatara zvakazvimiririra zviri kubetsera hurumende chaizvo kutapudza huwandu hwevanoda kubayiwa nhomba vachiti chipatara chavo chiri kutangawo kubaya vanhu svondo rinouya. Mutauriri weCovid-19 Taskforce muMasvingo, VaRodgers Irimayi, vati hurumende inotenda kubatsirwa kwairi kuitwa nevezvipatara zvakazvimirira uye inokurudzira vanhu kuti vaende ikoko senzira yekutapudza huwandu kuzvipatara zvehurumende. Nyanzvi mune zvehutano dziri kukurudzira hurumende kuwedzera nzvimbo dzinobayiwa vanhu nhomba pamwe nekutenga nhomba dzakawanda. Nezuro vanhu makumi maviri nevaviri vakafa nechirwe che Covid-19 munyika izvo zvakasvitsa huwandu hwevanhu vanhu vafa pazviuru zvina nemazana maviri nemakumi maviri, 4 220. Vanhu mazana matatu nemakumi masere nevatanhatu, 386 vakabatwa nechirwere ichi nezuro wakare izvo zvakasvitsa huwandu hwevanhu vabatwa nechirwere ichi munyika yose pazviuru zana nemakumi maviri nezviviri nemazana maviri nemakumi masere nevasere 122 288. Vanhu vabayiwa nhoba yekutanga munyika vave mamiriyoni maviri nezviuru mazana maviri nemakumi manonwe nechimwe nemazana manomwe nemakumi maviri nevapfumbamwe, 2 271 729. Vabiawa nhomba yepiri vave miriyoni imwe chete nezviuru mazana mana nemakumi maviri nezvinomwe nezana nemakumi mashanu nevapfumbamwe, 1 427 159. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana senzira yekurwisa denda reCovid-19. No media source currently available 	https://www.voashona.com/a/zimbabweans-forced-to-be-vaccinated-at-private-facilities-where-they-pay-for-the-jab/6011085.html
politics	Masoja Akashungurudza Vanhu kuKwekwe Otarisirwa Kurangwa	Nhengo yebato rinopikisa rePeople’s Democratic Party, VaSettlement Chikwinya, vakabatsira neMuvhuro vamwe vagari vemuKwekwe nekusungisa masoja anonzi ainetsa pamwe nekutyora kodzero dzevanhuwo zvavo mudunhu reMidlands. VaChikwinya vanoti vakakwanisa kuita izvi kuburikidza nesdanho rakatorwa nemauto rekuburitsa nhamba dzenhare dzekuti veruzhinji vanogona kufona vasingazivikanwe vachimhang’ara kutyorerwa kodzero dzavo kunenge kuchiitwa nemauto. Vanoti vakamboedza kuti vanhu vakashungurudzwa nemauto ava vamhang'are kumapurisa, asio mapurisa akati akatorerwa masimba nemauto, izvo zvakazoita kuti vashinge kuenda kumauto. Mauto anonzi akashambadza nhamba dzinoti 0712 223 65 95 ne 0712 961 451 kuti dzishandiswe mukumhang’ara uku. VaChikwinya vanoti mushure mekufona manhamba idzi, vakanzi vaende kumahofisi emauto e 5 Brigade HQ ekuBattlefields. Vanoti vakazoenda nemumwe wevanhu vakashungurudzwa nemauto vakanokwanisa kumhang’ara nyaya yavo, uye vakabatwa zvakanaka chose. VaChikwinya vanoti vanofadzwa kwazvo nedanho remauto iri rekuedza kugadzirisa chimiro chawo uye hukama neveruzhinji. No media source currently available 	https://www.voashona.com/a/zimbabwe-soldiers-kwekwe-chikwinya/4150051.html
health	Zvitunha Zvoworera muMamochari neKushaya Magetsi kuMasvingo	Zvinhu zvaita manyama amire nerongo pachipata chikuru mudunhu reMasvingo cheMasvingo General Hospital sezvo kudzimwa dzimwa kwemagetsi kwave kupa kuti mitumbi yevanhu iri mumochari iwore. Chipatara ichi chatarisanawo nerimwe rekushomeka zvakanyanya kwemvura zvoomesera vanachiremba kuita basa ravo. Mukuru webasa pachipatara ichi, VaShadreck Zangairai, vaudza Studio 7, kuti dambudziko remagetsi nemvura riri kudzosera kumashure zvakanyanya basa pachipatara ichi. Vanoti pachipatara pari kuswera paine munhuwi wakaipa unobva kumochari nenyaya yekudzimwa kwemagetsi. Vakumbira ZESA kuti isavadzimire magetsi. Vatiwo genareta ravainaro harisi kushanda zvakanaka sezvo rave kuremerwa nekudaro vanoda rubatsiro rwekutenga rimwe rinoti dhonzei. Magetsi ari kudzimwa kunyangwe hazvo gurukota rinoona nezvemhando dzemoto VaFortune Chasi vakati ZESA hayaizodzima magetsi kunzvimbo dzose dzakakosha kusanganisira zvipatara nekunogayiwa mvura. Panyaya yekushomekwa kwemvura, VaZangairai vatiwo chipatara chiri kutopemha kuti chikwanise kucheresa zvibhorani. Mumwe chiremba asina kuda kudomwa nezita ati kushaikwa kwemagetsi nemvura kuri kuvaomesera. Dzimwe hama dzevarwere dzakaita saVaDreck Mujinga, dzinoti dzanzwa nekukumbira mvura kuvanhu vanogara mumusha weRhodene avo vari kutonetsekawo nekuiwana. Studio 7 yashanyira chipatara ichi ikaona hama dzevarwere dzichipinda pachipatara nezvigubhu uye migomo yemvura. Dhorobha reMasvingo rave nemwedzi yakawanda rakatarisana nedambudziko rekushomeka kwemvura zvichikonzerwa nekudzimwa kuri kuitwa magetsi kunocheneswa mvura kuBushemead Water Works. Mvura iyi inenge yadhonzwa kubva kudhamu reMutirikwi. Mumwe murwere, VaKudzai Manatsa vari mu ward yevarume pachipatara apa nechirwere cheshuga vanoti kushaikwa kwemvura kuri kupa kuti zvimbuzi zvisashande zvakanaka. Imwewo hama yemurwere , VaThomas Marume vanoti kushaikwa kwemvura kwavashaisa mufaro. Mayor weguta reMasvingo VaCollen Maboke vanoti dambudziko remvura riri kukonzerwa nekudzimwa kwe magetsi neZESA vachiti vakambozama kutaura neve bazi iri asi zviri kuramba. Vanachiremba pachipatara cheMasvingo ichi havana havo kuramwa mabasa sezvakaita vamwe muHarare neBulawayo asi vanoti havasi kushanda zvakanaka nematambudziko avasangana nawo aya. No media source currently available  	https://www.voashona.com/a/zvitunha-zvoworera-mumamochari-nekushaya-magetsi-kumasvingo/5198962.html
business	Bhanga reCBZ Rinofaindiswa $385m neAmerica	Gavhuna webhanga guru renyika, Doctor John Mangudya, vanoti vane chivimbo chekuti America ichabvisa mari yezvirango iri kunzi ibhadharwe nebhanga reCBZ iro rinonzi rakatyora mutemo weAmerica une chekuita nezvirango zvakatemerwa vamwe vakuru vehurumende muna 2003 vachipomerwa mhosva yekutyora kodzero dzevanhu. Hofisi yeUnited States Treasury’s Office of Foreign Assets Control kana kuti OFAC inoti CBZ yakatyora mutemo sezvo yaibatsira vanhu vebhanga reZB iro rainge rakatemerwa zvirango. OFAC yakatanga yati CBZ ibhadhare mari inosvika mabhiriyoni matatu nezviuru mazana masere zvemadhora asi mari iyi ikazodzikiswa kusvika pamamiriyoni mazana matatu nemakumi masere nemashanu emadhora mushure mekuchema chema kwakaita CBZ. Doctor Mangudya vati vane chivimbo chekuti mari iyi ichabviswa yose asi vashora zvikuru nyaya yekutemerwa zvirango kwevamwe muhurumende pamwe nemakambani anodyidza nehurumende yeZimbabwe vachiti zvinokanganisa nyaya yemabhizimisi. Asi gweta rinorwira kodzero dzevanhu, VaDewa Mavhinga, vaudza Studio7 kuti Zimbabwe haingaudze America zvekuita maererano nekudyidzana kwenyika mbiri idzi. Vati zviri kuAmerica kuona kuti zvirango zvobviswa here ichionawo nyaya yekuremekedzwa kwekodzero dzevanhu. No media source currently available  	https://www.voashona.com/a/zimbabwe-cbz-fined-by-us-ofac/4089441.html
business	Mari Inonzi neCCZ Inodiwa neMhuri paMwedzi Inonzi Inotambirwa neVashandi Vashoma Kwazvo	Sangano reConsumer Council of Zimbabwe rinoti kusvika musi wa 09 Chikumi, unove mwedzi uno, mhuri ine vanhu vatanhatu yaida madhora emunyika zviuru makumi mana nemazana matanhatu ane makumi masere nemaviri, kana kuti RTGS$40 682.84, kuti ikwanise kurarama. Asi mutungamiri werimwe sangano revashandi reZimbabwe Congress of Trade Unions, ZCTU, VaPeter Mutasa, vanoti mari iyoyo iri kutaurwa neConsumer Council of Zimbabwe yatove pasi kwazvo pachitariswa kukwira kwemitengo yezvinhu. VaMutasa vanoti iyo mari yacho yaidiwa nemhuri kuti irarame hakuna mushandi ari kuitambira sezvo vashandi vari kupiwa mihoro iri pasi kwazvo isina chaichatenga. Izvi zvatsinhirwawo nemunyori mukuru werimwe sangano revashandi, reZimbabwe Federation of Trade Unions, ZFTU, VaKennias Shamuyarira, avo vanoti mhuri ine vanhu vatanhatu yave kutoda mari inoita madhora zviuru zvishanu pamwedzi kuti ikwanise kurara nekuda kwekukwira kuri kuita mitengo yezviinhu. Mukuru werimwe sangano rinomirira vanorarama nekutengesa, reVendors Initiative for Social and Economic Transformation, VaSamuel Wadzayi, vanotiwo dambudziko rekushaya mari inokwanira mhuri ratonyanya munyika nekuda kwekuti vazhinji vave kuzvishandira. Nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti mari yakataurwa neConsumer Council of Zimbabwe inoratidza kuti mutengo wekurarama muZimbabwe uri kuramba uchikwira, zvikuru mushure mekudzikwa kwemutemo weStatutory Instrument 127. Doctor Chitambara vanotiwo mihoro iri kutambirwa nevashandi vakawanda mumapoka mazhinji iri kure kwazvo pachitariswa mari inonzi inodiwa nemhuri yevanhu vatanhatu iyi. Vanoti semuenzaniso, vashandi vemuboka rezvekurima vari kutambira madhora zviuru zvitatu nemazana matanhatu ane makumi mapfumbamwe nematanhatu kana kuti RTGS$3 696.00 pamwedzi, kuchitiwo vari muboka remachira vachitambira madhora zviuru gumi nezitatu pamwedzi, (RTGS$13 000.00), vari mukuvaka vachinziwo vari kutambira madhora zviuru zvisere, kana kuti RTGS$8 000.00. Doctor Chitambara vanoti mari iyi ishoma zvikuru pane inonzi neConsumer Council of Zimbabwe inodiwa kuti mhuri ine vanhu vatanhatu vararame iyi. Saka dambudziko iri ringagadziriswa sei? VaShamuyarira vanoti chasara chinofanirwa kuitwa nevana veZimbabwe kubatana kwevashandi pamwe nevarimi voenda kuhurumende, kwete nnechinangwa chekuibvisa pachigaro, asi kuti vagare pasi vataurirane vese voisa misoro pamwechete. Studio7 yakundikana kubata gurukota rezvevashandi nemabasa, Muzvinafundo Paul Mavima, kuti tinzwewo kuti vanoti kudii namararamiro anonzi ari kuita vashandi aya sezvo vanga vasiiri kudaira nharembozha yavo, uye vanga vasati vapindura mubvunzo wedu pataenda pamhepo. Nhaurirano dzemihoro pakati pevashandi nevashandirwi kusanganisirawo vashandi vehurumende, dzinonziwo nevashandi hadzisi kuburitsa chimuko sezvo dzisina kwadziri kuenda. Nekuda kwaizvozvo, nyanzvi munyaya dzehupfumi dzinoti vashandi vacharamba vachinoga svosve nemuromo. No media source currently available 	https://www.voashona.com/a/zimbabwe-consumer-council-of-zimbabwe-consumer-basket-zctu-zftu/5946947.html
health	Victoria Falls Inokwanisa Kubaya Nhomba Vanhu Vakawanda Zvekukwanisa kuDzivirira Kupararira kweCovid-19	Bazi rezvehutano rakazivisa neSvondo kuti munhu mumwechete akafa neCovid-19 uye vamwe vanhu makumi maviri nevaviri kana kuti 22, vakawanikwa vaine chirwere ichi. Izvi zvakasvitsa huwandu hwevanhu vafa nyika yose pachiuru chimwe nemazana mashanu ane makumi mashanu nevanomwe, kana kuti 1 557. Ukuwo, vanhu vasere, vazhinji vavo vari vana vechikoro, vanonzi vakaiswa kwavo voga (quarantine) kuBulawayo mushure mekuwanikwa kwedenda reCovid-19 pachikoro cheMzilikazi Primary School. Mukuru wezvehutano mudunhu reBulawayo, Dr. Edwin Sibanda, vaudza bepanhau reChronicle kuti vasere ava vakaendeswa kuchipatara cheThorngrove neku Elangeni Training Centre mushure mekuona kuti vamwe vevanhu ava vanogara mudzimba diki izvo zvinovatadzisa kuzogara kwavo voga. Huwandu hwevanhu vabatwa nechirwere ichi kubva zvakachatanga hwakasvika pazviuru makumi matatu nezvisere zvine makumi masere nevatanhatu, kana kuti 38 086. Ukuwo, bazi rezvehutano rakazivisawo kuti vanhu zviuru gumi nezviviri nezana negumi nevaviri, kana kuti 12 112, vakabaiwa nhomba yekutanga neSvondo izvo zvakasvitsa huwandu hwevanhu vabaiwa nhomba iyi pazviuru mazana matatu nemakumi matatu nezvitanhatu zvine mazana matanhatu, kana kuti 336 600. Vamwe zviuru zvishanu nemazana masere nevanomwe, kana kuti 5 807, vakabaiwa nhomba yepiri zvakasvitsawo huwandu hwevabaiwa nhomba iyi pazviuru makumi mashanu nezvitatu zvine mazana mana negumi nevasere, kana kuti 53 418. Izvi zviri kuuya panguva iyo dhorobha reVictoria Falls rakasvitsa huwandu hwevanhu vakwanisa kubaiwa nhomba dzose pazvikamu makumi manomwe nezvinomwe kubva muzana, kana kuti 77 percent. Izvi zvinopa kuti Victoria Falls, iyo inonzi ine vanhu vanokodzera kubaiwa nhomba vanosvika zviuru makumi maviri nezvishanu, kana kuti 25 000, rive dunhu rekutanga munyika kudzivirirwa kubva mukupararira kwedenda iri, kana kuti herd immunity. Mutungamiri wenyika, VaEmmerson Mnangagwa, avo vakabaiwa nhomba yavo yekutaga vari kuVictoria Falls, varumbidza zvikuru danho rakatorwa nedhoorobha iri rekubaya vanhu vakawanda kudaro nhomba. Studio 7 yabata mukuru anoona nezvekudzivirirwa kweCovid-19, Dr. Agnes Mahomva kuti tinzwe zvizhinji, asi vati vanga vari mumusangano. Asi mukuru weCommunity Working Group on Health, VaItai Rusike, vanoti zvinofadza chose kuti Victoria Falls yakwanisa kuwana vanhu vakawanda kudaro vabaiwa nhomba, asi vanoti dhorobha iri rakakwanisa kuita izvi sezvo rakangotanga nekubaya munhu wese. VaRusike vanoti mamwe madhorobha nemaguta vakatanga kubaya nhomba iyi muzvikamu zvikamu, izvo zvakaita kuti vanhu vaibaiwa vave vashoma. Asi vanoti kubayiwa nhomba kwevanhu vanosvika zvikamu makumi manomwe nezvinomwe kubva muzana uku kunogona kushaya basa kana vashanyi pamwe nevanhu vanobva munzvimbo dzakapoteredza dhorobha iri vasina kubaiwawo sezvo vachikwanisa kusiya zvakare hutachiwana hweCovid-19 pavanopinda nekubuda mudhorobha iri. Dhorobha reVictoria Falls rinonzi rakawaniswa nhomba inoita makumi matanhatu ezviuru, zvichireva kuti vagari vanosvika makumi matatu ezviuru vanokwanisa kubaiwa nhmbo dzose dziri mbiri. No media source currently available 	https://www.voashona.com/a/zimbabwe-covid-19-update-victoria-falls-get-herd-immunity-itai-rusike/5867111.html
politics	Mutungamiri weSouth Africa, VaRamaphosa, Vanodimurira Rwendo Rwavo kuUNGA Panzira Vomhanyira Kumusha Kunogadzirisa Dambudziko reMagetsi	Mutungamiri we South Africa, VaCyril ramaphosa, vamanikidzwa kudimurira rwendo rwavo rwekumusangano weUnited Nations General Assembly kuNew York svondo rino nekuda kwedambudziko rinonzi rabata nyika yavo rekudzimwa-dzimwa kwemagetsi, uko kunonzi kuri pa stage 6. Mutauriri waVaRamaphosa, VaVincent Ngwenya, vakazivisa neSvondo kuti VaRamaphosa, avo vari ku Britain kurufu rwaMambokadzi Elizabeth Vepiri, vave kubva vangodzokera kumusha mushure mekuvigwa kwaMambokadzi, kwete kunanga ku New York kumusangano weUNGA sezvakanga vakaronga. Aka hakasi kekutanga kuti VaRamaphosa vadimurire rwendo rwavo pakati nekuda kwedambudziko remagetsi. Muna 2019, vakadimurira zvakare rwendo rwavo kuEgypt pakati mushure medambudziko rimwechetero remagetsi. Kambani yemagetsi ye eskom inonzi iri kunetseka zvikuru kuwanisa nyika magetsi anoikwanira. T Nyanzvi mune zvematongerwo enyika, vachidzidzisa paTswane University of Technology, Muzvinafundo Ricky Munyaradzi Mukonza, vanoti vanoona sekuti VaRamaphosa vatora danho rakakodzera rekuti vadzoke kumusha kunoona nezvedambudziko iri vari pamwechete nezvizvarwa zvenyika yavo, sezvo matambudziko ose achizongoguma aiswa pamakumbo pavo. No media source currently available 	https://www.voashona.com/a/6753044.html
politics	Nhengo dzeZanu PF Dzoratidzira Dzichiti Sarudzo dzeMubato Ngadzidzokororwe	Dzimwe nhengo dzeZanu PF dzaratidzira pamuzinda webato iri dzichiti dziri kuda kuti sarudzo dzekutsvaga nhengo dzichamirira bato ravo musarudzo dzenyika dzidzokororwe zvichitevera kusafamba zvakanaka kunonzi kwakaita sarudzo idzi. Dzimwe nhengo dzeZanu PF dzinobva munzvimbo dzakasiya-siyana dzaungana pamuzinda webato iri neChina mangwanani padzaratidzira dzakatakura zvinyorwa zvakasiya-siyana dzichiti hadzisi kufara nemafambisirwo akaitwa sarudzo dzema primary mubato radzo. Vanhu ava vaimba zvakaomarara vachiti sarudzo dzekutsvaga vachamirira bato kuHatfield, Goromonzi North, Goromonzi South, Mbare, Harare South nedzimwe nzvimbo dzinofanira kudzokororwa sezvo dzichiti sarudzo idzi hadzina kufamba zvakanaka. Mumwe wevanga vachiratidzira ava, VaWilson Nyamuchena, avo vanogara kuHatfield, vaudza Studio 7 kuti VaDanny Masukume havana kukunda musarudzo dzavakaita neMuvhuro vachiti VaDaniel Makanga ndivo vakanga vachidiwa nevatsigiri vakawanda. VaNevson Dube vanotiwo vanhu vakawanda vakarambidzwa kuvhota pasarudzo idzi munzvimbo dzakawanda vachiti vanhu vave kunzi vamirire bato iri musarudzo vanhu vasina rutsigiro rwenhengo dzebato. Amai Beula Chinyika vanotiwo kuGoromonzi kwakaitika mashura apo Amai Petrolla Kagonye vanove gurukota rinoona nezvevashandi vakanzi ndivo vakunda musarudzo ivo vachinzi vakanga vakundwa. Mumwe wevabva kuGoromonzi kuzoratidzira pamuzinda weZanu PF, VaGenius Garande, vati Amai Kagonye vakabirira VaOzwell Gwanzura zviri pachena vachiti migoro yakange yakatakurirwa mavhoti yakambobuditswa mumba yaaiverengerwa ikazodzoka zvave kunzi ndivo vakunda. Muzvare Tracy Nyamapfeni vekuMbare vatiwo kubirirwa kwakaitwa sarudzo kwakaitwa kuchishandiswa mapurisa ayo anonzi ndiwo aivhotesa vanhu musaridzo dzeZanu PF idzi. VaTendai Savanhu ndivo vari kunzi vakakunda kuMbare asi vatsigiri vebato iri vanoti VaSavanhu vakangodzimikirwa kuvanhu ivo vakundwa musarudzo. Vamwe vakakundwa musarudzo idzi ndiVaChristopher Mutsvangwa vanove mukuru wesangano revaimbova varwi vehondo yerusununguko uye vari chipangamazano muhofiis yemutungamiri wenyika. VaMutsvangwa vaudza Studio7 parunhare kuti havasi kufara nemafambisirwo akaitwa sarudzo kuNorton uko kwavaikwikwidza vakati vachiri kubanatidza humbowo hunoratidza kuti sarudzo dzakabirirwa sei ku Norton hwekuratidza murongi wemisangano mubato ravo, VaEngelbert Rugeje. Vanga vachiratidzira ava havana kukwanisa kuona VaRugeje avo vanga vachinzi vari muhofisi mavo vachitambira zvichemo zviri kunzvimbo dzakasiyana-siyana munyika yose uko kunonzi sarudzo idzi hadzina kufamba zvakanaka. Patavabata parunhare, VaRugeje vati vari mumusangano vakati tigozovafonera mukupera kwezuva. Varatidziri ava vatiwo kana nhuna dzavo dzikasatambirwa vanogona kuvhotera mapato anopikisa musarudzo dzenyika dzakatarisirwa kuitwa mumwedzi mishoma iri kutevera. No media source currently available 	https://www.voashona.com/a/zanu-pf-demos-against-primary-elections-results/4376526.html
business	ILO Yoyambira Zimbabwe nezveKushandiswa kweFacebook neWhatsApp Mukunyengedzwa kweVanhu Kuenda Muhunhapwa	Mumwe mukuru muhofisi yesangano reInternational Labour Organization kana kuti ILO muZimbabwe neNambia akaudza komiti yedare reSenate muHarare nhasi kuti vamwe vanhu vanoshambadzira mabasa pamadandemutande akaita seFacebook ndivo vari kukwezva vanhu kuti vagume vapinda muhunhapwa kana kuti human trafficking. VaAdolphus Chinomwe, mukuru weILO vaudza komiti yedare reSenate kuti madandemutande mazhinji ari kushandiswa anenge asina kunyorweswa zviri pamutemo. Vanhu vanenge vanyeperwa kuti kune mabasa vanozoguma vobatwa senhapwa kana kubatwa chibharo. Vatiwo madandemutande akaita seFacebook, Twitter neWhatsApp ndiwo avewo kushandiswa zvakanyanya nemakoronyera aya kukwezva vanhu kuenda kunze kwenyika vachivimbiswa mabasa anobhadhara mari yepamusoro kana kuvimbiswa nzvimbo dzechikoro. VaChinomwe vati basa rekutengesa vanhu kana kuti human trafficking, rine mari yakawanda chose zvekuti pagore rega rega pasi rese rinoburitsa mazana matanhatu emabhiriyoni emadhora. VaChinomwe vati zvakakosha kuti dzihurumende dziongorore vanhu vanoita izvi. Vanotiwo zvakakosha kuti hurumende inyorese kana kuvanechekuita nevanhu vayo vanenge vachibuda munyika vachiti izvi zvinogona kubatsira kuti vaye vanenge vachishanda kunze kana vachinge vapinda mumatambudziko vakwanise kuwana rubatsiro. Vaenderera mberi vachiti nyaya yekubuda kwevanhu munyika vachinotsvaga basa kana kuenda kunoshanda inonetsa nekuti kazhinji kazhinji vanhu vanongobuda munyika vasina kutaura kwavari kuenda uye vamwe vanongoenda vasina ruzivo rwekwavanoenda. VaChinomwe vati handi vashandi vemumba chete vanobatwa chibharo kana kushandiswa senhapwa vachiti kana vanhu vakadzidzira mabasa avo mumakoreji nemaUniversity pamwe nevatambi vebhora nemimwe mitambo vari kubatwa nemambure aya. Vatiwo zvinonetsa kurambidza vanhu kuti vasabude munyika kunotsvaga mambasa sezvo kuita izvi kuri kutyora kodzero dzavo. Sachigaro vekomiti iyi, Rtd General Mike Nyambuya, vati komiti yavo inoshushikana chose nekubuda kwevanhu munyika vachinobatwa chibharo kunze kwenyika uye vanoti vari kuita ongororo yekuona kuti kodzero dzevanhu vemuZimbabwe hadzisi kutyorwa here. VaChinomwe vati nyika inogona kuwana mari yakwanda chose kana ikaronga nekuona kuti zvizvarwa zveZimbabwe zvinoshanda kunze zvagara zvakanaka. Gore rapera munyika makamboita dambudziko guru mushure mekunge mamwe madzimai apinda muhunhapwa kunyika dzakaita seKuwait neSaudi Arabia. Hurumende yakatozomanikidzwa kuti ipindire mushure mekunge vakawanda vachema chema nemabatirwo ezvizvarwa zveZimbabwe izvi. Zvinofungidzirwa kuti vanhu vari pakati pemamiriyoni makumi maviri nematatu vari muhunhapwa munyika dzepasi rino. Bazi reUnited States Department rinoti vanhu vari pakati pezviuru mazana matanhatu kusvika zviuru mazana masere vanopinzwa muhunhapwa vanosvika makumi masere kubva muzana vari madzimai uye vamwe vakawanda vari vana vadiki. No media source currently available 	https://www.voashona.com/a/zimbabwe-matongerwo-enyika/3900358.html
politics	VeMDC-T neZanu-PF Votatarika Kuita Sarudzo dzemaPrimary Zvoshorwa neVakawanda	Vanoongorora zvematongerwo enyika pamwe neveruzhinji vanoti kunyunyuta kuri kuita vatsigiri vemapato makuru munyika eZanu PF neMDC-T inotungamirirwa naVaNelson Chamisa pamasarudzirwo ari kuitwa vachamirira mapato aya musarudzo kunoratidza kuti mapato aya haasi kuita zvinhu pajekerere. Bato riri kutonga reZanu PF rakaita sarudzo dzemaprimary svondo rapfuura idzo dzakasiya vazhinji mubato iri vasina mufaro. Sarudzo idzi dziri kuitwa zvekare mune mamatunhu umo dzisina kufamba zvakanaka. MDC T yaChamisa iri kuita chirongwa chekuti vanoda kumirira bato iri vataurirane uye muHarare veruzhinji vakaramba izvi pamisangano yakaita mhirizhonga, nekupopotedzana. Sezvaitika muZanu PF vamwe vanoti mazita avo akabviswa pavanhu vachakwikwidza zvisina tsananguro asi vakuru vebato iri vanoti vari kutevedza gwara resarudzo ravakabvumirana. Mumwe mugari wemuHarare, Tafadzwa Shumba, audza Studio 7 kuti zviri kuitika mumapato makuru aya zvinoratidza kuti mapato aya haasarudze vatungamiriri vawo pajekerere. Izvi zvatsinhirwa naVaOwen Dhliwayo avo vati matambudziko aya ari kukonzerwa nevakuru vakuru mumapato aya avo vari kusima vanhu vavanoda munzvimbo dzakasiyana siyana. Vanoti semaonero avo izvi zvinogona kukanganisa mapato aya musarudzo. Mutungamiriri webato rinopikisa reDemocratic Party, Dr Wurayayi Zembe, uye risiri kukwikwidza musarudzo dzegore rino, vaudza Studio7 kuti hapana zvinoshamisa pane zviri kuitika mumapato maviri aya nekuti haana tsika yekudoma vanoamirira pajekekere. Zanu PF yave mutungamiriri mutsva zvichitevera kubviswa pachigaro kwevaive mutungamiriri webato iri, VaRobert Mugabe, gore rapfuura. MDC T yavewo nemutungamiri mutsva zvichitevera kufa kwevaive mutungamiriri webato iri, VaMorgan Tsvangirai, muna Kukadzi gore rino. Mukuru wePlatform For Youth Development, VaClaris Madhuku, vanoti kunetsana kuri kuitika mumapato maviri aya kunogona kupinda musarudzo dzemunyika. Vati zvinosuwisa kuti zviri kuitika muZanu PF ndizvo zvave kuitika muMDC-T. Vanoongorora zvematongwero enyika vakazvimirira, VaVivid Gwede, vaudza Studio7 kuti zviri kuitika muZanu PF neMDC-T zvinoratidza pachena kuti nyika ichiri kumashure panyaya dzekuita sarudzo dzakachena. Vamwe vakakundwa musarudzo dzeprimary dzeZanu PF vakatozivisa kuti vachakwikwidza musarudzo dzenyika vakazvimirira. MuMDC-T mune vamwe vasiri kufara nemafambisirwo ari kuitwa zvinhu uye vari kumirira bato iri kuHarare West, Muzvare Jessie Majome, vazivisa nhasi kuti vachakwikwidzqa vakazvimirira sezvo vari kupokana nezviri kuitika mubato ravo. VaMadhuku vatiwo veruzhinji havafaniri kungovhotera munhu nekuti ndewe bato ripi uye vanofanira kuvhotera vanhu vanokwanisa kuvamirira kunyange vasina mapato vaanomirira. Zvichakadai veZimbabwe Electoral Commission nhasi vazivisa nzvimbo dzekuti veruzhinji vaenda kunoongorora mazita avo mugwaro revavhoti kana kuti Voters Roll mumatunhu ose munyika kutanga musi wa 19 mwedzi uno. ZEC yazivisawo kuti vanhu vachange vachikwanisawo kuita izvi pambozhanhare dzavo. No media source currently available  	https://www.voashona.com/a/4394274.html
business	VaMthuli Ncube Voparura Bhajeti reZWL$4, 2 Trillion	Gurukota rezvemari Muzvinafundo Mthuli Ncube nhasi vaparura bhajeti regore rinouuya reZWL4.2 trillion vachitarisira kuti hupfumi hwenyika huchakura nezvikamu zvitatu nechidimbu kubva muzana kana kuti 3,5%,.\n\nVaNcube vati hurumende inotarisira kuwana ZWL$3.9 trillion dollars yemuno asi inotarisira kushandisa ZWL$4.2 trillion uye vanenzira dzavachandisa kuti mari iyi ikwane.\n\nVati zvinangwa zvikuru zvebhajeti ravo zvinosanganisira kutsigira mabasa ekurima, kusimudzira mabasa ezvicherwa, hutano ndezidzo.\n\nVati nekuda kwaizvozvo vapa mari yakawanda kubazi redzidzo yepasi.\n\nBasi redzidzo yepasi rapihwa ZWL$631 billion yemadhora emuno inova mari yakawanda kudarika mamwe mapazi.\n\nPamakomisheni ese Zimbabwe Electoral Commission ndiyo yawana mari yakawanda, 76 billion. yemadhora emuno kuti igadzirire sarudzo dzegore rinouuya.\n\nVaNcube vatora mamwe matanho ekuwedzera kana kubvisa mitero yakaita seValue Added Tax iyo yawedzerwa kusvika pazvikamu gumi kubva muzana.\n\nVadzorawo mutero pachikafu chinotengwa kunze kwenyika. Mutero uyu wainge wambobviswa senzira yekurerutsira veruzhinji kuti vatenge chikafu chinemutengo uri pasi.\n\nVaimbove gurukota rezvemari VaTendai Biti veCCC vachimirira Harare East vaudza Studio 7 kuti varwadziwa kuti VaNcube vawedzera mitero, inobata varombo.\n\nVaBiti vati bhajeti iri ringadai raitwa pachishandiswa madhora eku America\n\nVanokokera nhengo dzeMDC - T muparamende, VaDavid Tekeshe, vachimirira Makoni Central vatiwo bhajeti ravaNcube harina matanho anopedza kutambura kweveruzhinji munyika.\n\n\nAsi muzvinabhizimisi zvakare varisachigaro weGrain Millers Association of Zimbabwe VaTafadzwa Musararavati vanofara chose nematanho atorwa naVaNcube mubhajeti ravo.\n\n\nNhengo yeZanu PF yekuMashonaland East Amai Tatenda Mavetera vanoti vafara kuti mapazi edzidzo yepasi nerehutano ndiwo awana mari yakawanda.\n\n\nBhajeti richazeiwa neparamende kutanga musi 6 mwedzi unouya uye rinogona kupaswa sezvariri kana kusandurwa semaonero anenge achiita nhengo dzedare reparamende. No media source currently available 	https://www.voashona.com/a/6848837.html
business	Amai Jennifer Rupiya Voshura Mare neKuveza Masofa neZvimwe muHarare	Mumwe mudzimai wemuHarare Amai Jennifer Rupiya vakatanga bhisinesi re kuveza mugore ra 2010 kunyangwe hazvo vainge vasina kuzvifundira. Asi parizvino vave nyanzvi mubasa ravo kunyangwe zvinhu zvisina kumira zvakanaka panyaya yehupfumi. Amai Rupiya vakataura nenhepfenyuro yeReuters nezve basa ravo. Amai Rupiya mumwe wemadzimai mashoma munyika vari kuita basa rekuveza masofa nezvimwe zvinoshandiswa mudzimba. Mahofisi avo ari kumucheto kweguta reHarare. Vakatanga kambani yavo inonzi Charlywood Investments makore matanhatu apfura mushure mekumboita bhizimisi rekutengesa zvidyiwa. Asi mushure mekuona zvaiitwa nevamwe vakabva vakwezva kuti vadewo kuita basa rekuveza. Vakabva vatanga kudzidzira kubva kune vamwe vari mudzimai ega pabasa rinowanzoitwa nevarume. Amai rupiya avo vane makore makumi mana neshanu (45) vanoti zvange zvisiri nyore kupinda mubasa iri sezvo vamwe vanhu vasingadi kuti basa ravo riitwe nemunhukadzi. Asi vanoti havo vaiwana kurudziro kubva kune vamwe vaiuya kuzogadzirwa midziyo yakaita semasofa . Masofa aAmai rupiya anotengeswa nemari inotangira pa $100 kusvika ku $1000. Vanhu vanodarika mamiriyoni matanhatu munyika vanonzi vave kuzviitira mabasa emaoko nekuda kwekusamira zvakanaka kwakaita zvinhu munyaya dzezvehupfumi. Zvitoro zvizhinji zvine mukurumbira munyika zvakavhara uye parizvino zvavekushandirwa nevanhu varikuzviitira mabasa emawoko. Kushaikwa kwemari nekushaikwa kwehutongo hwejekerere zvinonzi zvakonzeresawo kusagadzikana kwezvinhu munyika. Kunyangwe zvinhu zvirikuramba zvichiwona Amai Rupiya avo vane vana vatatu vanoti shuwiro yavo ndeyekuti bhizinesi ravo rirambe richifamba zvakanka kunyanya panguva ino yezororo yekusimusi. Kambani yavo ye Charlywood Investments ine vashandi vatatu vanopota vachiuya kana basa rakawanda. Vamwe vanoshanda naamayi Rupiya Va Enoch Manhunha vanoti kubudira kwavo kunoyemurika. Mumwewo muvezi VaRonny Katerere vanoti varikufarawo nemashandiro avo. Amai Rupiya vanokurudzira mamwe madzimai kuti ayedzewo mamwe basa anozivikanwa sevarume sezvo izvi zvichizovapa mukana wekuratidza hunyanzvi hwavo mune mabasa ese ese. No media source currently available 	https://www.voashona.com/a/zimbabwe-africa-carpenter-harare/3607288.html
politics	VaMugabe Vosvika kuSouth Africa kuMusangano weSADC	Mutungamiri wenyika VaRobert Mugabe vasvika muSouth Africa kumusangano weSADC Summit wechimakumi makumi matatu nenomwe. Mamwe makurukota kusanganisa gurukota rezvekudyidzana nedzimwe nyika VaSimbarashe Mumbengegwi vatori kumusangano uyu kare kunopinda mumisangano yamakurukota yapera nhasi. Dingindira remusangano uyu rakanangana nekuunza mushandirapamwe pakati pehurumende nevemabhizimisi.  Musangano weSADC uri kutanga Mugovera uchipera nemusi weSvondo. Mutungamiri wenyika yeSouth Africa VaJacob Zuma ndivo vanenge votora chigaro chekuva sachigaro weSADC kubva kuna Mambo Mswati vechipiri vekuSwaziland. Musangano uyu uri kutarisirwa kuva wakaomera VaMugabe nenyaya yemudzimai wavo Amai Grace Mugabe avo vari kupomerwa mhosva yekurova mumwe musikana, Gabriella Engel ainge aine vanakomana vavo Chatunga Bellamin naRobert Junior yakonzera mutauro munyika yeZimbabwe nepasi rose. Nyanzvi munyaya dzezvematongerwo enyika vachidzidzisa paMulungushi University kuZambia VaShakespear Hamauswa vanoti zvizvarwa zveZimbabwe zvine mukana wekukurudzira SADC kuti itaure nezvesarudzo dzichaitwa gore rinouya. No media source currently available 	https://www.voashona.com/a/zimbabwe-matongerwo-enyika/3988332.html
business	Nyanzvi Dzinoti Huori neMitemo Isina Kujeka Zvodzosera Nyika Kumashure paNyaya yeZvicherwa	Mutungamiri wenyika VaEmmerson Mnangagwa vanoti chido chavo ndechekuti zvicherwa zviunze mari inosvika mabhiriyoni gumi nemaviri panosvika gore ra2023. VaMnangagwa vakataura mashoko aya svondo rapera pakunyoreranwa kwechibvumirano chekuchera lithium pakati pekambani yekuChina ye Zhejing Hayou Cobalt neyekuAustralia inonzi Prospect Resources Limited. Kambani yekuChina yakabhadhara mari inosvika mamiriyoni mazana mana nemakumi maviri nemaviri kana kuti US422 million. Mugodhi weLithium uyu unonzi Arcadia Mine. Ko Zimbabwe yakakomborerwa nezvicherwa zvakaita segoridhe, Lithium, koromo, mangoda, platinum nezvimwe ingakwanise kuona chouviri sei pazviri uye nyanzvi munyaya dzezvehupfumi dzinooona sei chibvumirano chitsva ichi? Nyanzvi munyaya dzezvehupfumi Muzvinafundo Gift Mugano vanoti chibvumirano ichi chakakosha asi vanoda kuita zvechioko muhomwe ndivo vanopa kuti vanhu vasade kupinda munyika kuzotanga mabhizimisi. Mashoko aya atsinhirwa nenyanzvi munyaya dzezvehupfumi Doctor Prosper Chitambara vanoshanda nesangano eeLabour and Economic Development Research Institute avo vatiwo zvinorwadza kuti nyika haina zvakawanda zvairi kuwana mukutengesa zvivanikwa vakati panoda kuumbwa masangano ekuti pasaitwe huori. Vatiwo makambani akawanda anochera zvicherwa ari kunzi ambomira kubhadhara mitero zvopa kuti nyika inyanye kurasikirwa nemari. Vanoona nezvekufambiswa kwemabasa musangano reAnti Corruption Trust of Southern Afica VaAlois Chaumba vanoti zvakakosha kuti pazvibvumirano zvakadai, hurumende inyatsobude pachena kuti zvinofamba sei pazvibvumirano zvakadai kumisa nyaya dzehuori. Imwe nyanzvi munyaya dzezvehupfumi VaVictor Bhoroma vanoti Zimbabwe inofanira kukurudzira vekunze kuti vakwenenzvere zvicherwa zvavo munyika kuti nyika iwane mari yakawanda nekuvamba mabasa. Zimbabwe iri kuyedza kuita chibvumirano chakadai nekamabani yeZimplats kuti ikwenenzvere chiwanikwa ichi munyika kuti nyika iwane chouviri. Asi izvi zvave nemakore akawanda zvichiyedza kuitwa kubva mushakabvu Robert Mugabe vachiri mutungamiri wenyika. Sezvo Zimbabwe iri makara asionane nedzimwe nyika dzakabudirira dzakatemera vatungamiri venyika zvirango, makambani ekuChina akawanda ndivo ave kuchera zviwanikwa munyika zvinosanganisira mangoda kwaMarange nezvimwe. No media source currently available   	https://www.voashona.com/a/nyanzvi-dzinoti-huori-nemitemo-isina-kujeka-zvodzosera-nyika-kumashure-panyaya-yezvicherwa/6373137.html
business	Vashandi , Vashandirwi Vopesana paBhiri Richavandudza Mutemo weMabasa neVashandi	Gweta riri kumirira vashandi veZuva Petroleum vakadzingwa basa, Muzvinafundo Lovemore Madhuku, vanoti vanotambira nemaoko maviri bhiri rehurumende iro riri kuda kuvandudza mutemo wevashandi nemabasa. Bhiri iri riri kutarisirwa kununura vashandi vanodarika makumi maviri ezviuru avo vanonzi varasikirwa nemabasa kusvika pari nhasi zvichitevera mutongo wakapiwa nedare reSupreme Court mwedzi wapera. Bhiri iri riri kutarisirwa kupinda mudare reparamende nemusi we Chipiri, rozonzwikwazve mudare reseneti nemusi weChina. Mutungamiri wenyika, VaRobert Mugabe, vanozotarisirwa kuisa runyoro rwavo pabhiri iri chero nguva kubva nemusi weChishanu kuti uve mutemo. Kana rave mutemo, bhiri iri rinotarisirwa kubatsira vashandi vakadzingwa mabasa vakaenda vasina chekupukutisa dikita, kuti vakwanise kupiwa mihoro yemasvondo maviri pamagore roga-roga ravakagara pabasa. Muzvinafundo Madhuku, avo vanotungamirawo bato reNational Constitutional Assembly, NCA, vanoti chakangoipa chete pabhiri iri ndechekuti riri kuda kuti vashandi vakamiswa mabasa vapiwe mari shoma kana pachitariswa zvavakaitira makambani akavamisa mabasa aya. “Mutemo wakanaka chose,” Muzvinafundo Madhuku vanodaro. “Ndizvo zvatagara tichifunga kuti mutemo wedu unofanirwa kuita.” No media source currently available Asi mukuru wesangano revashandirwi reEmployers Confederation of Zimbabwe, EMCOZ, VaJohn Mufukare, vanoti bhiri iri ramhanyiswa zvakanyanya pasina kutarisiswawo huipi hwaro, izvo zvichaita kuti vanoda kusima mari dzavo munyika vasauye. “Handizvo zvakataurwa nemutungamiri wenyika VaMugabe pazuva rekucherechedza magamba,” vanodaro VaMufukare. “Tinofunga kuti pane zvizhinji zvaifanirwa kutanga zvatariswa kuitira kukwezva vanoda kupinda munyika.” No media source currently available  	https://www.voashona.com/a/zimbabwe-politics-labour-amendment-bill-workers-emcoz-madhuku/2921124.html
business	RBZ Yoti Inomira neGwaro reMazita eVanhu Vari Kubira Nyika Mari Vachiburitsa Kunze	Gavhuna webhanga guru renyika Doctor John Mangudya vanoti vanomira negwaro ravakaburitsa revanhu vavanoti vari kubira nyika mari vachiiyendesa kunze kwenyika zvisiri pamutemo. Arthur Chigoriwa anotipa nyaya inotevera. Gwaro rakaburitswa iri riri kushorwa nevakawanda vanoti vaitarisira kuona mazita evakuru-vakuru vezvematongerwo enyika sezvo vakawanda vavo vachinzi vanoendesa mari yehuwori kunze kwenyika. Asi VaMangudya vanoti vanomira negwaro ravo sezvo zviri kuita makabhani aya nevanhu ava zviri kuita kuti vanhu vashaye mari munyika. Panyaya yekuti pane vanhu vari kufungidzirwa nevakawanda kuti vari\nkuita zvehuwori vachiburitsa mari, VaMangudya vanoti kana pane anoziva vanhu vacho ngaamhan'are. Mumwe mugari wemuChinhoyi, VaJasper Kawondera, vanoti gwaro rakaburitswa harina mazita evanhu vanofungidzirwa nevakawanda kuti vane mari dzakawandisa kunze kwenyika. VaKawondera vanoti zviri pachena kuti vanhu vakatiza munyika\nvakaendesa mari kunze kwenyika zvisiri pamutemo iyo yavave kushandisa\npari zvino. Vanoti kune mazita ari pamiromo pevakawanda asiri mugwaro reRBZ iri, zvikuru vakuru-vakuru muhurumende, nemamwe mapoka ezvemabhizimusi, nematongerwo enyika. Mumwe mushandi weimwe kambani anoda kuzivikanwa nezita rekuti\nTambudzai anoti mazita akaburitswa mashoma sezvo kambani yavo iyo\ninotengesa nzvimbo dzekuvaka dzimba kuvagari vari kunze kwenyika, asi\nvachibhadharira mari yekutenga kuBritain. Mamwe makambani nevanhu vakaburitswa mazita avo vanoti zvakabuda mugwaro reRBZ manyepo sezvo vakapedzerana nebhanga guru renyika iri kare. Kunyange vakuru vemakambani varamba kudomwa nemazita vanoti vakapedzerana nebhangi guru renyika. Mumwe mushandi wekambani yeUnilever asina kuda kudomwa nezita anoti zita rekambani yake rakadomwa nekuda kwekusagona basa kwebhangi guru\nrenyika sezvo vakabhadhara mari yakabuda kare kare. Nyanzvi munyaya dzezvehupfumi, vachishanda nesangano reLabour and Economic Development Research Institute, Doctor Prosper Chitambara, vanoti vanhu vakaburitswa mugwaro iri vashoma zvichienzaniswa nemari yakambotaurwa iyo inosvika kumabhiriyoni ane chitsama. VaChitambara vanoti hurumende ichine mukana wekuzvichenesa kana ikaita\nkomishoni inoongorora kuburitswa kwemari munyika nemunhu wese. Kuburitsa mari zvisiri pamutemo kana kuwana mari kunze kwenyika munhu\nasingataure kuhurumende mari yaanenge awana kuti abhadhare mutero\nimhosva. Vamwe vanoona nezvehupfumi vanoti mitemo yakafanana nekurambidza\nvemabhizinisi kudzosera mari yavanenge vashanda kumusha kwavo zvimwe\nzvezvinhu zvinodzinga vemabhizinisi vekunze. Mamwe magweta anotiwo zvinonetsa kusunga vakaburitsa mari ava sezvo mutemo wacho usina kujeka. No media source currently available 	https://www.voashona.com/a/zimbabwe-economy-externalization-mangudya/4319770.html
business	Vagari veBuhera South Voranga Kuramba Kubhadhara Mitero kuKanzuru Yavo	Vagari pamwe nevemabhizimusi vekuBirchenough Bridge kudunhu reBuhera South, kuManicaland, vari kunyunyuta nekushaya budiriro kwenzvimbo yavo kunyange hazvo vachiti vari kubhadhara mari dzemitero kukanzuru yavo. Vagari ava vanoti vava nechisungo chekuti vasabvisa mari dzemitero kudzamara vagutsikana nezvavari kuitirwa nekanzuru. Vagari ava vanoti kubva pakatarwa kuti Birchenough Bridge yave imwe dzenzvimbo dzichange dziri kuzosimudzirwa kuitwa madhorobha maduku makore anoda kupfuura makumi maviri adarika, hapana chinobatika pabudiriro chakaitwa nekanzuru. Venharaunda iyi vanoti Birchenough Bridge pamwechete neMurambinda Growth Point zvakatangirana pamwechete pakupiwa chidanho chekuti zvive mizinda yebudiriro kumaruwa asi Birchenough Growth Point yakasarira kwazvo. Amai Mercy Saize Mtsveta mumiriri wavana muzvinabhizinesi paBirchenough Growth Point. Amai Mtsveta vanoti kunyangwe vachiziva kuti nzvimbo yavo yakatangwa kudomwa kuti ichange ichizova ichisimukira, hapana chiri kufamba asi uku ivo vachibvisa mari kukanzuru yavo yeBuhera Rural District Council. “Kuno kuBirchenough, kuBuhera South takasungwa neCouncil nendaa yeGrowth Point ino zvichinzi tinoda maDevelopment Levy but maDevelopment Levy acho anoshandi chinyi asi imo muno muri mudondo? Vanotora mari dzedu muno vachinodzishandisa kwaMurambinda, izvozvi Murambinda yava taundi, but Murambinda isecond pamaGrowth points emuno muBuhera, Birchenough ndiyo growth point yekutanga. Nyangwe mukanozvitarisa pakubvisa mari dzemarates isusu kuno veBirchenough tiri number one pakubvisa uye nemitero yacho yemashops, but hapana kana chimwechete chatakaitirwa chinotaridza kuti mari dzedu pane chedzinoshanda.” Muzvinabhizinesi ava vanoti nekuda kwenyunyuto dzevagari, varovera mwoyo kudombo kuti vave kumbomira kubvisa mari dzemitero kukanzuru yavo. Amai ava vanoti paifanirwa kunge paine musika wemabhazi hapana kana nechimbuzi chekuti vanhu vazvibatsire, asi kanzuru iri kungovabvisisa mari kwemakore nemakore. VaFrancis Magaa ndivo sachigaro vevagari vekuBirchenough Bridge Growth point. VaMagaa vanoti vanogarochema nekanzuru yavo pamusoro pekusarira kuri kuita nharaunda yavo mune zvebudiriro. “Zviri kutitambudza ndaa yekuti growth point yedu iyi zvatinobhadhara zvinoenda kunotorwa zvoenda kwaMurambinda, Murambinda waakutokura isusu kuno takafa asi apo panga pagadzirwa zvakanaka asi patofazve. Handizivi kuti Murambinda chii achitora zvinhu zvedu kuendesa ikoko; kuti ndiko kune mahofisi edistrict here hameno? Isusu tinoda kuti panapa pakure pasimukirewo growth point yedu isumukire, pano pachigara pakafa! Hatichazivi kuti tochemera kupi,” vadaro VaMagaa. VaMagaa vanoti musika wange wovakwa nekanzuru yavo wakaregwa makore gumi apfuura pasina chikonzero chakapihwa asi vagari nevemabhizinesi vachibvisa mari mwedzi wega wega. Vanoti mugwagwa unobva paBirchenough wakananga kwaMurambinda haugadziriswe nenguva izvo zvinoita kuti usafambike; uye chikoro chekanzuru cheBirchenough Bridge Primary hachina makamuri ekudzidzira akakwana. Vemabhizinesi vanotarisirwa kubvisa madhora zana nemakumi maviri pagore, vane misha muGrowth Point vachibvisawo madhora makumi matanhatu. VaZodai Chamutsa mumwe mugari wekuBirchenough. VaChamutsa vanochema nerekuti nzvimbo yavo haina migwagwa yetara zvichienzaniswa neyave kwaMurambinda, uye hakuna magetsi emumigwagwa kanawo ma tower lights, anoita kuti vakwanise kufamba usiku, uye kuderedza njodzi dzekubatwa kwiyo kana kubhinywa. Kanzuru iyi iri kuyambira zvakare vane masitendi munzvimbo iyi ayo vasiri kusimudzira kana kuvaka kuti vachazoatorerwa achitengeserwa vamwe vari kuda zvavo kuvaka nenguva. Studio7 hainda kukwanisa kutaura naMudzviti weBuhera VaChris Mavhisa sezvo vanzi vange vari mumusangano. No media source currently available 	https://www.voashona.com/a/zimbabwe-residents-of-buhera-south-demand-development-of-their-area/4400254.html
politics	Nyaya yeKutemerwa Zvirango neBritain kweVanodzivirira Nyika Yokonzera Mutauro	Mumavhiki maviri anotevera, sangano reEuropean Union riri kutarisirwa kuti rizeye zvekare nyaya yezvirango zvakatemerwa vamwe vakuru vakuru muhurumende. Mutungamiri weAmerica, VaJoe Biden, vari kutarisirwawo mukutanga kwaKurume kuti vazeyewo zvakare kuti vowedzera here kana kuti kwete zvirango zvakatemerwa vamwe vatungamiri vari kupomerwa mhosva yekutyora kodzero dzevanhu. Asi semunongedzo wekuti zvinhu hazvina kumira zvakanaka, hurumende yeBritain yakatemera zvirango gurukota rezvevasori, VaOwen Ncube, mukuru wevasori, VaIsaac Moyo, vaive mutungamiri wemauto ePresidential Guard uye vave mumiriri weZimbabwe kuTanzania, VaAnselem Sanyatwe, pamwe nemukuru wemapurisa, VaGodwin Matanga. Vana ava vari kupomerwa mhosva yekuva nechekuita nekupfurwa kwevanhu gumi nevanomwe vairatidzira kukwira kwemutengo wemafuta ekufambisa dzimotokari muna 2019. Asi zvirango zvakatemerwa vakuru ava zvinoshanda here uye zvii zvingaitwe kuti zvibviswe? Nyanzvi munyaya dzezvematongerwo enyika, uye vari mukuru wesangano reCentre for Natural Resource Governance, VaFarai Maguwu, vanoti vatungamiri venyika vanofanira kugadzirisa hukama nevanhu vemuZimbabwe kuburikidza nekuremekedza kodzero dzavo. Asi nhengo yeZanu-PF vakambotungamira bato rinopikisa reDARE, VaGilbert Dzikiti, vanoti Britain haina kodzero yekutemera Zimbabwe zvirango nekuti haisi iyo United Nations. No media source currently available  	https://www.voashona.com/a/nyaya-yekutemerwa-zvirango-kwevanodzivirira-nyika-nebritain-yokonzera-mutauro/5765229.html
business	Kukwira kweMari dzeMabhazi Kotadzisa Zvimwe Zvizvarwa zveZimbabwe Zviri muSouth Africa Kudzokera Kumusha kuZororo reKisimusi	Zvimwe zvizvarwa zveZimbabwe zviri muSouth Africa zviri kuedza kudzokera kumusha kunopedza zororo reKisimusi negoredzva zviri pamwechete nehama neshamwari, zvinoti zviri kusangana nedambudziko rekudhura kwemari dzekubhadhara kumabhazi, izvo zvinonzi nevamwe zvavatadzisa kufamba. Vemabhazi vanonzi vakakwidza muripo munguva ino yezororo, vane magwaro ekufambisa vachinzi vari kubhadhariswa marandi chiuru nemazana mashanu, kana kuti R1,500.00, kuchiti vasina magwaro vachibhadhariswa marandi chiuru nemazana mapfumbamwe, kana kuti R1,900.00. Vemabhazi nevedzimotokari vanonziwo vari kubhadharisa mari dzakawanda kune vanenge vaine mitoro inoda kuendeswa kumusha. Mumwe mushandi weimwe kambani yemabhazi ari kutakura vanhu kubva kuSouth Africa, yeDivine Luxury Coaches asina kuda kudomwa nezita aramba kuti kambani yake iri kubhadharisa vanhu mari dzakawanda, achiti zvisineyi kuti munhu ane magwaro ekufambisa here kana kuti kwete. Mushandi uyu ati kukambani kwake vanhu vari kubhadhara marandi chiuru nemazana matatu, R1300.00 kubva muJohannesburg kusvika kuHarare, zvisineyi kuti munhu ane magwaro here kana kuti kwete. Mutungamiri wesangano revanotenga nekutengesera kunze kwenyika, reInternational Cross Border Traders Association, VaDennis Juru, vanoti sesangano vari kukurudzira veruzhinji kuti vashandise mabhazi kunyange vasina magwaro ekufambisa, kwete kuti vaite zvekusvetuka muganhu zviri kunze kwemutemo. VaJuru vanoti dambudziko riri pakusvetuka muganhu nderekuti vamwe vanopedzisira vaeredzwa nemvura murwizi Limpopo kana kubirwa zvinhu zvavanenge vachienda nazvo kumusha. Vanotiwo sangano ravo rine nhengo dzaro dziri mumiganhu yose yenyika dzakamirira kubatsira veruzhinji vanenge vachida rubatsiro, vachiti nhengo dzavo dzinenge dzakapfeka zvipfeko zvinooneka uye zvakanyorwa. No media source currently available 	https://www.voashona.com/a/6885994.html
business	Vashandi vekuMizinda yeNyika Voyawura neKusatambiriswa Mihoro kweMwedzi Yakawanda	Vashandi vekumizinda yeZimbabwe pamwe nevamiriri venyika munyika dzakawanda pasi rose vanonzi vari kunonga svosve nemuromo sezvo vachinzi vamwe vatove nemwedzi inodarika mitanhatu vasati vawaniswa mihoro yavo. Izvi zvinonzi zvave kukonzera kuti vamwe vashandi vaburitswe mudzimba dzavari kugara, vamwe vachikundikana kubhadharira vana vavo mari dzezvikoro munyika dzakasiyanasiyana dzavari kudzidza. Vamwe vashandi vekumizinda iyi vataura neStudio 7 vatisingakwanisi kudoma nemazita sezvo vasingabvumidzwi kutaura nevatori venhau, vati havachamboziva kuti remangwana ravo rakamira sei, sezvo pasina kana tarisiro yekuti vanobhadharwa riini. Vashandi ava vati chiri kunyanya kuvarwadza ndechekuti vanoudzwa kunzi nyika haina mari yekunze inodiwa kuti vakwanise kubhadharwa asi vanoona vamwe vakuru-vakuru muhurumende vachiita nzendo dzimwe dzisina kana nekukosha kwese. Mumwe mushandi ati haaonewo njere pakuti hurumende inodoma vamwe vamiriri venyika vatsva iyo ichikundikana kubhadhara vari pamabasa kare. Mutungamiri wenyika VaEmmerson Mnangagwa vachangobva kudoma vamiriri venyika gumi nevashanu kutsiva vakaenda pamudyandigere nevamwe vakashaya. Zvinonzi mimwe mizinda yenyika yakatarisana nekuvharwa nekuda kwekukundikana kubhadhara mari dzekushandisa zvivakwa izvi. Kutanga kwegore rino bepanhau reNew Zimbabwe rakazivisawo nezvekuramwa mabasa kwevamwe vashandi vekumuzinda weZimbabwe kuMozambique, vachinyunyuta nekusatambiriswa mihoro yavo kwemakore matatu. Studio 7 yakundikana kubata munyori mukuru mubazi rezvekudyidzana nedzimwe nyika, Ambassador James Manzou, avo vanga vachinzi vabuda muhofisi mavo, kuti tinzwewo divi rehurumende panyaya iyi. Asi sachigaro vekomiti yeparamende inoona nezvekudyidzana nedzimwe nyika, vari mumiriri weMakonde, VaKindness Paradza vanoti komiti yavo inoziva nezvematambudziko akatarisana nevari kumizinda yenyika iyi, asi dambudziko guru rakatarisana nenyika ndere kushaya mari yekunze inodiwa pakubhadhara vashandi ava. VaParadza vanoti vave nehurongwa hwekuti vashandi vekumizinda yenyika vese vadzokere pasi pebazi rezvekudyidzana nedzimwe nyika kuitira kuti zvigove nyore pakuvabhadhara mihoro yavo. Vanoti pari zvino vashandi ava vari kutambira mihoro yavo pamwechete nevamwe vashandi vehurumende vose, danho ravatenda kuti harisi kufamba zvakanaka. No media source currently available 	https://www.voashona.com/a/zimbabwe-embassy-diplomats-salaries-paradza/4991040.html
health	Nyanzvi dzeHutano Dzotyira Kuti Kuungana kweVanhu paMabhazi eZUPCO Kuchakonzera Kuparadzirwa kweCovid-19	Nyanzvi mune zvehutano vari mukuru weCommunity Working Group on Health, VaItai Rusike, vari kukurudzira hurumende kuti igadzirisa nechimbichimbi dambudziko rechekufambisa vachiti kukundikana kwekambani yeZUPCO kutakura vanhu kuri kukonzera kuungana nekutsikirirana kwevanhu pamisika yemabhazi. VaRusike vanoti izvi zviri kuzoisa vanhu vakawanda munjodzi huru yekutapurirana hutachiwana hunokonzera chirwere cheCovid-19. Vanoti hurumende inofanirwa kuwedzera mabhazi eZUPCO, kana kudzosera mumigwagwa makombi aimbotakura vanhu, poonekwa kuti atevera mutemo wekudzivirira kupararira kweCovid-19. Svondo rapera mapurisa akazivisa kuti achange achisunga vedzimotokari dzisiri pasi peZUPCO, uye vafambi vanowanikwa vakakwira motokari idzi vachabhadhariswa madhora zviuru zviviri pamunhu sefaindi. VaRusike vanotiwo nekuda kwekuwanikwa kwehutachiwana hutsva hunokonzera Covid-19 hwe C.1.2 munyika dzakaita seSouth Africa, hurumende inofanirwa kusimbisa nyaya dzedzidziso pamusoro pedenda iri. No media source currently available Zvichakadaro, bazi rezvehutano rakazivisa neSvondo kuti vanhu gumi nevatanhatu (16) vakafa nechirwere cheCovid-19 munyika yose, uye vamwe zana nemakumi maviri nevashanu (125) vakawanikwa vaine chirwere ichi nezuro wakare. Izvi zvakasvitsa huwandu hwevanhu vafa nechirwere ichi munyika yose pazviuru zvina nemazana mana ane makumi masere nevaviri, (4,482). Vanhu vabatwa nechirwere cheCovid-19 kubva zvachatanga vakasvikawo pazviuru zana nemakumi maviri nezvishanu zvine mazana mashanu nemakumi mashanu (125,550). Vanhu vapora vave zviuru zana negumi nezvitanhatu zvine mazana mana nemumwe, (116,401). Kusvika pakupera kwezuva neSvondo, vanhu vakanga vabayiwa nhomba yekutanga yekudzivirira chirwere cheCovid-19 vakanga vave mamirioni maviri ane zviuru mazana manomwe negumi nezvitatu zvine mazana mashanu ane makumi mana nevasere (2 million 713 548). Vanhu vabayiwa nhomba dzose mbiri sezvinokurudzirwa vakanga vave miriyoni imwechete ine zviuru mazana manomwe negumi nezvinomwe zvine mazana mana nemakumi matatu kana kuti (1 million 717 430). Hurumende inoti ine hurongwa hwekubaya nhomba yeCovid-19 vanhu mamiriyoni gumi, kana kuti zvikamu makumi matanhatu kubva muzana, senzira yekudzivirira kupararira kwechirwere ichi. 	https://www.voashona.com/a/zimbabwe-transport-blues-a-covid-19-suprspreader-says-itai-rusike/6213968.html
politics	Dare Rinombosendeka Mutongo Waro paChikumbiro chaVaHlalo Vakadzingwa muMDC-T	Asi munyori mukuru weMDC-T, uye vari gweta riri kumirira bato iri munyaya yaVaHlalo, VaDouglas Mwonzora, varamba mashoko aVaHlalo vachiti bato reMDC-T rine mitemo yakajeka inotevedzerwa nenhengo dzose dzinenge dzine zvichemo. Mumwe mutongi wedare reHigh Court muBulawayo anoti achazivisa munguva inotevera mutongo wake pachikumbiro chakasvitswa kudare iri naVaMatson Hlalo, avo vakadzingwa mubato reMDC-T pamwe nekubviswa pachigaro chekuve seneta weMzilikazi anomirira bato iri. Mushure mekunzwa neChishanu kubva kumagweta aVaHlalo pamwe neMDC-T, mutongi wedare repamusoro, Justice Nokhuthula Moyo, vati vachazozivisa mutongo wavo munguva pfupi iri kutevera. VaHlalo vakakwidza chikumbiro chechimbi-chimbi kana kuti Urgent Application kudare reHigh Court munguva pfupi yapfuura vachida kuti dare iri rimbosendeka parutivi nyaya yekudzingwa kwavo kuve nhengo yedare reseneti uyewo kudzingwa kwavo kuve nhengo yeMDC-T. Muchikumbiro chavo VaHlalo vakatiwo vanoda kuti dare rimbomisa bato reMDC-T kudoma mumwe munhu achavatsiva pahuseneta kusvika nyaya yavo yapera kunzwikwa nedare. VaHlalo, avo vari kumiririrwa naVaGodfrey Nyoni, vaudza Studio7 kuti vanotarisira kuti dare richatambira chikumbiro chavo. Pavabvunzwa kuti havafunge here kuti hazvina zvazvinonyanyobatsira kuti vaendese nyaya iri pakati pavo nebato ravo kumatare, VaHlalo vati zvakakosha kuti bato rakaita seMDC-T iro rinoti rinorwira kodzero dzevanhu, riremekedzee mutemo. VaHlalo vati bato reMDC-T harina kutevedzera gwara rebumbiro remitemo yaro pakuvadzinga kwavakaita. Asi munyori mukuru weMDC-T, uye vari gweta riri kumirira bato iri munyaya yaVaHlalo, VaDouglas Mwonzora, varamba mashoko aVaHlalo vachiti bato reMDC-T rine mitemo yakajeka inotevedzerwa nenhengo dzose dzinenge dzine zvichemo. VaMwonzora vati VaHlalo vakapiwa mikana yose yange iripo yekuti vagadzirise nhunha dzavo vachitevedzera gwara rebato reMDC-T asi vakaramba kuita izvi, vachitiwo bato reMDC-T rinotarisra kuti nhengo dzaro dzitevedzere gwara remusangano. VaMwonzora vati kunyange zvavo vasingakwanise kutaurira dare zvekuita, nyaya yaVaHlalo haifanirwe kutemesa dare musoro nekuti kune nyaya dzakawanda dzakaitika dzakafanana naidzodzo vachipa muenzaniso wekudzingwa muparamende kwevaimbove munyoro mukuru webato reMDC-T, VaTendai Biti, nevamwe vane chitsama mushure mekunge vadzingwa mubato reMDC-T. Kusawirirana pakati paVaHlalo nebato reMDC-T kwakatanga mushure mekunge VaHlalo vaenda kumatare vachitsvaga kuti VaGift Banda vabviswe pakuve sachigaro weMDC-T weBulawayo Province, vachiti sarudzo dzehusachigaro idzi dzaive dzisina kufambiswa zvakanaka. Asi bato reMDC-T rakatsigira kusarudzwa kwaVaBanda rikati VaHlalo vaifanirwa kugadzirisa zvichemo zvavo vachishandisa gwara rebato reMDC-T kwete kuenda kumatare edzimhosva. VaHlalo vachiri kupikisa kusarudzwa kwaVaBanda mumatare. Vanoziva zviri kuitika vanoti kunetsana kuri kuitika pakati paVaHlalo neMDC-T kuri kukonzerwa nekurwira masimba kuri kuitika mubato iri mudunhu reBulawayo. VaHlalo vanonzi havadiwi nemutevedzeri wemutungamiri we MDC-T, Muzvare Thokozane Khupe, avo vanonzi vari kutsigira Va Banda. VaHlalo vanonzi vari kutsigirwa nevamwe vakuru vebato muBulawayo, avo vanonzi hvasi kutsigira zviri kuitwa naMuzvare Khupe. No media source currently available 	https://www.voashona.com/a/zimbabwe-hlalo-bulawayo-mdc/3244324.html
business	VaMnangagwa Vanovhura Harare Agricultural Show yeGore Rino Zviri paMutemo	Mutungamiriri wenyika, VaEmmerson Mnangagwa, vavhura zviri pamutemo Harare Agricultural Show vachiti hurumende yavo icharamba ichidzika mitemo nekuita zvirongwa zvinoita kuti munyika muve nechikafu chakakwana. Vachitaura pakuvhurwa zviri pamutemo kweHarare Agricultural Show, mutungamiri wenyika ati vanhu havafaniri kungorima chete asi kuti vanofanira kutora kurima sebhizinesi vachiti kana izvi zvikaitika nyika ichabudirira. Vati hurumende yavo ichadzika mitemo nekuita zvirongwa zvinoita kuti mabasa ekurima abudirire munyika. VaMnangagwa vati zvirongwa zvePfumvudza/ Intwasa, Presidential Input Scheme, Jonh Deree neBelarus ndezvimwe zvezvirongwa zvakanangana nekupedza dambudziko renzara munyika. Vatiwo hurumende iri kugadzira migwagwa kuitira kuti varimi vasanetseke kuwana mbeu pamwe nekuendzesa zvirimwa kumisika. Vatenda Zimbabwe Agricultural Society nekuronga showo kunyange hazvo kuine denda reCovid -19 vachiti izvi zvakakosha nekuti mwaka unotevera unotarisirwa kunge wakanaka. VaTawanda Mangisi vekambani yeSygenta iyo yapa mimwe mibairo nhasi, vati zvakakosha kuti varimi vatambire kana kupinda muzvironga zvehurumende sezvo zviine chinangwa chekuti nyika iwane chikafu chinokwanira munhu wese. Kanzuru yeHarare ndiyo yawana mubairo wekutanga pakurwisa denda reCovid 19. Mutauriri wekanzuru iyi, VaMichael Chideme, vaudza Studio 7 kuti uyu mucherechedzo mukuru webasa guru riri kuitwa nekanzuru yavo. VaEdson Kulungwe vekuGokwe North avo vakawana mbeu yedonje pasi pechirongwa chePresidential Input Scheme vakaburitsa mabhero mazana maviri nemakumi maviri nemana akavawanisa zviuru makumi maviri nezvitatu zvemadhora ekuAmerica ndivo vatora mubairo wekutanga pavairimi vedonje. Vapihwa mubairo wetarakita. Showo yegore rino iri kupinda vanhu vashoma nekuda kwedenda reCovid-19 uye ichapera nemusi weMugovera. No media source currently available 	https://www.voashona.com/a/zimbabwe-president-officially-opens-harare-agricultural-show/5640528.html
health	VanaChiremba, Vakoti, Voronga Kuramwa Mabasa Kutanga kweGore	Vana chiremba nana mukoti vanoshanda muzvipatara zvehurumende vazivisa hurumende kuti vacharega kuenda kubasa panotanga mwedzi unouya kana vasina kupihwa mari dzavo mwedzi uno waZvita usati wapera. Izvi zvataurwa nemutungamiri wesangano ravanachiremba vemuzvipatara zvehurumende, reZimbabwe Hospital Doctors Association, VaFortune Nyamande, avo vanoti sangano ravo rakabatana nesangano ravana mukoti reZimbabwe Nurses association vanyorera hurumende tsamba vachiizivsa nezvedanho iri. Doctor Nyamande vanoti vanyorera hurumende vachiizivisa nezvedanho ravachatora rekusaenda kumabasa kubva musi wa 1 Ndira gore rinouya. Vanoti ivo nevakoti vemuzvipatara zvehurumende vatora danho iri nezvikonzero zvekushaiwa mari dzekufambisa sezvo vasati vatambira mihoro yavo yemwedzi uno pamwechete nemari dzebhonasi dzavakavimbiswa nehurumende. Doctor Nyamande vashorawo mafambisirwo avanoti ari kuitwa mashoko nehurumende, ekushandisa mapepanhau ichisiya nzira dzagara dziripo kare dzekutaurirana. Gurukota rezvemari, VaPatrick Chinamasa, vakatozivisa kuti hurumende ichatadza kubhadhara vamwe vashandi vayo gore rino nekuda kwekushomeka kwemari iri kupinda muhomwe dzayo. “VaChinamasa vakashandisa mapepanhau kuti zivisa nezvekushandurwa kwemazuva edu ekutambira mihoro yedu, saka nesu tichashandisawo nzira idzodzo,” Doctor Nyamande vanodaro. Varairidzi, avo vaifanirwa kutambira mari dzavo neMuvhuro, vanzi vave kutambira neChipiri, asi ruzhinji rwose kusanganisira vanachiremba nevakoti, vachinzi vachazowana mari dzavo musi wa 5 Ndira gore rinouya. Asi vashandi vazhinji vehurumende vataura neStudio 7 vanoti havana chivimbo chekuti vanowaniswa mari dzavo pamazuva matsva akatarwa. Takundikana kubata gurukota rezvehutano, VaDavid Parirenyatwa, pamwe negurukota rezvevashandi, Amai Priscah Mupfumira, kuti tinzwe kana pane matanho avachatora ekudzivirira dambudziko ringaitika kana vanachiremba nanamukoti vakaramwa mabasa. No media source currently available 	https://www.voashona.com/a/zimbabwe-politics-civil-servants-salaries-bonuses/3121795.html
business	Vekumaruaa Vazhinji Vorarama neZvikwereti Sezzvo Hupfumi hweNyika Hwaenda kuMawere	"Sangano re Zimbabwe Vulnerability Assessment Committee (ZIMVAC) muongororo yaro yakanzi 2016 Rural Livelihoods Assessment Surveys rinoti huwandu hwevanhu vari mumaruwa huri kutambura nezvikwereti nekuda kwekusamira zvakanaka kwezvinhu hwakwira zvakanyanya kusvika pazvikamu makumi masere kubva muzana. Izvi zvinonzi zviri kukonzerwa nekushaya chikafu. Ongororo iyi inoti vazhinji vari mumaruva vari kutengesa midziyo nezvipfuyo zvavo senzira yekutsvaga raramo. Nzvimbo dziri kunyanya kutarisana nedambudziko iri dzinosanganisira Matabeleland South ne North, Masvingo, ne Manicaland. Zvikwereti zvakawanda zvinonzi zvange zviri zvekubhadhara mari dzezvikoro nechikafu. Gurukota rinooona nezvemagariro evanhu Amai Prisca Mupfumira vakaudza bepanhau re Herald kuti vari kushanda nematunhu akasiyana siyana kuti vawedzere huwandu hwevari kuwana chikafu kubva kuhurumende. Vamwe Amai vekwaChivi Gogo Matizorofa vanoti ichokwadi kuti vakawanda mumaruwa vari kurarama nezvikwereti. ""Ichokwadi zvinhu zvaooma kuno kwaChivi tinotokwereta zvekudya kuzvitoro mwedzi woga woga zvinosvika pa$40 tozopota tichidzosera asi zviri kuramba zvichiwedzera kuoma,"" Gogo Matizorofa vaudza Studio 7. Gogo Matizorofa vanoti vane vazukuru gumi nepiri nevana vavo vari pamusha sezvo varikushaya mabasa sezvo hupfumi hwenyika hwuri kuramba uchienda kumawere zvinoreva kuti ivo ndivo vanofanirwa kupa mhuri yese zvekudya. Vaenderera mberi vachiti kusanaya kwemvura mudunhu iri nekutsva kwakaita zvirimwa ndiko kuri kuwedzera dambudziko rekukwereta mumaruwa. No media source currently available   "	https://www.voashona.com/a/zimbabwe-africa-/3565704.html
business	Paramende Inoudza IMF Kuti Igadzirise Hukama Hwayo neZimbabwe	Asi VaFanizza vati hapana rubatsiro ruchapihwa Zimbabwe kudzamara yabhadhara zvikwereti zvayo kuIMF. Nhengo dzekomiti yeparamende inoona nezvebhajeti nekufambiswa kwemari dzaudza chikwata cheInternational Monetary Fund, IMF, chiri kushanya munyika kuti hadzisi kufara nekuti sangano iri harina zvariri kuita mukubatsira nyika nemari kunyange hazvo Zimbabwe iri kuita zvese zvayakanzi iite pasi pechirongwa che Staff Monitored Program Chikwata ichi cheIMF chaita musangano nekomiti iyi apo nhengo dzeparamende dziri mukomiti iyi dzati hadzisi kufara kuti IMF haina zvairi kuita kuona kuti Zimbabwe yatanga kuwana ribatsiro rwemari kubva kuIMF neWorld Bank. Sachigaro vekomiti iyi, VaDavid Chapfika, vaudza chikwata ichi chiri kutungamirirwa naVaDomeninco Fanizza kuti chirongwa cheStaff Monitored Program chakatanga panguva yehurumende yemunatanidzwa muna 2013 uye kusvika pari zvino chiri kungoenderera mberi. Vati munguva pfupi nyika inenge yave kugadzirira sarudzo uye hapana achazenge ave kutarisa nezvechirongwa ichi kana IMF ikasabatsira nekuti munhu wese anenge ave kuita zvesarudzo. Imwe nhengo yekomiti iyi, VaSamson Mukanduri, vatiwo IMF inofanira kudzora moyo kuti Zimbabwe ikwanise kuwana rubatsiro sezviri kuitawo dzimwe nyika dzinotambura. Asi VaFanizza vati hapana rubatsiro ruchapihwa Zimbabwe kudzamara yabhadhara zvikwereti zvayo kuIMF. Vatiwo Zimbabwe inofanira kugadzirisa hushamwari hwayo nenyika dzayakakwereta mari vachiti nyika idzi inhengo dzeIMF uyewo ndidzo dzinotora danho rekuti Zimbabwe yobatsirwa here kana kuti kwete. Vatiwo nyaya iripo haisi nyaya yechikwereti chete asi kuti dzimwe nyika dzinoda kuti Zimbabwe igadzirise nyaya dzekutorwa kweminda sezvayakatsiidza kuti ichaita mubumbiro remitemo yenyika Vanoti havawoni chingatadzise kuti Zimbabwe ibatsirwe neIMF, World Bank nemamwe masangano kana izvi zvese zvikange zvaitwa. VaMasimba Manyanya avo vakamboshanda mubazi rezvemari vanoti nhengo dzeparamende dzine kodzero yekutsutsumwa neIMF sezvo pasina zvavari kuona zviri kuitika pahupfumi kubva pakatanga chirongwa ichi. Vanotiwo hapana ruzivo rwakanyanya pamusoro pechirongwa ichi uye chinodiwa chete inyaya yekuti nyika igadzirise zvinhu zvayo kuti isapedzesera yave kuenda kumasangano akaita seIMF kuti iwane rubatsiro. Zimbabwe ichekwereti chinodarika mabhiryoni masere kumasangano akaita seIMF, World Bank nedzimwe nyika izvo zvave kuitadzisa kuwana rubatsiro rwemari zvinova zvaita kuti hupfumi hwenyika husasimuke. VaFanizza nechikwati chavo vari kuongorora chirongwa cheStaff Monitored Program pamwe nekunzwa pfungwa dzehurumende, vemabhizimisi nemasangano akasiyana siyana uye vachandotura gwaro ravo kubhodhi yeIMF muna Kubvumbi apo pachatorwa danho rekuti Zimbabwe yobatsirwa here kana kuti kwete. No media source currently available  	https://www.voashona.com/a/zimbabwe-imf/3216549.html
politics	Mukuru weDare raMajastiriti Omiswa Basa neNyaya yaVaKasukuwere naVaMandiwanzira	Mukuru wedare ramajistiriti kana kuti Chief Magistrate, VaMishrod Guvamombe, vambomiswa basa nhasi vachiferefetwa nemhosva yekuti vakapa mukana wekudzidzira basa rehugweta kuna VaSavior Kasukuwere naVaSupa Mandiwanzira avo vari kupomerwa mhosva dzehuori pavaive makurukota ehurumende. Imwe mhosva iri kupomerwa VaKasukuwere ndeyekupa nzvimbo yekuvakira dzimba kuhama yaAmai Grace Mugabe, Amai Shuvai Junior Gumbochuma. VaMandiwanzira vari kupomerwa mhosva yekuita kuhuori kuNetOne kambani yhurumende yembozhanhare. Vaviri ava vari kudzidzira hugweta pa University of Zimbabwe. Tsvakiridzo yaitwa neStudio 7 inoratidza kuti vaviri ava vange vari padare reCivil Court uye vakabva vamiswa kushanda svondo rapera naVaGuvamombe mushure mekunge vamwe vakuru vehurumende vagunun’una kuti sei vainge vapihwa mukana wekuenda kudare ivo vaine dzimwe nyaya dzehuori dzavari kutongerwa kudare ramejastiriti reRotten Row. Dzimwe nyanzvi munyaya dzezvemutemo dzinoti dai paifungidzirwa kuti vaviri ava vaizokanganisa kutongwa kwenyaya dzavo, vangadai vakaendeswa kune mamwe matunhu ari pedyo. Asi vamwe vane ruzivo nezvenyaya iyi vanoti izvi zvinonetsa zvekare sezvo pavakapihwa mukana wekubvisa mari yechibatiso vakanzi vagare kudzimba dzavo muHarare nekupota vachienda kumapurisa ari pedyo navo. Gweta vachimbomirirawo mutungamiri wenyika uye vari vari nhengo yeZanu-PF, VaTinomudaishe Chinyoka, vanoti VaKasukuwere naVaMandiwanzira havaifanira kupihwa mukana wekudzidzira hugweta mumatare emuHarare asi kune mamwe matunhu. No media source currently available Asi vanodzidzisa mutemo paUniversity of Zimbabwe, uye vari mutungamiri weNational Constitutional Assembly, Muzvinafundo Lovemore Madhuku, vati havaone mhosva yakaparwa naVaGuvamombe vachiti vaviri ava vanokwanisa kudzidzira hugweta pasina dambudziko. No media source currently available  	https://www.voashona.com/a/mukuru-wedare-ramajastiriti-omiswa-basa-nenyaya-yavakasukuwere-navamandiwanzira/4738893.html
business	VeMuzvitoro Voramba Kutambira Makadhi ekuBhanga	Veruzhinji muHarare vanoti havasi kufara nezvave kuitwa nevezvimwe zvitoro zvekunzi vatenge nemari chaiyo pakutenga zvimwe zvinhu kwetese kushandisa makadhi ekubhanga. Zvimwe zvitoro zvinonzi zvakumanikidza vatengi kuti vashandise mari kutenga zvimwe zvinhu zvakaita semafuta kwete kushandisa makadhi ekubhanga kana dzimwe nzira dzakaita seEcocash. Mumwe mugari wemuHarare, Amai Takudzwa Dzumbunu vati dambudziko iri rafararira nezvitoro zvakawanda zvavanoti zviri kukonzera kuti vashaye zvekuita sezvo vanhu vazhinji vanga vorarama nekushandisa makadhi ekubhanga kana kubhadhara neEcocash sezvo mari dziri kushyaikwa kumabhanga. Asi Amai Winnet Bhasera vanoti ivo semunhu ave pamudyandigere zviri kuvawomera kuti vanzi vasashandise makadhi ekubhanga pakutenga zvimwe zvinhu muzvitoro vachiti havakwanise kuswera vakamira pamitsetse yekumbhanga kuti vakwanise kuwanisa mari yekutenga zvavanenge vachida. Asi Muzvare Kudzai Chaparadza vatiwo kunyangwe hazvo iri riri dambudziko kuvatengi, vezvitoro vanenge vachidawo kubhadhara vashandi nemari yacho saka zvakakoshawo kuti veruzhinji vashandise musvo wemari pakutenga. Vaenderera mberi vachiti makambani anogadzira zvinhu akaita semafuta anodawo mari yekutenga kubva kunze kwenyika zvaanoshandisa mukugadzira zvinhu. Vamwe vakuru munezvimwe zvitoro zvashanyirwa neStudio 7 varamba kutaura nezvenyaya iyi vachiti havabvumidzwe kutaura pamhepo nevakuru vavo. Kunyangwe hazvo varamba kutaura, zvinyorwa zvanga zvakanamatidzwa muzvitoro izvi zvanga zvichiti vanhu vanofanira kutenga nemari chaiyo kwete makadhi sezvo kwavanohodha kuchidiwa musvo wemari. Umwe mushandi pane imwe kambani inogadzira mafuta iri muHarare uyo aramba kudomwa nezita ati imwe yemichina yavanoshandisa pakusvina mafuta inoda kutengerwa zvinhu kana kuti ma parts kubva kunze kwenyika saka zviri kuvatorera nguva yakareba kuti vawane mvumo yekuburitsa mari iyi kubva kubhanga guru renyika reRBZ. Kubva pakatanga kunetsa kushayikwa mari kumabhanga, RBZ yakabva yatora danho rekuti vese vanoda kutenga zvinhu kunze vanofanira kutanga vapihwa mvumo neRBZ. Zvichakadai, tsvangiridzo yaitwa neStudio 7 yaburitsa pachena kuti zvimwe zviteshi zvinotengesa mafuta edzimotokari zvavekuti munhu awedzere imwe mari pamusoro kana achishandisa kadhi rekubhanga pakutenga mafuta emotokari. Vashandi pane chimwe chiteshi chepeturu chiri pakati pedhorobha vati chikonzero chiri kuita kuti vaite izvi ndechekuti vanobatirwa mari kubhanga kana voda kutora mari iyi zvavati zvinoita kuti varuze mari yakawanda kana vasingawedzere mari shomanana pamusoro pemari yakatarwa kuti vatengese nayo mafuta edzimotokari. Hatina kukwanisa kutaura nevasangano rinomirira vatengi reConsumer Council of Zimbabwe kuti tinzwe divi ravo panyaya iyi. No media source currently available  	https://www.voashona.com/a/zimbabwe-matongerwo-enyika/3605868.html
politics	VaCephas Msipa Voita Nhengo yeZanu-PF yeChipiri Kuramba Kuradzikwa kuHeroes Acre	Vaimbova gavhuna wedunhu reMidlands uye vari nhengo yePolitburo VaCephas Msipa avo vakashaya nemusi weMuvhuro kuchipatara cheWest End kuHarare vave kutarisirwa kuvigwa kumarinda edunhu reGweru kana kuti Gweru Provincial Heroes Acre pedyo nemudzimai wavo sechaive chido chavo. VaMsipa vanotarisira kuradzikwa nemusi weMugovera. VaMsipa vakaitwa gamba renyika uye vaifanira kuradzikwa kumarinda eHeroes Acre muHarare. Asi hama dzavo dzinoti vakasiya vataura kwavanoda kuradzikwa. Aka hakasi kekutanga kuti munhu aiita zvematongerwo enyika achiti haaadi kuvigwa pamarinda eHeroes Acre kunyangwe ainge aitwa gamba nehurumende yeZanu-PF. Muna 2010 mhuri yaVaWelshman Mabhena yakaramba kuti vavigwe kumarinda eHeroes Acre vakazoguma vovigwa kuLady Stanley Cemetery kuBulawayo. VaMabhena vanonzi vakasiya vati havaida kuradzikwa kuHarare vakashaya. Zvichakadaro, vaive mutauriri weZimbabwe People First mudunhu reMasvingo Retired Colonel Kudzai Mbudzi vakavingwa kumusha kwavo kwaNemamwa kuMasvingo. Mashoko atiri kutambira anoti hurumende yaramba kubatsira mukuvigwa kwavo kunyangwe vaive murwi wehondo yerusununguko uye vaive muchiuto.	https://www.voashona.com/a/zimbabwe-matongerwo-enyika/3556821.html
health	Vanhu Mazana Mana neMakumi Matanhatu neVaviri (462) Vakafa neCovid-19 Mumazuva Manomwe Chete	Bazi rezvehutano rinoti vanhu makumi mashanu nevapfumbamwe vakafa nechirwere cheCovid-19 nemusi weMugovera zvasiya huwandu hwevanhu vafa nechirwere ichi kubva zvachatanga kupararira gore rapera hwave zviuru zviviri nezana nemakumi masere nemashanu kana kuti 2,185. Mumazuva manomwe adarika chete, vanhu mazana mana nemakumi matanhatu nevaviri kana kuti 462 vakafa zvichienzaniswa nemazana maviri nemakumi matanhatu nevanomwekana kuti 267 vakafa munguva imwe chete svondo rapera. Vanhu chiuru chimwe chete nemazana mana nemakumi mana nevashanu kana kuti 1, 445 vakabatwa nechirwere ichi neMugovera. Izvi zvasiya vanhu vabatwa nechirwere ichi kubva zvachatanga kupararira vave zviuru makumi masere nemaviri zvine mazana matanhatu negumi nevatatu kana kuti 82, 613. Vanhu mazana manomwe nemakumi masere nevana vakapora kubva kuchirwere ichi zvasiya vapora kubva zvachatanga kupararira vave zviuru makumi mashanu nechimwe zvine mazana mapfumbamwe nemakumi maviri nevatatu kana kuti 51, 923. Vanhu vachiri kurwara zviuru makumi maviri nemasere zvine zana nevaviri kana kuti 28, 102. Pavanhu ava mazana manomwe nemakumi mapfumbamwe nevasere kana kuti 798 ndivo vari muzvipatara kunyangwe chipatara cheInyathi chisina kuzivisa huwandu hwevari kurawara. Bazi rezvehutano rinotiwo Nzvimbo dziri kupararira chirwere ichi zvinotyisa dzinoti Chegutu, Hurungwe, Sanyati, kuMashonaland West, kochiti Guruve, Mazowe kuMashonaland Central, Marondera, Murewa kuMashonaland East, Bikita neMasvingo, nemuHarare, kuchizotiwo Northern Suburbs, Nkulumane, Emakhandeni kuBulawayo uye Kwekwe mudunhu reMidlands. Bazi rezvehutano rinotiwo vanhu miriyoni imwe chete nezviuru zana nemakumi matatu nevaviri ne mashavashanu kana kuti 1, 132 05 vabayiwa nhomba kekutanga kudzivirira Covid-19. Vanhu vabayiwa kaviri sezviri kukurudzirwa vave zviuru mazana matanhatu nemakumi matatu nepfumbamwe zvine mazana matatu nemakumi masere nepfumbamwe kana kuti 639, 389. Hurumende inoti ine hurongwa hwekubaya vanhu mamiriyoni gumi nhomba kuti inyatsoshanda zvakanaka. Gurukota rinoona nezvekuburitswa kwemashoko Amai Monica Mutsvangwa vanoti chinangwa chehurumende ikozvino ndechekuona kuti vanhu vakawanda vabayiwa nhomba yekudzivirira kupararira kwechirwere cheCovid-19. Vati vachatora vanachiremba nevakoti kubva kumauto nemapurisa. No media source currently available Vaimbova gurukota rezvehutano varizve munyori munyaya dzezvehutano mubato rinopikisa reMDC Alliance Dr Henry Madzorera vati vanhu vanofanira kuziva kuti kudzivirira Covid-19 kunotanga naivo nekutevedzera kurudziro iri kupihwa nenyanzvi munyaya dzezvehutano zvikuru kupfeka zvivhara muromo nemhuno. No media source currently available 	https://www.voashona.com/a/vanhu-mazana-mana-nemakumi-matanhatu-nevaviri-(462)-vakafa-necovid-19-mumazuva-manomwe-chete/5970122.html
business	Madhokotera Anoramba Kutambira Mari Yakawedzerwa neHurumende Achiti Ishoma Zvikuru	Sangano ravana chiremba re Zimbabwe Hospital Doctors Association rinoti nhengo dzaro hadzisi kuzodzokera kubasa kudzamara hurumende yagadzirisa zvichemo zvavana chiremba. Sangano iri rinoti rakaramba kutambira mari dzakawedzerwa nehurumende pamusangano wakaitwa neChishanu, richiti zvikamu makumi matanhatu kubva muzana zvakanzi zviri kuwedzerwa nehurumende, zvishoma zvichienzaniswa nekukwira kwaita mitengo yezvinhu. Vakafanobata chigaro chemutevedzeri wemutungamiri we Zimbabwe Hospital Doctors Association, Dr. Masimba Dean Ndoro, vanoti nhengo dzesangano ravo dzichadzokera kubasa kana sangano re Health Services Board ragadzirisa zvichemo zvavo. Studio7 yakundikana kubata sachigaro weHealth Services Board, Dr. Paulinas Sikosana, sezvo nharembozha yavo yanga ichinetsa kubata. Asi hurumende inonzi yazivisa vana chiremba kuti vanofanirwa kuenda kubasa nemusi weMuvhuro mangwanani sezvo yakawedzera mihoro yavo, pamwe nemari dzekubatsirikana. Asi Dr. Ndoro vanoti vana chiremba vacharamba vachiramwa kubasa kudzamara hurumende yagadzirisa zvichemo zvavo. Dr. Ndoro vanoti savanna chiremba vanonzwa tsitsi nekutambura kuri kuita varwere muzvipatara, asi havakwanisi kuenda kuzvipatara zvavanoshandira nepamusana pekushaya mari inoita kuti vararamewo zvakanaka. Dr. Ndoro vanoti vanachiremba havagoni kuenda kubasa vaine nzara, nokudaro hurumende inofanirwa kuona kuti yagadzirisa dambudziko rakatarisana navana chiremba vemuzvipatara zvehurumende. Vanachiremba vakatanga kuramwa mabasa musi 3 Gunyana vachiti vanoda kuti hurumende igadzirise zvichemo zvavo. Vakafanobata chigaro chemutungamiri weZimbabwe Hospital Doctors Association, Dr. Peter Magombeyi, vakapambwa nevanhu vasiri kuzivikanwa musi waGunyana 14, vakatochwa zvakaipisisa. Vakazowanikwa vari kuNyabira manheru emusi waGunyana 19, vakabva vaendeswa kuchipatara kuti vanorapwa. Kupambwa kwaDr. Magombeyi kwakaita kuti vamwe vashandi mubazi rezvehutano varamwewo mabasa vachiti vachadzokera kubasa chete kana Dr. Magombeyi vawanikwa vari vapenyu. Kunyange hazvo Dr. Magombeyi vakazowanikwa vari vapenyu, vana chiremba ava havana kudzokera kubasa. Pari zvino Dr. Magombeyi vari kurapwa vari kuSouth Africa. No media source currently available 	https://www.voashona.com/a/zimbabwe-doctors-refuse-to-accept-60-percent-pay-rise/5111878.html
politics	Madzimai muZanu PF Osimudza Nyaya yeMutevedzeri weMutungamiri weBato weChidzimai	Nhengo dzemadzimai dzebato reZanu PF dzinoti dzingafara zvikuru kana mutungamiri weZanu PF, VaEmmerson Mnangagwa, vakadoma mudzimai kuti ave mumwe wevatevedzeri wavo mubato panopera musangano wekongiresi yechimbi chimbi neChishanu. Kunyange nyaya yekuti panofanirwa kunge paine munhukadzi pavatevedzeri vaviri vemutungamiri weZanu PF isina kuiswa sechisungo pamusangano weInter-District Conference neChina muChinhoyi nhengo dzeZanu PF dzemadzimai dzinotarisira kudomwa kwemudzimai pachinzvimbo ichi. Nhengo yepurovhinzi yemadzimai, Amai Marther Munondo, vati vanoda mumwe wetevedzeri vemutungamiri webato kuti ave mudzimai. Amai Munondo vanoti mutevedzeri wemutungamiri wechidzimai ndiye chete anonyatsomirira zvido zvemadzimai kumusoro. Patabvunza Amai Munondo kuti madzimai pane wavakasarudza here, Amai Munondo vanoti mutungamiri webato ndiye chete anodoma vatevedzeri vake vachiti zviri pachena kuti Amai Oppah Muchinguri-Rushesha ndivo mukuru pamadzimai ose nekudaro vanofanirwa kupihwa mukana wavo. Mumwe mudzimai wekuHurungwe, Amai Gladys Takavarasha, vanoti vanotarisira kudomwa kwemudzimai semumwe mutevedzeri wemutungamiri webato sezvo madzimai ari mashoma muzvinzvimbo zvepamusoro. Dunhu reMashonaland West rasunga zvisungo zvitatu zvekuti VaMnangagwa vave mutungamiri webato uyezve vari munyori wekutanga zvichivaita mutungamiri webato, kuti VaMnangagwa vamirire bato musarudzo dzemutungamiri wenyika gore rinouya. VaKieth Guza, avo vatungamirira musangano wanhasi sezvo sachigaro VaZiyambi Ziyambi vanga vasipo, vaverenga zvisungo pakupera kwemusangano. Sachigaro wevaimbove varwiri verusununguko mudunhu reMashonaland West, VaCornelius Muoni, vakatyamadza vanhu vakawanda pavarambidza vanhu kuti vaite maslogan ekushoropodza bato reMDC vachiti hapana chakaipa nekuve nepfungwa dzakapesana nedzemumwe munhu. VaMuoni vanoti zvekuti pasi nemunhu zvakaipa sezvo zvisingaite kuti munhu ave nechishuwo. Kongiresi yeZanu PF iri kuitwa zuva rimwe chete, Chishanu, kunyange hazvo yaimbonzi ichaitwa kwamazuva matatu uye ichapindwa nenhengo dzebato iri dzinosvika zviuru zvitanhatu kubva pazviuru gumi nezvishanu. No media source currently available 	https://www.voashona.com/a/zimbabwe-zanu-pf-women-expect-a-woman-to-be-vice-president-at-congress/4164030.html
business	Umwe Mukuru Wesangano Rinomirira Vashandi VeMenisiparati YeChitungwiza Anombomiswa Basa	Menisiparati yeChitungwiza yambomisa basa mukuru we St Marys Clinic, Sister Shingirai Tsvangirai, zvichitevera kushanda zvishomazvishoma kwakatangwa kuitwa nevashandi svondo rapera. Vashandi vemenisiparati varikuratidzira vachiti vanoda kupiwa mbatya dzekuzvidzivirira kana vari pabasa, uye vanoda mari yekuenda kumabasa sezvo vamwe vavo vachifamba mamaira matanhatu netsoka kuenda kumabasa avo. Vanotizve havasi kupiwa mihoro yavo. Pamusoro pekuva Sister-In-Charge veSt Mary's Clinic, Sister Tsvangirai mutevedzeri wemutungamiri wesangano rinomirira vashandi, reChitungwiza Municipal Workers Union. Mutungamiri wesangano iri, VaEphraim Katsina, vaudza Studio 7 kuti vakuru mumenisiparati vagara vachishora Sister Tsvangirai vachiti vanotaurisa mumisangano yevashandi. VaKatsina vanoti vashandi vashatirwa zvikuru pavanzwa nezvekumbomiswa basa kwaSister Tsvangirai vakabvumirana kuti vave kuregera zvekuratidzira vachiti vave kutangidza kuramwa mabasa. Taedza kutaura ne vakafanobata chigaro chemunyori weguta reChitungwiza, Dr Tonderai Kasu, vakatitumira gwaro vachiti ichokwadi kuti Sister Tsvangirai vambomiswa basa, vachiti havagoni kutaura zvakawanda sezvo nyaya iyi ichiri kukurukurwa kuona zvakakanganiswa naSister Tsvangirai uye kuona kuti vanorangwa sei kana vaine mhosva. No media source currently available 	https://www.voashona.com/a/zimbabwe-shingirai-tsvangirai-suspended-at-st-marys-clinic/5409508.html
business	Meya veGuta reHarare VaMafume Vanoti Havasi Kuzotevedzera Kurudziro yeGurukota rezveKutongwa kweMatunhu, VaJuly Moyo paNyaya yePomona	Meya veguta reHarare VaJacob Mafume, vanoti kanzuru yavo haisi kuzotevera kurudziro yegurukota rezvekutongwa kwematunhu, Va July Moyo, yekuti idzosere chibvumirano chayo nekambani yeGeo Pomona Waste Management (Pvt) Ltd chekuchengetedzwa kwemarara kuPomona, icho chayakakanzura. VaMoyo vakanyorera kanzuru tsamba svondo rino vachiti irase chisungo chayo chemusangano wayakaita musi wa 03 Nyamavhuvhu vachiti chinopesana nechikamu 314 (Chapter 29:15) chemutemo wekutongwa kwematunhu weUrban Councils Act uye hachinakire veruzhinji. Kanzuru yakanga yanyorera bazi rezvekutongwa kwematunhu tsamba musi wa 26 Gunyana ichizivisa nezvechisungo chayo ichi, ichiti haina mari iri kunzi ibhadhare pamwedzi, iyo inonzi naVaMafume inodarika miriyoni yemadhora ekuAmerica pamwedzi. Studio 7 yaedza kwazvo kubata VaMoyo asi vanga vasiri kudaira nharembozha yavo. Asi mutsamba yavo kukanzuru, VaMoyo vanoti kanzuru yeHarare haifanirwe kupikisana nematare edzmimhosva. Ukuwo, VaMafume vanoti vachaverenga zviri mutsamba iyi vogara pasi kuti one matanho ekutora, asi vanokurudzira veruzhinji kuti vatore matanho vachiti mari iri kubiwa muhuwori hwavanoti huri kuitika muchibvumira ichi haisi kubva muhomwe yavo, asi kuti muhomwe dzeveruzhinji. No media source currently available 	https://www.voashona.com/a/6771719.html
business	Kushandiswa kweMari yeChina neIMF Koshandura Zvinhu Pasi Rose?	Kutambirwa kwemari yekuChina semari inogona kushandiswa nesangano rinokweretesa mari pasi rose, reInternational Monetary Fund, kana kuti IMF, kunonzi mucherechedzo mukuru wekuti dhora rekuAmerica rava kukwikwidzwa zvine mutsindo pasi rose. Nyanzvi munyaya dzemari pasi rose dzinoti IMF yakatora danho iri mushure mekuona kuti China iri kufambira mberi zvikuru munyaya dzebudiriro, uye nyika dzakawanda dzinoshandisa zvinhu zviri kugadzirwa kuChina. Kunyange hazvo mari yekuChina, Yuan, iine huremu huri pasi pedhora rekuAmerica, nyanzvi munyaya dzemari dzinoti kusimukira kuri kuita hupfumi hweChina kuchaita kuti mari yayo ive nesimba mumakore mashoma anotevera. Dzimwe nyanzvi dziri kuyambira kuti mune remangwana vane mari dzavo vachaonekwa vachidyara mari dzavo mumakambani ekuChina, sezvo nyika iyi iri kuratidza kusimukira kune mutsindo. IMF isangano rinoziva zvinoitika muna zana nemakumi masere neshanu, uye ndiro sangano rinobatsira nyika dzinenge dzichida mari yerubatsiro. Vanoziva zviri kuitika muIMF vanoti kupinda kweChina mudura remari dzinoshandiswa nesangano iri, zvava kureva kuti maitiro esangano iri ava kuchinja, kuburikidza nekupihwa nzeve kunenge kwava kuitwa China. Kutengeserana kweChina nenyika dzemuAfrica kuri kuramba kuchikwira. Mugore ra2009, China yakapfuura America mukutengeserana nenyika dzemuAfrica uye muna Ndira gore rino, China inoti kutenga nekutengeserana pakati penyika iyi nenyika dzemuAfrica kwakapfuura mabhirioni gumi nemanomwe emadhora. Kutengeserana pakati peChina nenyika zhinji kuri kuramba kuchikwirira izvo zvave kukonzera kuti vanhu kana makambani anoisa mari mune dzimwe nyika, aise mari yavo mumakambani ekuChina. Zvichitevera kupinda kwe Yuan mudura reIMF, nyika dzinoita gumi nenomwe dzemuAfrica dziri kuzeya kushandiswa kwe Yuan mukutengeserana pakati padzo. Asi nyanzvi munezvemari nehupfumi uye vachidzidzisa zvemabhizimisi paDevry University kuOhio, Professor Elliot Masocha, vanoti havavimbi nemaitiro eChina. Asi imwezve nyanzvi munyaya dzehupfumi uye vachishanda neLabour, Economic Development Research Institute of Zimbabwe, Doctor Prosper Chitambara, vanoti China iri kubata nyika dzepasi rose nekuti hupfumi hwenyika iyi huri kukwirira zvekuti vemabhizimisi vemunyika dzakaita seAmerica vave kuda kuisa mari mumakambani ekuChina. VaChitambara vanobvumirana naVaMasocha kuti Zimbabwe ngaigadzirise hupfumi hwayo. Vanotiwo Zimbabwe inofanira kurega kutengesa zvinhu kana zvicherwa zvinozonogadzirwa kunze kwenyika sezviri kuitika kufodya nemangoda. VaChitambara vanoti hapana zvekuchadzvenga China nekuti masimba ezvehupfumi ari kuchinja asi Zimbabwe inofanira kushanda nesimba kuti isasaririra. Zvamira zvakadai, VaChitambara vanoti America inofanirwa kusunga dzisimbe kuitira kuti isapinzwe parumananzombe neChina. Nyanzvi dzinoti China iri kushandisa hunyanzvi hwavo mukutenga zvicherwa semubhadharo wainopihwa nenyika, zvikuru dzemu Africa dzinenge dzatenga zvinhu zvayo, kanawo nyika dzinenge dzapihwa mari yekusimudzira nyika idzi. Izvi zvinoita kuti China ive nehupfumi hwakasimba, kuburikidza nezvicherwa zvainenge yaunganidza, kana kuti sound money. Dzimwe nyika dzakabudirira dzine hupfumi hwe fiat currency, uhwo hunovapo kuburikidza nekuvimbika kwehurumende uko kunopa veruzhinji kuti varemekedze mari inodhinda nedzihurumende dzakadai. No media source currently available   	https://www.voashona.com/a/zimbabwe-china-trade-with-african-countries-is-going-up-prosper-chitambara-elliot-masocha/4435575.html
health	Chirwere cheKorera Chonetsa muHarare	Hurumende inoti chirwere chekorera chauraya vanhu makumi maviri nemumwe, uye vanhu vanodarika zviuru zvitatu nemakumi matanhatu vabatwa nechirwere ichi kusvika pari zvino. Vachitaura nevatori venhau mushure mekusangana kwemapazi akasiyana-siyana ehurumende, gurukota rezveutano, VaObadiah Moyo, vati zvinosuwisa kuti nyika iri kurasikirwa nehupenyu hwevanhu nekuda kwezvirwere zvinorapika zvakaita sekorera. VaMoyo vati hurumende iri kutora matanho akasiyana siyana senzira yekupedza chirwere ichi, icho chanetsa mumisha inogara veruzhinji muHarare yakaita seGlen View, Budiriro neGlen Norah. VaMoyo vati kunyange hazvo kune dzimwe nzvimbo dzakaitawo seBuhera neMasvingo kwabatwa vanhu nekorera,tsvakiridzo dzavakaita dzinoratidza kuti vanhu ava vakabva muBudiriro neGlenview muHarare. VaMoyo vati hurumende iri kuendesa mvura yakachena kunzvimbo dzine dambudziko, kudzidzisa veruzhinji hutsanana pamwe nekubvisa vatengesi vemumigwagwakuGlenview nekuBudiriro. VaMoyo vati mapurisa eZimbabwe Republic Police ndovachange vachibvisa vatengesi mumigwagwa vachiti mapurisa ekanzuru akatadza kuita izvi. VaMoyo vabvumawo kuti hutachiona hwekorera huriko hauchaurayiki nemishonga yekutanga first line antibiotic drugs. Vatiwo mishonga inodiwa kurapa chirwere ichi inodhura. Kunyange hazvo kune dzimwe nzvimbo kuri kurapwa chirwere ichi kuri kunzi hakuna mishonga yakakwana, VaMoyo vati pari zvino vanayo mishonga. Hurumende neChipiri yakatara korera sedambudziko guru rawira nyika. Zvichitevera danho rakatorwa nehurumende, mapurisa abva azivisawo kuti hapana misangano kana ma rally achaitwa muguta reHarare zvichitevera dambudziko rekorera. Zimbabwe inogara ichinetseka kurwisa dambudziko rezvirwere zvekorera neTyphoid nekuda kwemvura isina kuchena inoshandiswa nevagari pamwe nekuputika kwemvura dzetsvina kunyanya kumisha inogara veruzhinji. Pamusangano uyu, kanzuru yatiwo haina zvikwanisiro zvakakwana zvekuti igadzire nechimbichimbi kunenge kwaputika mvura dzetsvina idzi. Sangano reZimbabwe Doctor’s for Human Rights rinoti hurumende inofanirwa kuisa musoro pamwe chete kuitira kuti igadzirisa dambudziko rezvirwere zvemudumbu zvinoputika gore negore. Munyori musangano iri, VaEvans Masitara, vakurudzirawo veruzhinji kuti vakurumidze kuenda kuchipatara kana vakafungidzira kuti vane chirwere ichi huye kuti vanhu vabike zvekudya zvakanaka. Mugore ra2008 vanhu vanodarika zviuru zvina vakafa nechirwere chekorera. Nyanzvi munyaya dzehutano dzinoti chirwere chekorera hachifanirwe kunge chichinetsa mukore uno sezvo chichikwanisa kudzivirirwa kuburikidza nekuita hutsanana pamwe nekunwa mvura yakachena. No media source currently available 	https://www.voashona.com/a/cholera-claims-lives-in-harare/4569050.html
politics	Dare reConCourt Rinorasa Chikumbiro cheMisa Zimbabwe	Dare repamusoro-soro reConstitutional Court rarasa chikumbiro chesangano reMisa Zimbabwe chekuti vatori venhau vapihwe mukana wekutora mifananidzo yemavhidhiyo pachange pachinzwikwa nyaya yakakwidzwa kudare nemutungamiri weMDC Alliance VaNelson Chamisa. VaChamisa vari kuda kuti zvakabuda musarudzo yemutungamiri wenyika yakaitwa musi wa30 Chikunguru zvisendekwe parutivi, vachiti ivo ndivi vakakunda musarudzo iyi, kwete zvakataurwa neZimbabwe Electoral Commission, Zec, zvekuti mutungamiri weZanu PF, VaEmmerson Mnangagwa, ndivo vakakunda. Vachisvitsa chikumbiro ichi mudare, gweta reMisa Zimbabwe, Amai Beatrice Mtetwa, vati vatori venhau vanobva kumakambani akasiyana-siyana vanofanirwa kubvumidzwa kutora mifanananidzo yemavhidhiyo mudare vagoibuditsa pamadandemutande nepazvivhitivhiti panguva imwecheteyo inenge ichiitika zvinhu kwete kuti komisheni inoona nezvematare yeJudical Services Commission ibvumidze kambani yeZBC yoga kuita izvi. Amai Mtetwa vatiwo kambani yeZBC haifanirwe kuva iyo yoga inobvumidzwa kutora mifananidzo mudare mangwana sezvo mamwe makambani enhau akazvimrira akangofananawo neZBC ane marezenesi ekutepfenyura. Vati zvakaitwa neJudicial Services Commission zvekupa ZBC chete mvumo yekutepfenyura zvichange zvichiitika mudare zvinoita sekuti kambani yeZBC yakakosha kupfuura mamwe makambani enhau uye vati zvichadhurira mamwe makambani enhau ari kuda kutepfenyura kunzwikwa kwenyaya ichange iri mudare mangwana sezvo kambani yeZBC yati ichange ichibhadharisa mari inoita zviuru gumi nezvitatu zvemadhora pazuva kumakambani achada kushandisa mifananidzo ichange ichitorwa nekambani iyi mudare mangwana. Amai Mtetwa vaenderera mberi vachiti ZBC haibatike kune dzimwe nzvimbo munyika uye ruzhinji rwevanhu rwave kukwanisa kuona zvinenge zvichiitika munyika kubudikidza nekutepfenyurwa kunoitwa nevanoshandisa mbozhanhare vachiisa pamadandemutande panguva inenge ichiitika zvinhu. Vatiwo zvakanaka kuti mamwe makambani akazvimirira abvumidzwe kutepfenyura ari padare riri kunzwikwa nyaya iyi mangwana sezvo achitepfenyurira vanhu vari muZimbabwe pamwe nevari kunze kwenyika vari kuda kuziva zvichange zvichiitika panyaya iyi mangwana. Asi gweta ranga rakamirira VaMnangagwa, VaTinomudaishe Chinyoka, vati Misa Zimbabwe haina nhepfenyuro yainotepfenyura zvingapa kuti inzwikwe. Gweta ranga rakamirira Judicial Services Commission, VaAddington Chinake, vatiwo mutori wenhau anoshanda akazvimirira, Busani Bafana, uyo anga achigitsigira chikumbiro cheMisa Zimbabwe ichi achiti anodawo kutora mifananidzo mudare, haana rezenesi rekutepfenyura nokudaro nyaya yake haina kusimba. Magweta anga akamirira ZBC panyaya iyi atiwo ZBC inokwanisa kupa makambani ose mifananidzo yaanoda nemhando yaanenge achida zvisinei nekuti ndeemuno kana kuti ndeekunze sezvo achiti ZBC yave nemichina yechimanjemanje inokwanisa kuita izvi. Mukuru wevatongi munyika, VaLuke Malaba, avo vanzwa nyaya iyi, varasa chikumbiro cheMisa Zimbabwe vachiti Misa Zimbabwe naBafana havana marezenesi ekutepfenyura saka nokudaro havana chavangarwira panyaya iyi. VaChinyoka, vati vafara nemutongo waturwa nedare. VaChinyoka vati zvasvitswa kudare neMisa Zimbabwe hazvina musoro. Zvichakadai, kambani yeZBC yaswera ichiita gadziriro dzekuti igotepfenyura zvinenge zvichiitika mudare mangwana pachanzwikwa nyaya yakakwidzwa kudare naVaChamisa yekuti zvakabuda musarudzo zvisendekwe parutivi sezvo vachiti sarudzo idzi dzakabirirwa zvemhando yepamusoro-soro naVaMnangagwa nebato ravo reZanu PF. Rimwe remagweta ari kumirira VaMnangagwa panyaya iyi, VaPaul Mangwana, vati vagadzirira zvizere kunzwikwa kwenyaya iyi vachiti vane tarisiro yekukunda panyaya iyi. VaJacob Mafume, vanove gweta riri kumirira mumwe wevakakwidza musarudzo yemutungamiri wenyika, VaNoah Manyika, avo vari kutsigira chikumbiro chaVaChamisa chekuti zvakabuda musarudzo zvisendekwe parutivi, vaudzawo Studio7 kuti nyaya yavo iri pachena semhanza zvekuti dare harifanire kutora nguva richinzwa nyaya iyi. Zvichakadai, munyori muJudicial Services Commission, VaWalter Chikwanha, vaudza Studio7 parunhare kuti vatongi vedare reConstitutional Court vachanzwa nyaya iyi neChitatu vachaita basa ravo nemazvo vasina divi ravakarerekera. Magweta aVaChamisa neaVaMnangagwa achange achisvitsa nyaya dzavo zviri pamutemo, ukuwo vatongi vedare iri vachivabvunzurudza. Dare iri rinofanirwa kupa mutongo waro mukati memazuva gumi nemana kubva musi waziviswa nyika nezvesarudzo yemutungamiri wenyika. No media source currently available 	https://www.voashona.com/a/concourt-throws-away-misa-zimbabwe-petition/4538281.html
business	America Inoti Zimbabwe Haisi Kujekesa Mashandisirwo eMari dzeHurumende neKupihwa kweMarezinesi eZvicherwa	Gwaro raburitswa nebazi rehurumende yeAmerica rinoona nezvekudyidzana nedzimwe nyika kana kuti State Department rinoratidza kuti hurumende dzinoshandisa mari yeruzhinji zviri pachena here pamwe nekuti dzinopa sei marezinesi ezvicherwa rinoratidza kuti kunyangwe zvazvo Zimbabwe ichinzi yakaedza zvichienzaniswa negore rapera, haisati yasvika panotarisirwa. Gwaro raburitswa nebazi rehurumende yeAmerica rinoona nezvekudyidzana nedzimwe nyika, kana kuti State Department iri rinoratidza kuti Zimbabwe iri panyika makumi matanhatu nepfumbamwe dzinonzi hadzisati dzoratidza pachena mashandisirwo emari yehurumende . Asi panyika idziwo Zimbabwe iripanyika makumi maviri nenomwe dzinonzi zvichienzaniswa negore rapera dzirikuvavarira kuita zvinhu zvavo pachena. Kuti nyika inzi inoshandisa mari pachena inenge ichizivisa veruzhinji hurongwa hwemari kusanganisira mashandisirwo nekuwana mari kunoita mapazi nemakambani ehurumende. Nyika inonziwo yakachena kana hurumende ichibudisa pachena magwaro anechekuita nekupiwa kwemarezinesi ezvicherwa pamwe nekuti vanenge vawana marezinesi awa vaawana sei. Vachitaura nezvegwaro iri, Amai Megg Riggs vanoshanda kumuzinda weAmerica muZimbabwe vati gwaro ravo regore rino rinoratidza kuti Zimbabwe yakaedzesera zvichienzaniswa negore rapera kuratidza mashandisirwo emari munyika asi vachiti izvi hazvina kukwana. Amai Riggs vati Zimbabwe yakabudisa pachena hurongwa hwebhajeti pamwe nekushandiswa kwemari. Vatiwo hurumende yeZimbabwe yakakwanisawo kuwanisa ruzivo rwezvekushandiswa kwemari kuneveruzhinji pamwe nekuzivisawo zvimwe zvezvikwereti zvinenyika. Asi Amai Riggs vati Zimbabwe yakakundikanawo kuzivisa zvikwereti zvine makambani ehurumende pamwe nemari inowanikwa nemakambani awa. Amai Riggs vatiwo Zimbabwe haisiwo kuzivisa pachena veruzhinji kuwaniswa kwemarezinesi ezvezvicherwa. Hatina kukwanisa kunzwa kubva kubazi rezvezvicherwa kuti tinzwe maonero avo nezvekupiwa kwemarezinesi ezvezvicherwa sezvo tatadza kubata gurukota rebazi iri VaWinston Chitando. Patafonera mutevedzeri waVaChitando Va Polite Kambamura vaudza Studio 7 kuti vanga vachazotaura nesu kana vasununguka asi vanga vasati vatibata pataenda pamhepo. Tatadzawo kubata gurukota rinoona nezvemari VaMthuli Ncube. Vanoona nezvekuburitswa kwemashoko kubato reZANU PF vanga vasatiwo vapindura mibvunzo yedu pataenda pamhepo. Asi mukuru wesangano rinorwira kuchengetedzwa kwezvivanikwa munyika, reCentre for Natural Resource Governance, VaFari Maguwu vati nyaya yezvezvicherwa muZimbabwe haibudiswi pachena vachiti kurudziro yavo kuhurumende kuti ibudise ruzivo urwu pachena. Gwaro iri rakaongorora nyika dzinosvika zana nemakumi mana neimwe idzo dzinowana mari yerubatsiro kubva kuhurumende yeAmerica. Zimbabwe nedzimwe nyika dzemuAfrica dzakadai se Algeria , Angola, Lesotho, Liberia ,Malawi Mozambique nedzimwewo hadzisati dzasadzikisa zvinotarisirwa. Gwaro iri rinotiwo dzimwe nyika dzemuAfrica dzakadai se Botswana, The Gambia, Ghana, Nigeria, South Africa, Kenya nedzimwewo dzakachena panyaya dzekufambiswa kwemari. No media source currently available 	https://www.voashona.com/a/6745141.html
politics	Hurumende Unobvuma Kuripa Muzvare Jestina Mukoko	Dare repamusoro reHigh Court rakapa mutongo wekuti Muzvare Jestina Mukoko vapihwe mari inosvika zviuru zana nemakumi mashanu zvemadhora semuripo wekupambwa nekushungurudzwa kwavakaitwa vari muhusungwa. Pamari iyi, Muzvare Mukoko vachapihwa mari inosvika chiuru zana imwe inosvika zviuru makumi mashanu ichienda kumagweta avo anove nhengo dzesangano reZimbabwe Lawyers for Human Rights. Hurumende nemagweta aMuzvare Mukoko akawirirana pamari iyi pamberi pedare. Dare iri rati mari iyi ibhadharwe musi wa31 Gumiguru usati wadarika. Muzvare Mukoko vakapambwa kumba kwavo kuNorton musi wa3 Zvita 2008 vakazoendeswa kumatare musi wa24 Zvita. Vaipomerwa mhosva yekuda kupidigura hurumende yevaive mutungamiri wenyika VaRobert Mugabe. Dare reSupreme Court rakambotara kuti vose vainge vapamba Muzvare Mukoko vaigona kuendeswa kumatare ivo pauzima. Muzvare Mukoko vati kuripwa uku hakubvise bundu riri mumoyo mavo asi zvichabatsira vamwe vanotyorerwa kodzero kuti vazive kuti kwekupotera kuripo. No media source currently available 	https://www.voashona.com/a/dare-repamusoro-rinoti-hurumende-iripe-muzvare-jestina-mukoko-/4601797.html
politics	VaMugabe Votaura paKutoreswa Mhiko kwaVaLungu vekuZambia	Mutungamiri wenyika yeZambia VaEdgar Lungu vakatoreswa mhiko nemusi weChipiri mushure mesarudzo dzakaitwa mwedzi wapera. VaLungu vakatora mhiko kunhandare yeHeroes Stadium muLusaka. Asi vemapato anopikisa vanoti sarudzo idzi dzakabirirwa uye VaLungu vaishandisa mhirizhonga. Valungu vanoti vari kuzorwa mafuta enguruve yavasina kudya. Mutungamiri wenyika VaRobert Mugabe ndevamwe vatungamiri venyika dzemuAfrica vashoma shoma vakange vari kuZambia. VaMugabe ndivo vakataura vakamirira vamwe vatungamiri venyika dzemuAfrica. VaMugabe vati nyika dzine hutongo hwejekerere hadzidi vanhu vanoda kushandisa mhirizhonga kutora masimba. Vakatiwo Zambia yainge yabuda pachena kuti sarudzo ndidzo dzinofanira kushandiswa munyaya dzezvematongerwo enyika. Nyanzvi munyaya dzezvematongerwo enyika kuMulungushi University of Zambia VaShakespeare Hamauswa vanoti mashoko aVaMugabe akatambirwa zvakasiyana muZambia vamwe vachiti vainge vabaya dede nemukanwa asi vamwe vachishora vachiti makudo ndemamwe zvikuru vachitarisa nyaya yemhirizhonga. No media source currently available 	https://www.voashona.com/a/zimbabwe-matongerwo-enyika/3505998.html
business	Mapazi eHurumende neVamwe veParamende Voramba Kutambira Bhajeti ra2022	Apo hurukuro dziri kuenderera mberi kuti bhajeti rakaparurwa negurukota rezvemari Muzvinafundo Mthuli Ncube rotambirwa here nedare reparamende kana kuti kwete, pave kubuda mutauro wakanyanya. Mapazi ehurumende akawanda ari kuti mari dzavakapihwa hadzina zvadzinobatsira uye VaNcube vane nhoroondo yekusavapa mari dzavanenge vataura mubhajeti. Bhajeti rakaparurwa naVaNcube rinofanira kutambirwa nematare ose eparamende anoti reHouse of Assembly neSenate kuti ritange kushanda zviri pamutemo. Asi rwendo rwuno dzimwe nhengo dzedare reparamende dziri kuti haiziyiwe. Vamwe vasiri kufara nebhajeti rakaparurwa iri mumiriri weNorton VaTemba Mliswa. Vanoti VaNcube havafanire kuvimbisa mari dzavasingazope mapazi ehurumende. Vakafanobata chigaro chemubati wehomwe mubazi rezvehutano Amai Lynette Tennis vakaudza dare reparamende kuti mari yakapihwa bazi ravo haikwane uye inotoisa hupenyu hwevanhu munjodzi. Bazi iri rakapihwa mari inosvika mabhiriyoni zana negumi nemanomwe kana kuti 117 billion yemunyika mubhajeti regore rinouya. Amai Tennis vakati zvikamu makumi masere nemashanu kubva muzana zvemari yekurapa TB, Malaria, hutano hwemadzimai nezvimwe yakabva kumasangano akazvimirira anoti Global Fund nehomwe yemutungamiri wenyika yeAmerica yePresident’s Emergency Plan For Aids Relief. Asi muzinda weAmerica wakatozivisa hurumende kuti itsvage nzira dzekubatsira vanorarame nehutachiona hweHIV/Aids. Hurumende yaibatsirikana zvikuru nemari yehomwe yeAIDS Levy inobatirwa vashandi asi inonzi yave shoma sezvo vakawanda vari kuzviitira mabasa emaoko vasingabhadhare. Rimwe bazi riri kuti rakapihwa mari ishoma nderedzidzo riri kuti zvirongwa zvakaita sezve Continuous Assessment Learning Activity kana kuti CALA zvichazviringidzwa zvakanyanya nemari shoma yarakapihwa. VaMliswa vanoti kugadzirisa dambudziko iri dai hurumende yaita bhajeti nemari yekuAmerica. VaMliswa vanoti zviri nani hazvo kuti dai VaNcube vakaparura bhajeti iri nemari yekuAmerica. Mashoko aya atsinhirwa nemunyori mukuru musangano revashandi reZimbabwe Congress of Trade Unions VaJaphet Moyo. Asi nyanzvi munyaya dzezvehupfumi VaVictor Bhoroma vanoti mari inoshandiswa haina hayo kunyanya kukosha nekuti. VaNcube vakazivisa havo kuti mapazi ehurumende akanga akumbira mari inoda kusvika matrilion maviri nemabhiriyoni manomwe kana kuti 2, 7 trillion yemunyika asi ivo vainge vaine mari inodarika zvishoma mabhiriyoni mazana mapfumbamwe nemakumi maviri nemanomwe kana kuti 927 billion yemunyika. VaNcube vakati chavari kuyedza kuita mubhajeti yavo kubatsira varombo kunyanya.	https://www.voashona.com/a/mapazi-ehurumende-nevamwe-veparamende-voramba-kutambira-bhajeti-ra2022/6342644.html
business	Mutungamiri weNyika, VaMnangagwa, Vanosimuka Kuenda kuDavos kuMusangano weWorld Economic Forum	Mutungamiri wenyika, VaEmmerson Mnangagwa vakasimuka neSvondo manheru vakananga kuSwizterland kumusangano wekuzeya matambudziko akatarisana nepasi rose weWorld Economic Forum, uyo unoitirwa muguta reDavos. Musangano uyu wakatanga neSvondo uye unopera musi weChina svondo rino. VaMnangagwa vari kutarisirwa kuita misangano yepamusorosoro nevatungamiri vedzimwe nyika pamwe nevakuru vezvemabhizimusi emuEurope muhurongwa hwavo hwekuedza kukwezva vemabhizimusi kuti vapinde munyika. Musangano weWorld Economic Forum uyu uri kutarisirwa kupindwa nevatungamiri venyika, vemabhizimusi pamwe nevemasangano akazvimirira vanoda kusvika kuzviuru zviviri nemazana mashanu, avo vari kutarisirwa kuzeya nyaya dziri kutambudza pasi rino dzinosanganisira denda reCovid-19, hondo iri pakati peRussia neUkraine, kusagadzikana kwehupfumi pamwe nekushanduka kwemamiriro ekunze. Muzvinafundo Elliot Masocha, vanove nyanzvi mune zvehupfumi nekudyidzana kwenyika dzapasi rose, vari zvakare mudzidzisi mukuru wezvemabhizimusi paDevry University muAmerica, vanoti musangano uyu wakakosha zvikuru kuZimbabwe nepasi rose Panyaya yekuti VaMnangagwa vane chavanodzoka nacho here kubva kumusangano uyu, Muzvinafundo Masocha vanoti havaoni paine chinokohwe nekuda kwekuti nhoroondo yeZimbabwe munyaya dzezvikwereti pamwe nekumabatiro ayo enyaya dzezvemabhizimusi nehupfumi zvinogona kuvakanganisa. No media source currently available 	https://www.voashona.com/a/6585040.html
politics	Bato reMDC-T Rokurudzira Hurumende Kuti Iburitse muMajeri Vakasungirwa Zvematongerwo Enyika	Vakafanobata chigaro chemutungamiri weMDC-T, VaElias Mudzuri, vakurudzira hurumende yaVaEmmerson Mnangagwa kuti iburitse mujeri vasungwa vose vakasungirwa zvematongerwo enyika pasi pehurumende yevaimbova mutungamiri wenyika VaRobert Mugabe. Vachitaura nevatori venhau mushure mekushanyira jeri reChikurubi, uko kwakachengetwa dzimwe nhengo dze MDC-T dzinoti Yvonne Musarurwa, Last Maengehama naTungamirai Madzokere, VaMudzuri vati vasungwa vazhinji vakasungirwa zvematongerwo enyika pasi pehurumende yaVaMugabe vakaita saMuzvare Musarurwa nevamwe vavo vari kupikira mhosva dzavasina kupara. Nekudaro, VaMudzuri vakurudzira hurumende itsva yaVaEmmerson Mnangagwa kuti iburitse vasungwa vezvematongerwo enyika mumajeri ose ari munyika. VaMudzuri vanoti sebato vakatosvitsa chikumbiro ichi kubazi rinoona nezvemitemo. Muzvare Musarurwa nevamwe vavo vaviri, avo vakatongerwa kugara mujeri kwemakore makumi maviri mushure mekubatwa nemhosva yekuponda mupurisa VaPetros Mutedza mumusha weGlen View muna 2011, vakasvitsa chikumbiro kumatare chekuti nyaya yavo iongororwe zvakare vachiti havana mhosva yavakapara, asi nyaya iyi haisati yanzwikwa. Gurukota rezvemitemo VaZiyambi Ziyambi vaudza Studio 7 parunhare kuti bazi ravo rakatambira chikumbiro cheMDC chekuti vasungwa vezvematongerwo enyika vaburitswe mumajeri asi vachiri kuongorora nyaya iyi sehurumende. Zvichakadai, VaMudzuri vakurudzira komisheni inowona nezvesarudzo kuti inyorese vasungwa vari mumajeri sevavhoti vachiti ikodzero dzavo sezvizvarwa zveZimbabwe kuti vave nechokutaura mukutongwa kwenyika yavo. Hatina kukwanisa kutaura nevakafanobata chigaro chasachigaro weZEC, VaEmmanuel Magade, kuti tinzwe divi rekomisheni yavo panyaya iyi sezvo vanga vachiti vari mumusangano. No media source currently available 	https://www.voashona.com/a/zimbabwe-africa-mdc-t/4218866.html
business	Michina yeChizvinozvino Yobatsira Vamwe Vabereki kuBhadhara Mari dzeChikoro	Apo zvikoro zvichangovhurwa kwekotoro yekupedzisira yegore, zvimwe zvikoro zvave kushandisa ma swipe machines izvo zvave kuita kuti vabereki varerukirwe nekubhadhara mari yechikoro yevana vavo. Asi zvisinei vamwe vanoti dambudziko rekushaikwa kwemari munyika rinofanirwa kugadziriswa zvachose. Nekuda kwedambudziko rekushaikwa kwemari rave nenguva richiitika munyika mumabhangi munogara makatsokodzerana nevanhu vanenge vachitsvaga mari kunyanya pamazuva ekuvhurwa kwezvikoro. Asi zvimwe zvikoro zviri munzvimbo dzakasiyana-siyana munyika zvave nema swipe machine uye zvave kubvumawo kuti vabereki vabhadhare nenzira yekushandisa mari yepafoni kunyanya yeEcocash. Vamwe wevabereki vataura neStudio 7 vati vanotambira danho iri sezvo rave kuvarerutsira panhamo yekutsvaga mari yekubhadharira vana vavo mari yechikoro. Mumwe wevanhu ava ndiMuzvare Mutsa Sibanda avo vati chikoro chemwana wavo chakatanga kushandisa swipe machine pakutanga kwemwedzi uno. Mumwezve mubereki VaBruce Tagwirei vati kunze kwekuve neswipe machine, chikoro chemwana wavo chave kutambirawo mari paEcocash izvo zvavati zvinobatsira kuti vasarasikirwe nenguva vachitsvaga mari pane kuita zvimwe zvinoraramisa mhuri yavo. Asi nekuda kwekuti kunetsa kwemari kuri kuramba kuchienderera mberi munyika vanhu vave kutambira kuti huremu hwemari yemabond note nemari yekunze uye nemari yekubhadhara munhu uchishandisa zvakasiyana. Semuenzaniso kana munhu uine zana remadhora ekuAmerica unogona kuwana zana nemakumi matanhatu emabond note. Kana munhu uchishandisawo card kutenga kana kubhadhara chezana remadhora unogona kubhadhariswa mari iri pakati pemadhora mashanu nemadhora gumi pamusoro. Mumwe mubereki asina kuda kudomwa nezita kana kubuda pamhepo ati chikoro chemwana wake icho chinove chimwe chezvikoro zvakazvimirira zvega muguta reBulawayo, chinoti chinoda kuti mari yechikoro ibhadharwe imwe iri mari chaiyo imwe kuchishandiswa card. Studio 7 haina kukwanisa kunzwa kubva kubazi rezvedzidzo panyaya iyi. Nyanzvi munayaya dzezvehumhizha mukufambiswa kwemashako VaNigel Gambanga vatsinhirawo kuti danho rekuti vabereki vakwanise kubhadhara mari yevana vavo yechikoro idanho rakanaka chose. VaGambanga vati havawone chakaipa pakuti zvikoro zvakawanda zvishandise Ecocash sezvo zviri pachena kuti ndiyo nzira yekutumira kana kutambira mari iri kushandiswa nevanhu vakawanda munyika. VaButler Tambo vanove mutevedzeri wemukuru wesangano reCentre for Public Engagement, vachitaura semuongorori wezvehupfumi akazvimirira ega vati kunyange hazvo pane matanho ari kuedza kurerutsira vabereki kuti vabhadhare mari yevana vavo yechikoro, zvakosha kuti dambudziko rekushaikwa kwemari rigadziriswe zvachose risati ranyanyoipisisa. Mumwewo mubereki variwo mutori wenhau VaAdmire Kudita vatsinhira mashoko aya vachiti pane pamwe pakadai sekukwira makombi pekuti vanhu vanoda kushandisa mari chaiyo. Pakutanga kwegore rino bazi rezvedzidzo rakazivisa kuti raive ratora danho rekuti zvikoro zvinosvika zviuru zvipfumbamwe munyika zvive nema swipe machine senzira yekuita kuti vabereki varerukirwe nekubhadhara mari yechikoro asi zvikoro zvakawanda hazvisati zvave nemichina iyi. Senzira yekupedza dambudziko rekushomeka kwemari, gavhuna weRBZ Dr John Mangudya vakati munguva shoma inotevera vachaparura imwe mari yemabond notes. No media source currently available  	https://www.voashona.com/a/zimbabwe-matongerwo-enyika/4027440.html
business	Vanochengetedza Mhuka Vaviri Vourayiwa neVanovhima Zvisiri paMutemo kuKariba	Vashandi vaviri veZimbabwe National Parks and Wildlife kana kuti Zimparks vanofungidzirwa kuti vakauraiwa nevanofungidzirwa kuti vanovhima mhuka zvisiri pamitemo vekuZambia nemusi weChipiri. Vane ruzivo nezvakaitika vanoti vamwe vaviri vanochengetedza mhuka kubva kubazi reZimparks vakaita mahwekwe nevanofungidzirwa vaizvhima zvisiri pamutemo mudhamu reKariba. Panonzi pakaita kakurwisana apo vanochengetedza mhuka ava vakange voyedza kuendesa vanofungidzirwa kuti vaivhima zvisiri pamutemo ava pakamba yeChanga kuKariba. Zvinonzi nyaya iyi yakazozivikanwa mushure mekunge chikepe chevanochengetedza mhuka ava chaonekwa chichiyangarara chisina munhu uye chisina injini. Mutauriri weZimparks VaTinashe Farawo vatenda kuti izvi ndizvo zvakaitika vachiti vashandi vavo vaviri havasikuzivikanwa kwavari parizvino. VaFarawo vanoti vaendesa nyaya iyi kumapurisa uye kuferefetwa kwekushayikwa uku kuri kuenderera mberi uye vari kushanda pamwechete nevebazi rezvekuchengetedzwa kwemhuka kuZambia. Hatina kukwanisa kubata mutauriri wemapurisa Assistant Commisioner Paul Nyathi kuti tinzwe divi ravo. Kubatwa kwevanhu vanovhima zvisiri pamutemo kunonzi kwakanyanya pamuganhu weZimbabwe neZambia. Vanovhima mhuka zvisiri pamutemo munyika mbiri idzi vari kusungwa vachitongwerwa makore akawanda mujeri. No media source currently available 	https://www.voashona.com/a/vanochengetedza-mhuka-vaviri-vourayiwa-nevanovhima-zvisiri-pamutemo-kukariba/5229546.html
health	Kukwira kweHuwandu hweVane Covid-19 Kwoita Kuti Hurumende Ikurudzirwe Kuvheneka Vanhu Vakawanda	Bazi rezvehutano rakazivisa nemusi weChina kuti vanhu vanosvika zviuru zvitatu nemakumi mapfumbamwe nevaviri, kana kuti 3 092, vakabatwa nechirwere charura pasi rose cheCovid-19, uye huwandu hwevanhu vafa hwakakwira kusvika pamakumi mashanu nevatatu, kana kuti 53. Bazi iri rakazivisawo kuti huwandu hwevanhu vakanga vapora kusvika nezuro hwakanga hwave pavanhu mazana mapfumbamwe nemakumi maviri nevana, kana kuti 924. Vanhu vanosvika mazana maviri negumi nevatatu kana kuti 213, vakawanikwa vaine chirwere ichi pavanhu zviuru zvitatu nezana nemakumi mapfumbamwe nemumwechete, kana kuti 3 191, vakavhenekwa kuona kana vaine chirwere ichi. Dunhu reHarare ndiro riri pamusoro pahuwandu hwevanhu vane chirwere ichi, riine vanhu vanosvika chiuru nemakumi manomwe nevashanu, kana kuti 1 075, richiteverwa nedunhu reBulawayo, iro rine vanhu mazana masere nevashanu kana kuti 805 vabatwa nechirwere ichi kusvika nemusi weChina. Makambani akawanda munyika anonzi ari kumbovhara zvichitevera kuwanikwa kwevamwe vashandi vaine chirwere ichi. Nemusi weChitatu, kambani yemabhazi yeZUPCO, iyo inove ndiyo chete ine mvumo yekutakura veruzhinji munguva ino yemutemo unorambidza kufamba famba kwevanhu, yakazivisa kuti vashandi vayo gumi vakanga vawanikwa vaine chirwere ichi mushure mekuvhenekwa nevashandi vebazi rezvehutano. Izvi zvinonzi neimwe nyanzvi yezvehutano vari chiremba, Dr. Edgar Munatsi, hurumende inofanirwa kusimbisa hurongwa hwekutevera vese vakambosangana nevashandi ava pamwewo nevanho vose vari kuwanikwa vaine chirwere ichi, uyewo vose vanofamba nemabhazi eZUPCO vanofanirwa kuvhenekwawo kuti havana chirwere ichi here. Dr. Munatsi vanoti hurumende inofanirwa kutarisisa zvakare hurongwa hwayo hwekuti ZUPCO ndiyo chete inofanirwa kunge ichitakura veruzhinji munyika, kuitira kuti ibvumidzewo vamwe vane dzimotokari dzavo kutakurawo vanhu. Johns Hopkins University Hospital yemuno muAmerica inoti vanhu vanodarika mamiriyoni gumi nemanomwe nezviuru mazana matatu kana kuti 17.3 million vabatwa nechirwere ichi pasi rose, icho chaurayawo vanhu vanodarika zviuru mazana matanhatu nemakumi manomwe nezvitatu kana kuti 673,000 pasi rose. Dr. Munatsi vanoti kunyange hazvo huwandu hwevanhu vari kuongororwa kana vaine chirwere cheCovid-19 pazuva hwave kuwanda, hurumende inofanirwa kutokwinya kuti iwedzere kuitira kuti irwisane nechirwere ichi. No media source currently available 	https://www.voashona.com/a/zimbabwe-coronavirus-update-3092-doctor-edgar-munatsi/5525274.html
health	Vakawanda Votadza Kushanyira Botswana Kunyangwe Bhodha Ravhurwa neKushaya Tsamba dzeCovid-19	Kunyange hazvo Botswana yavhura zvizere mabhoda ayo mashanu nhasi kusanganisira muganhu waro uri pedyo neguta rePlumtree weRamokgwebana, kwanga kuine motokari nevanhu vashomanana vanga vachipinda nekubuda munyika iyi. Ongororo yaitwa neStudio7 pamuganhu uyu nhasi inoratidza kuti ruzhinji rwezvizvarwa zveZimbabwe zvanga zvichidzoserwa kumusha nekuti zvanga zvisina chitambi chinoratidza kuti havana chirwere cheCOVID-19. Botswana yakatsidza kuti haina kubvumidza ani zvake anobva kuine imwe nyika kupinda munyika iyi asina gwaro rinoratidza akavhenekerwa COVID-19 akawanikwa asina chirwere ichi chashura mare pasi rose senzira yekudzivirira kupararira kwedenda iri. Asi hurongwa hwaitwa neBotswana uhu huri kuita kuti vazhinji vatadze kufamba famba nekuti hazvisi nyore kuti munhu avhenekerwe hutachiwana hweCOVID-19 sezvo vanovheneka vari kubhadharisa makumi matanhatu emadhora ekuAmerica. Amai Gertrude Maravanzira vaudza Studio7 kuti vakambofunga kujamba bhodha sezvo nyika dzakavharwa murume vavo ari kuGaborone ivo vari kuZimbabwe asi vakatya izvo zvaita kuti vaite nhangemutange. Asi chimwe chizvarwa cheZimbabwe chisina kuita rombo rakanaka saAmai Maravanzira ndiVaWalter Mukanga avo vaudza Studio7 kuti vava nemazuva maviri vari gere pabhodha reRamokgwebana sezvo vashandi vebazi rehutano munyika iyi vari kuramba gwaro ravo vachiti ndere kunyeba.  VaMukanga pamwe chete nevamwe vavo vaviri vanoti Agrippa Murimba naRaymond Uchena vane chivimbo chekuti vachakunda kuti vano joina chikwata chebhora cheMorupule Wanderers munyika iyi.  VaMurimba, avo vanoti vaitambira chikwata cheHarare City, vanoti chirwere cheCOVID-19 chaunza kusagadzikana kukuru uko chaita kuti vatambi vebhora vave nedambudziko rekutsvaga mafuro manyoro. Mukuru wesangano reVendors Initiative for Social and Economic Transformation kana kuti VISET VaSamuel Wadzai vaudza Studio7 kuti mari dziri kudiwa nevanovheneka denda iri dzakawandisa. VaWadzai vakurudzira hurumende kuti ive nehurongwa hwekubatsira nhengo dzesangano ravo nevamwe vanorarama nekutenga midziyo kuBotswana vachinotengesa kumusha kuitira kuti vasashandire dhongi rakaora. Kunyange hazvo ruzhinji rwuri kuchema chema, gurukota rinoona nezvehutano muBotswana VaEdwin Dikoloti vanoti nyika yavo haisi kuzodududza shure panyaya yezvitambi vachiti ndiyo nzira chete ingabatsira kuti hutachiwana uhu husapararire. Botswana ine vanhu zviuru gumi nemazana manomwe ane makumi mana nemaviri vabatwa nechirwere ichi kotiwo makumi matatu nevana vafa nokuda kwedenda iri. No media source currently available  	https://www.voashona.com/a/vakawanda-votadza-kushanyira-botswana-kunyangwe-bhodha-ravhurwa-nekushaya-tsamba-dzecovid-19/5683463.html
business	Musangano weKimberly Process Wotanga KuAngola	Musangano weKimberly Process Certification Intercessional Plenary Scheme watanga kuLuanda, Angola neChipiri Zimbabwe ichichema nerekuti pane dzimwe nyika dzichiri kurwisa kuti isabvumidzwe kutengesa mangoda ayo. Musangano uyu uri kupera nemusi weMugovera. Vachitaura pamusangano uyu, gurukota rinoona nezvezvicherwa VaWalter Chidhakwa vanoti Zimbabwe iri kuita zvose zvinodiwa neKPC mukutengeswa kwemangoda. Vanoti Zimbabwe iri kuita zvose zvinodiwa neKPC mukutengeswa kwemangoda. Vamwe vakuru muhurumende vanoti sangano reWorld Policy Institute rinoda kuti Zimbabwe isatengesa mangoda nekuti iri kutengesa mangoda pamusika wekuDubai zvinonzi zvinogona kupa kuti mari dzemangoda dzigume dzave mumaoko evanopfurikidza mwero. Imwe kambani yekuBelgium inonzi Omega Diamonds yakabhadhariswa mari inosvika mamiriyoni zana nemamukumi mapfumbabwe nemashanu madhora ne KPC ichinzi yaisabhadhara mitero. Mangoda anotengeswa nekuDubai sezvinoitwa eZimbabwe anonzi anozoguma ave mumaoko emakoronyera uye vanhu vashoma ndivo vanoguma vowana mari yemangoda nenyaya yechikiribidi. Asi mukuru wekambani yePartnership Africa Canada, VaAllan Martin, avo vari kumusangano uyu vaudza Studio 7 kuti vakuru vehurumende yeZimbabwe vari kungorova bembera dzenhema panyaya iyi. VaMartin vati KPC inofanira kuona kuti mangoda atengeswa zviri pamutemo uye haafanire kuguma ave mumaoko evanopfurikidza mwero. VaMartin vatiwo Zimbabwe haifanire kungovhunduka chati kwatara. Kunyange hazvo makambani ekuMarange ave nemakore achichera mangoda, vakawanda, kusanganisira mamwe makurukota ehurumende vanoti havasi kuziva kuti mari yacho inofambiswa sei. Vashandi vakawanda kumakambani ekuMarange vari kupedzawo mwedzi vasina kubhadharwa vamwe vachigumurwa. Vakawanda vaifunga kuti mangoda achavandudza hupfumi asi zvinenge zviri kukona n’anga murapwa achida. Sachigaro wesangano reResources Exploitation Watch iro rinorerekera zvakanyanya kuhurumende, VaTafadzwa Musarara vanoti zvekunakumisa Zimbabwe kutengesa mangoda hazvishande. No media source currently available   	https://www.voashona.com/a/zimbabwe-economy/2834309.html
politics	"""Munodei paMuchato weDhongi neBere""-VaKasukuwere paNyaya yeKutyisidzirwa neRufu"	Mubato reZanu-PF mapinda zinyekenyeke zvichitevera mashoko ekuti vamwe vakuru vebato iri vari muchikwata chinonzi Generation 40 kana kuti G40 vavekutumirwa mashoko ekuti vanogona kupfuudzwa pambozhanhare dzavo. Vanonzi vatumirwa mashoko aya vanosanganisa gurukota rezvematunhu VaSaviour Kasukuwere, gurukota rezvedzidzo yepamusoro muzvinafundo Jonathan Moyo, gurukota rezvekuendeswa kwehupfumi kuvatema VaPatrick Zhuwawo uye vanomirira Harare South mudare reparamende VaShadreck Mashayamombe. Bepanhau reNewsday ndiro rakatanga kuburitsa nyaya yekuti pane vakuru mubato reZanu-PF vainge vatumirwa mashoko ekuti vanogona kuitwa kafiramberi nemunhu asiri kuzivikana. Izvi zvinonzi zvakaitwa nemusi weSvondo. Mutauriri wemapurisa, Senior Assistant Commissioner Charity Charamba vati vange vasati vapirwa nyaya iyi. VaMoyo havana kudaira nharembozha yavo. VaZhuwawo vati havasati vatarisa nharembozha yavo kuti pane mashoko akadai here sezvo paine vanhu vakawanda vari kuvatumira mashoko ekuvakorokotedza nekudomwa kuva gurukota. Asi VaKasukuwere havana kuda kutaura zviri kuitika vachiti Studio 7 igare kuAmerica kwede kuda kutaura zviri munyika. Tabatawo VaMashayamombe asi zvakona n’anga murapwa achida vachiti havana kusununguka kutaura parunhare. Mumusangano weZanu-PF hamuna kugadzikana sezvo pari kufungidzirwa kuti paita kunetsana kwakanyanya panyaya yekuti ndiyani achatora chigaro chemutungamiri wenyika VaRobert Mugabe avo vari kunzi vakwegura. Pakuvigwa kwegamba renyika VaSikhanyiso Ndlovu kumarinda eHeroes Acre neMugovera nhengo dzeZanu-PF dzakawirasanawo. Nyaya yekunetsana muZanu-PF iyi inonzi yave kukanganisa nhaurirano nemapato anopikisa idzo dzinonzi dzakatanga kuitwa kuGhana dzichitarisirwa kuitwa zvekare kuVictoria Falls neChina. Mapato anopikisa arikuramba kuti nhaurirano idzi dzakananganana nekuumba hurumende yemubatanidzwa. Zanu-PF nekune rimwe divi iri kutoramba kuti pane nhaurirano dziripo. Zanu-PF haina kubvira yagadzikana kubva zvayakadzinga vaive mutevedzeri wemutungamiri wenyika amai Joyce Mujuru nevamwe vachipomerwa mhosva yekuda kubvisa VaMugabe pachigaro nechisimba. Asi amai Mujuru nevamwe vakadzingwa mubato vari kuramba nyaya yekuti vaida kubvisa VaMugabe pachigaro vachiti vari kuzorwa mafuta enguruve yavasina kudya. No media source currently available 	https://www.voashona.com/a/zimbabwe-politics/2975965.html
health	Hurumende Yoronga Kuongorora Madzimai Akawanda Chirwere cheGomarara	Hurumende inoti inotarisira kuve yaongorora gomarara remuromo wechibereko pamadzimai mamiriyoni matatu nemazana maviri panozosvika gore ra2020. Asi hurumende iri kutendawo kuti kune mamwe maruwa uchava mutoro sezvo kusina michina. Amai Yeukai Zhou vanobva kwaNhema kuShurugwi vanoti kunyanyangwe hazvo vachiziva kuti zvakakosha kuongoorwa gomarara rechibereko kusavepo kwezvipatara pedyo navo zvinoisa hutano hwavo panjodzi. Aya ndiwo matambudziko akasangana nemadzimai akawanda ari mumaruwa kunova kunogara vanhu vazhinji. Vamwe chiremba vari nyanzvi munyaya dzehutano hwemadzimai Dr Angeline Mapanga vanoti gomarara remuromo wechibereko iri rinokonzerwa neHuman Papiloma Virus inotapuriranwa pabonde. Gwaro reNational Cancer Prevention and Control Strategy for Zimbabwe (2014-2018) rinoti pamagomarara ese, gomarara remuromo wechibereko ndo ririkunyanyouraya madzimai nezvikamu makumi matatu nechidimbu kubva muzana. Bazi rezvehutano rinotiwo gomarara rechibereko idambudziko guru munyika. Mumwe mukuru mubazi rezvehutano, Doctor Bernard Madzima vanoti vari kuvavarira kuve vaongorora gomarara iri pamadzimai mamiriyoni matatu nemazana maviri ezviuru panozosvika gore ra2020. VaMadzima vanoti parizvino pagore kuri kuongororwa madzimai anosvika zana rezviuru vachiti huwandu uhwu huripasi zvakanyanya uye nyika inofanirwa kuwedzera huwandu hwevanhu vanoongororwa. Bazi rezvehutano rinotiwo Zimbabwe rine nzvimbo dzinosvika zana nemakumi matatu dzinoongorora gomarara remuromo wechibereko. Mumwe mushandi wekuZimbabwe Association of Church Related Hospitals Amai Anna Machakata Rufu avo vane zvipatara zvinopawo madzimai mikana yekunoongororwa gomarara remuromo wechibereko pachena vanoti hapana chingakonese Zimbabwe kusvitsa huwandu hwemadzimai avanotarisira kuve vaongorora gomarara iri muna 2020. Amai Muchakata Rufu vanoti zvakakosha parizvino kupa madzimai ruzivo rwekuti zvii zvakanakira kuongororwa gomarara remuromo wechibereko. Vatiwo madzimai anofanira kubvunza pazvipatara zviri pedyo navo kuti vaziviswe kwavanogona kunoongororwa pachena. Gwaro rakaburitswa nekomiti yeseneti inoona nezvekuenzaniswa kwemikana nebudiriro mushure mukushanyira zvipatara zvine michina yekuongorora gomarara iri rakaburitsa pachena kuti pavanhu zviuru zvinomwe vakaongororwa pachipatara cheParirenyatwa, zviuru zviviri vakashaya. Rufu urwu runonzi rurukukonzerwa nekuti vanhu vanenge vanonoka kuenda kuchipatara kana kuti vanenge vasina mari yekutenga mushonga uyo unodhura. Komiti iyi inotiwo muna 2018 bazi rezvehutano rakapihwa mari inosvika zviuru mazana makumi mashanu zvekushambadzira chirwere ichi asi gore rino rakapihwa zviuru makumi manomwe nemashanu chete. Komiti iyi yakakurudzira hurumende kuti ishambadzire nezvechirwere ichi kumunhu wese uye kuumba homwe yekurapa gomarara sezvakaitwa HIV/AIDS. No media source currently available 	https://www.voashona.com/a/hurumende-yoronga-kuongorora-madzimai-akawanda-chirwere-chegomarara/5029852.html
business	VaMangoma, VaNcube, VaMakoni neVamwe Voita Mushandirapamwe	Mapato mashanu anopikisana nehurumende yeZanu PF nemusi weChipiri akanyorerana chibvumirano chemushandirapamwe pamberi pesarudzo dzichaitwa muna 2018 achiti kubatana kunowoedzera mukana wekubvisa hutungamiri hwaVaRobert Mugabe nebato ravo avo vave nemakore makumi matatu nematanhatu vari muhutongi. Mapato mashanu anopikisa anoti MDC yaVa Welshman Ncube, Mavambo Kusile Dawn kana kuti MKD, Zunde, Dare pamwe ne Renewal Democrats of Zimbabwe kana kuti RDZ anyorerana chibvumirano chekuumba mubatanidzwa wemapato anopikisa achiti kupinda musarudzo akapatsanurana hakuna zvakunobatsira pakukwikwidzana neZanu PF. Mutungamiri weRDZ, VaElton Mangoma, vaudza Studio 7 kuti vafara zvikuru nekunyorerana kwavaita chibvumirano ichi nemamamwe mapato. Kunyangwe hazvo mapato mashanu aya anyorerana chibvumirano ichi, MDC inotungamirwa naVaMorgan Tsvangirai pamwe neZimbabwe People First inotungamirwa naAmai Joice Mujuru vanga vasina kumiririrwa asi VaMangoma vati mapato aya angangopinda mumubatanidzwa uyu. Izvi zvatsinhirirwa nemutungamiri weMKD, VaSimba Makoni avo vaimbove gurukota rezvehupfumi. VaTendai Biti, avo vanotungamira bato reProgressive Democratic Party kana kuti PDP, vanga varipowo pakusainwa kwechibvumirano ichi. VaBiti vaudza Studio 7 kuti vachiri kuda kumbonokumbira mvumo yekusaina gwaro iri kukomiti huru yebato ravo. Mutauriri weZapu, VaMjobiza Noko, vatiwo vakamirira kuenda kukongiresi yebato ravo kuti vazive gwara richatorwa nebato ravo panyaya iyi. Mutauriri weMDCT, VaObert Gutu, vaudza Studio 7 parunhare kuti havana kunge vakokwa pakusainwa kwechibvumirano asi sebato vanotsigira nyaya yekuti mapato aite mushandirapamwe. Vakafanobata chigaro chemutauriri wePeople First, VaRugare Gumbo vaudza Studio 7 parunhare kuti havanawo kukokwa kumushandirapamwe uyu uye havana kana kumbotaurwa navo nezvenyaya iyi. Zvichakadai, VaMangoma vati mapato anenge asaina chibvumirano chemushandirapamwe ichi achazogara pasi owirirana kuti ndiyani achakwikwidza pachigaro chemutungamiri wenyika akamirira mubatanidzwa wemapato anopikisa aya paine nguva yekutsvaga rutsigiro pamberi pesarudzo dzemuna 2018. Asi vane ruzivo nezviri kuitika munyaya dzenhaurirano idzi vanoti mapato aya amhanyira kuumba mubatanidzwa kuti agokwanisa kuve nemasimba ekuti achatora chigaro chipi ndiyani sezvo variwo vatanga kunyorerana chibvumirano ichi. Zvinonzi nyaya yekuti achataungamira mubatanidzwa uyu ndiyani ndiyo iri kunyanyonetsa kunyangwe zvazvo paine kuwirirana mumapto anopikisa ose kuti panofanira kuve nemubatanidzwa wemapato ose anopikisa uchakwikwidza musarudzo dzemuna 2018. No media source currently available  	https://www.voashona.com/a/zimbabwe-matongerwo-enyika/3355682.html
business	Vatori veNhau Voyambira Kuti Mitemo Mitsva Iri KUrongwa Isavambunyikidze	Sangano reMedia Alliance of Zimbabwe rinoti rinoda kuti mitemo ine chekuita nezvenhau isambunyikidze vatori venhau kuitira kuti vashande vakasununguka nguva dzose. Mashoko aya anouya apo nyika iine hurongwa hwekuvandudza mitemo inobata kutorwa kwenhau. Pamusangano wayaita nevatori venhau muHarare neChipiri, Media Alliance of Zimbabwe yati kodzero dziri mubumbiro remitemo yenyika dzinofanirwa kuzadziswa. MAZ yati inoshungurudzikana zvikuru nekusungwa, kurohwa pamwe nekuvhiringwa kunoitwa vatapi venhau munyika. Gweta rinoshanda neMedia Institute of Southern Africa – Zimbabwe Chapter, VaKuda Hove, vati basa rekutapa nhau harifanirwe kutorwa semhosva uye vanotarisira kuti mitemo mitsva ine chekuita nezvekufambiswa kwemashoko igadzirise dambudziko iri. Hurumende yaVaEmmerson Mnangagwa inoti ine chido chekubvisa mutemo we Access to Information and Protection of Privacy Act, kuvandudza Broadcasting Services Act nemitemo ine chekuita nezvekushandiswa kwemadandemutande - Cyber Security Laws. Hurumende inoti ichaunza mitemo mitatu mitsva ine chekuita nezvekutapwa kwenhau uye pakatotanga hurukuro. Bazi rinoona nezvekubudiswa kwemashoko, richitsigirwa nezvipangamazano mukunyorwa kwemitemo mubazi rezvemitemo, riri mubishi rekunyorabhiri rekuvandudza mutemo we Information, Broadcasting Services Ammendment Bill pamwe neZimbabwe Media Commission Bill. VaHove vatiwo vari kutarisira kuti hurumende igadzirise zvavakataura pamusoro pemutemo iyi zvinosanganisira kuti vanhu vanoda kutanga terevhizeni kana radio stations, havafanirwi kupiwa mari pachena anonzi madonations. Vatiwo vari kushushikanawo kuti Zimbabwe Media Commission iri kupiwa masimba ekusungisa vanhu vanenge vakanganisa zvine chekuita nenhau. Vachitaurawo vakamirira zvakare MAZ, VaNigel Nyamutumbu, vati kunyange hazvo vachigamuchira zviri kuitwa, uye vari kupindawo mumisangano ine chekuita nekuvandudzwa kwemitemo iyi, vakangomirira kuona kuti hurumende ichazadzikisa here zvainovimbisa. Kunyange hazvo tisina kukwanisa kunzwa kubva kugurukota rezvekubudiswa kwemashoko, Amai Monica Mutsvangwa, makurukota ari kuona nezvekunyorwa kwemitemo iyi akazivisa patwitwer svondo rapera kuti vaive vakaungana kuNyanga nevane chekuita nezvekodzero dzekufambiswa kwemashoko zvakasununguka vachikurukura mitemo iyi. Hurumende inotiwo mitemo iyi inofanirwa kuti ifambirane nezviri mubumbiro remitemo yenyika. Asi MAZ inotiwo kuchine mitemo yakawanda inobata vatori venhau nekufambiswa kwemashoko kwakasununguka inofanirwa kutariswa. Mitemo iyi inosanganisira Official Secrets Act, Censorship and Entertainment Act, Criminal Law Codification and Reform Act pamwe ne Interception of Communications Act. No media source currently available 	https://www.voashona.com/a/zimbabwe-journalists-warn-new-media-laws-should-be-conducive-and-not-criminalize-them/4868721.html
health	Vanhu Vabatwa neCoronavirus muHarare Voda Kusvika paZana	Huwandu hwevanhu vabatwa nechirwere checoronavirus muHarare chete hwasvika pamakumi mapfumbamwe nemasere kana kuti 98 apo bazi rezvehutano rinoti huwandu hwevanhu vabatwa nechirwere checoronavirus munyika yose hwasvika pamazana maviri nemakumi manomwe nemapfumamwe kana kuti 279. Vanhu vafa vachiri vana uye vapora vave makumi matatu nevatatu kana kuti 33. Vanhu gumi nevana vakabatwa nechirwere ichi neMugovera vose vakadzoka kubva kuSouth Africa. Harare ndiyo ine vanhu vakawandisa vabatwa nechirwere ichi, ichiteverwa neMatabeleland South ne Masvingo. Nyazvi munyaya dzezvehutano dziri kuyambirawo kuti munzvimbo dzinochengeterwa vanenge vadzoka kubva kunze kwenyika zvikuru vanouya nemabhazi hadzina kushambidzika uye kune huori hunotyisa vamwe vachinzi vabhadhare mari yechiokomuhomwe vasati vabuditswa kana kuti kuvhenekwa. Munyori mubazi rezvehutano VaNick Mangwana vachinyora padandemutande ravo vakatenda kune munhu akadzingwa basa paBelvedere Teachers College nenyaya yehuori uye inyaya yavanoda kuferefeta. Mutungamiri wesangano reCommunity Working Group on Health VaItai Rusike vanoti hurumende inofanira kuona kuti munzvimbo dziri kugara vanhu vanenge vadzoka kubva kune dzimwe nyika kana kuti maqurantine centres dzive dzine hutsanana kuti chirwere ichi chisapararire. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru zana nemakumi masere nemana nematanhatu kana kuti 184, 000 vabatwa nechirwere checoronavirus muAfrica. Vashaya vadarika zviuru zvishanu nemakumi manomwe nemumwe kuti 5,071. Vapora vanodarika zviuru makumi manomwe nemasere kana kuti 81,000. Huwandu hwevanhu vabatwa nechirwere checoronavirus pasi rose hwadarika mamiriyoni matanhatu nezviuru zvipfumbamwe kana kuti kuti 6,9 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nechirwere ichi. Pasi rose vanhu vafa nechirwere ichi vanodarika zviuru mazana mana kana kuti 400,000. Vapora vachidarika mamiriyoni matatu kana kuti 3 million. No media source currently available  	https://www.voashona.com/a/vanhu-vabatwa-necoronavirus-muharare-voda-kusvika-pazana/5453012.html
business	Zimbabwe neGermany Dzoronga Kuumba Komisheni Inoona nezveKusimbaradza Hukama	Gurukota rezvemari, VaPatrick Chinamasa, vakasangana neChipiri negurukota rekuGermany rinoona nezvekudyidzana munyaya dzehupfumi pamwe nebudiriro, VaGerd Muller, vakabvumirana kuumba komisheni ichaone nezvekusimbaradza hukama nekudyidzana pakati penyika mbiri idzi. Vachitaura nevatori venhau mushure memusangano wavo, VaChinamasa vakati vafara kushanyirwa naVaMuller. Vakati vatura nyaya dzakawanda dzinosanganisira kudyidzana kwenyika mbiri idzi, chikwereti cheZimbabwe kuGermany, zvirango zvehupfumi pamwe nekuti Zimbabwe itange zvekare kuwana rutsigiro rwemari nehunyanzvi kubva kuGermany. Vakatiwo vakazeya zvimwe zvingaitwe neZimbabwe kuti ikwanise kubhadhara zvikwereti zvayo kune dzimwe nyika nemasangano epasi rose pamwe nekuti igadziridze hukama hwayo nenyika dzepasi rose. VaChinaamasa vakati vakabvumiranawo kushanda pamwe chete panyaya yekudzidzisa vanhu zvidzidzo zvemabasa emaoko kana kuti vocational training nechinangwa chekuti vanhu vakwanise kuzvishandira pamwe nekupinza vamwe mabasa. Zimbabwe yakatarirwa zvirango zvehupfumi nenyika dzekumavirira dzakaita seAmerica, Australia nenyika dzekuEurope nekuda kwehutongi hwehudzvanyiriri, kutyora kodzeo dzevanhu pamwe nekuita sarudzo dzisina kujeka. VaMuller vakati vakafara kuuya kuZimbabwe mushure mekunge Zimbabwe yagadza mutungamiriri mutsva zvichitevera sarudzo dzemwedzi wapfuura idzo dzakazosimbiswawo nedare repamusororo munyika. Vakati zvakakosha kuti mutungamiriri wenyika, VaEmmerson Mnangagwa, vaite zvakavimbisa kuita zvekuremekedza kodzero dzevanhu kusanganisira mapato anopikisa pamwe nekuremekedza nekutevedza mitongo yematare edzimhosva. VaMuller vakati Germany nedunhu rese reEurope vanoda runyaro muZimbabwe ndosaka vachida kuti VaMnangagwa vaite zvavakavimbisa. Vakatiwo Germany inoda kuona hupenyu nehupfumi hwevanhu vekumaruwa huchisimudzirwa ndosaka iri kuda kushanda neZimbabwe mukusimudzira ruzivo rwevanhu pamabasa emaoko. Vakatiwo Joint Commission yavachaumba neZimbabwe ichazeya zvese zvingaitwe uye kuti Germany ingabatsirei sei vanhu vemuZimbabwe kuti vabudirire. Zvichakadai, nyanzvi munyaya dzemitemo dzinoti kunyange hazvo makurukota aVaMnangagwa ari kuramba achiita basa rawo, ari kuita izvi zviri kunze kwemutemo sezvo mutemo uchiti zvigaro zvavo zvinopera panogadzwa mutungamiri wenyika mushure mesarudzopapera. Izvi zviri mubumbiro remitemo yenyika pasi paSection 108 (1) (c). VaMnangagwa vakagadzwa kuve mutungamiriri wenyika nesvondo uye havasati vadoma dare remakurukota avo. No media source currently available 	https://www.voashona.com/a/zimbabwe-germany-commission-on-trade-economy/4548596.html
health	Varwere Vodzoserwa Kudzimba Apo Kuramwa Mabasa kweMadhokotera, Vakoti neVamwe Kwoenderera Mberi	Varwere vakawanda vanonzi vari kudzoserwa kudzimba apo kuramwa mabasa kwevakoti, vanachiremba nevamwe vashandi vemuzvipatara kuri kuenderera mberi. Kunyange hazvo mutungamiri wenyika, VaEmmerson Mnangagwa, vari kuti hurumende yavo vakazvipira kugadzirisa zvichemo zvevashandi vayo, hapana hurukuro dzati dzaitwa kubva zvakatanga kuramwa mabasa vashandi vemuzvipatara ava svondo rapera. Nyaya yekukwira zvakanyanya kwemitengo yezvinhu muzvitoro uye zvave kuitwa nevemichovha nevaridzi vedzimba zvekubhadharisa vanhu nemari yekuAmerica, zvave kupa kuti zvinhu zviomere vashandi avo vari kubhadharwa nedhora remunyika iro riri kushaya simba zuva nezuva. Kuramwa mabasa uku kuri kuuya panguva yakaoma sezvo Zimbabwe, sedzimwe nyika pasi rose, iri kurwisa chirwere cheCovid19. Hatina kukwanisa kunzwa kubva kubazi rezvehutano pamwe nesangano reHealth Service Board kunyangwe hazvo takavatumira mibvunzo paWhatsApp. Asi mutungamiri musangano reZimbabwe Nurses Association, VaEnoch Dongo, vanoti hurumende haisi kuratidza kuzvipira kugadzirisa zvichemo zvavo zvavakaipa neChina svondo rapera. No media source currently available 	https://www.voashona.com/a/varwere-vodzoserwa-kudzimba-apo-kuramwa-mabasa-kwevanachiremba-vakoti-nevamwe-kwoenderera-mberi/5477209.html
business	Hurumende Yombomira Kupa Magwaro Ekurima Mbanje	"Mutevedzeri wegurukota rezvehupfumi, VaTerrance Mukupe, vanoti hurumende yambomira kupa vanhu marenzenise ekurima mbanje nokuti vanhu vanyorera kuti vanoda marezenisi aya vawandisa. VaMukupe vativo hurumende inoda nguva yekumbotura mafemo ichiona kuti hurongwa uhu hungafambiswa sei. ""Tanga tisingatarisiri kuti kuchaita vanhu vakawanda kudaro vanoda marezenisi nekuti vanhu vauya vapfuura mazana matatu vanoda marezenisi. Saka unoona kuti kana wange uchida kupa vanhu vashanu chete, unozosarudza sei pasingaitwe huori,"" VaMukupe vakaudza Studio 7. Vanoenderera mberi vachiti, ""Saka tirikunyatsotarisa kuti tozviita sei. Tinofanira kunyatso kunzwisisa kuti chinofanirwa kuitwa chii uye tinozviita sei. Uyezve tinofanira kuronga kuti kunorimirwa kwacho ndekupi uye kuti kune masoja here anochengeta."" No media source currently available  "	https://www.voashona.com/a/zimbabwe-government-suspends-issuance-for-growing-cannabis-terrance-mukupe/4405035.html
health	ZCTU Inoudza Dare Kuti Mushandi Haafanirwe Kumakidzwa Kubayiwa Nhomba yeCovid-19	Sangano revashandi, reZimbabwe Congress of Trade Unions, ZTCU, raenda kumatare nechikumbiro chechimbichimbi chekuti vashandi vasamanikidzwe kubayiwa nhomba dzekudzivirira Covid-19 richiti zviri kuitwa pari zvino zviri kutyora kodzero dzevashandi. ZCTU yaendesa kudare gurukota revashandi, VaPaul Mavima, gweta guru rehurumende, VaPrince Machaya, pamwe nemamwe makambani ari kurambidza vashandi vasina kubayiwa nhomba yeCovid-19 kuenda kubasa. Makambani aya anosanganisira makambani ehurumende anoti NetOne neZimbabwe National Road Administration kozitiwo makambani akaita seWindmill, Zimnat Insurance, SeedCo Zimbabwe pamwe neManicaland State University of Applied Science. Munyori mukuru weZCTU, VaJaphet Moyo, vaudza Studio 7 kuti vaenda kudare mushure mekuwana zvichemo zvakawanda kubva kuvashandi vari kurambidzwa kushanda nekuti havana kubayiwa nhomba dzekudzivirira Covid-19. VaMoyo vati vanhu vane zvikonzero zvakasiyana siyana zvekuti vasabayiwe zvinosanganisira kutoshaya nhomba dzacho. Vatiwo hazvina zvazvinobatsira kuti makambani aya anorambidza vashandi vasina kubayiwa kushanda asi vatengi vemakambani aya vachibvumidzwa kupinda mukambani aya vasina kubayiwa izvo vati rusarura rwunifanuira kumiswa. Vatiwo zvinosuwisa kuti hurumende iri kuramba yakapeta maoko kodzero dzevanhu dzichitsikwa tsikwa. Mutungamiriri wesangano revashandirwi reEmployers Confederation of Zimbabwe, Dr Israel Murefu, vaudza Studio 7 kuti pana nhengo dzavo dziri kutora matanho ekuchetedza hutano hwevashandi. Dr Murefu vati sekuziva kwavo hapana vashandi vari kudzingwa basa nekuti havana kubayiwa nhomba vachiti vari kungonzi vagare kumba kuitira kuti vasaparadzire chirwere ichi kune vaya vakabayiwa. VaMavima vaudza Studio 7 kuti vari kupikisa chikumbiro cheZCTU kudare. Vati kuenda kumatare handiko kungagadzirisa nyaya iyi vachiti hurumende, vashandi nevashandirwi vanofanira kuita nhaurirano dzekugadzirisa nyaya iyi pasi peTripatite Negotiating Forum. Vatiwo zvakakosha kuti vashandirwi nevashandi vataurirane mumakambani avo. Vatiwo denda reCovid-19 riri kupedza vanhu pasi rese uye hurumende haingaregi vanhu vachipera nekuda kwekuti pane vamwe vasingade kubayiwa nhomba dzekudzivirira Covid-19. Dare repamusoro rinotarisirwa kutara zuva rekuti nyaya yeZCTU ichanzikwa rini svondo rinouya. Zimbabwe inoti iri kuronga kubaya vanhu mamiriyoni gumi kana kuti zvikamu makumi matanhatu kubva muzanakuitirakuti Covid-19 isarambe ichipararira munyika.  	https://www.voashona.com/a/zctu-take-employers-to-court-for-forcing-workers-to-be-vaccinated/6010356.html
health	Vamwe Vatungamiri veMapato Anopikisa Vokurudzira Vanhu Kuti Vabayiwe Nhomba yeCovid-19	Mutungamiri webato rinopikisa, reLabour, Economists and Democrats (LEAD), Muzvare Linda Masarira, vanoti vari kukurudzira vana veZimbabwe kuti vasatarisa denda reCovid-19 sedambudziko renyika yeZimbabwe chete izvo zvinozoita kuti varitarise neziso rezvematongerwo enyika. Muzvare Masararira, avo vakave mumwe wevatungamiri vemapato anopikisa vakabatana nemutungamiri wenyika, VaEmmerson Mnangagwa, pakuparurwa kwechikamu chechipiri chekubaiwa kwenhomba yeSinopharm, yekudzivirira Covid-19 kuVictoria Falls nezuro, vanotiwo kunyange hazvo vana veZimbabwe vaine kodzero yekusarudza chakavanakira, zvakakoshawo kuti vasarudze kuzvidzvirira kubva kuchirwere ichi kuburikidza nekubaiwa nhomba iyi. Mutungamiri weMDC-T, VaDouglas Mwonzora, ndemumwe wevatungamiri vanopikisa vakavewo pachiitiko ichi. VaMnangagwa vakatora mukana uyu kubaiwawo nhomba yavo yekutanga, pamwechete negurukota rezvekudzviririrwa kwenyika, Amai Oppah Muchinguri-Kashiri, naMuzvare Masarira. VaMwonzora vakabaiwawo nhomba yavo yepiri kuWilkins muHarare nezuro wakare. No media source currently available 	https://www.voashona.com/a/zimbabwe-vic-falls-vaccination-launch/5827863.html
politics	VaJob Sikhala Votanga Kutongwa Muna Ndira Gore Rinouya	Mutevedzeri wasachigaro veMDC inotungamirwa naVaNelson Chamisa, VaJob Sikhala, vaudzwa nedare redzimhosva kuMasvingo kuti nyaya yavari kupomerwa inofanirwa kuenda kunotongwa nedare repamusoro, sezvo vari kupomerwa mhosva huru ine chekuita nekuda kubvisa hurumende zvisiri pamutemo. VaSikhala vakasungwa muna Chikunguru vachipomerwa mhosva yekutaura mashoko anonzi nehurumende aive akanangana nekuda kubvisa hurumende zvisiri pamutemo. Munyori anoona nezvemitemo muMDC, VaInnocent Gonese, vanoti havana kufara nedanho iri sezvo zvose zviri kuitwa zviriine chinangwa chekushungurudza VaSikhala, avo vanove nhengo inomirira Zengeza West mudare reNational Assembly. VaGonese vanoti vachaenda kudare iri panotanga kunzwikwa nyaya yaVaSikhala vachivatsigira sezvo VaSikhala vasina mhosva yavakapara. No media source currently available 	https://www.voashona.com/a/opposition-lawmarker-job-sikhala-trial-set-for-january/5149284.html
politics	VaMnangagwa Vokurudzira Runyararo, Vanopikisa Vachiti Muromo Hauzarirwe neRwizi	Mutungamiri we bato re ZANU PF varizve mutungamiri we nyika, VaEmmerson Mnangagwa vakakurudzira runyararo nekubatana munyika pamberi pesarudzo dzegore rinouya. VaMnangagwa vataura mashoko aya pamusangano wePolitiburo yebato ravo muHarare nhasi. Mashoko aya ari kuuya apo vanopikisa nevanorwira kodzero dzevanhu vari kuti mhirizhonga yezvematongerwo enyika iri kuwedzera. VaMnangagwa vatiwo vari kufara negadziriro iri kuitwa nebato ravo pamberi peCongress iri kuitwa muna Gumiguru apo pachasarudzwa vatungamiri vatsva vebato. Vaenderera mberi vachiti vari kufara kuti hupfumi hwenyika hwave mugwara rakanaka. Asi Muatauriri webato rinopikisa re CCC Muzvare Fadzayi Mahere vaudzaStudio 7 kuti mashoko aVaMnangagwa kungotaurawo zvisina pundutso.	https://www.voashona.com/a/6715259.html
business	Vamwe Vonyunyuta neMari Dziri kuBhadhariswa Vanoda Marezinesi eKutepfenyura	Vanorwira kodzero dzekufambiswa kwemashoko kwakasununguka nekodzero dzevatori venhau vochema- chema nemari yemarezinesi ekutepfenyura yakatarwa nehurumende. Muzviga zvakabudiswa nehurumende pasi pe Statutory Instrument 27 yegore rino nhepfenyuro dzenharaunda vanotarisirwa kubhadhara mari inosvika zviuru zvisere zvinezana remadhora kuti vakwanise kungonyorera kuti vanoda rezinesi iyo isingazodzoserwi kunyangwe vakashaya rezinesi iri. Pamusoro pemari iyi vanenge vabudirira vanozobhadharawo mari inosvika zviuru gumi nezvinomwe pagore rega rega kwemakore makumi erezinesi. Avowo vachange vachida rezinhesi yekutepfenyura nhepfenyuro yenyika yese vanobhadhara mari yekutsvaka rezinesi iri inoita zviuru makumi mana nezviviri zvine mazana mashanu emadhora iyo isingadzorerwi zvakare. Vanozobhadhara zvakare zviuru zana nemakumi maviri anezviuru zvinomwe nemazana mashanu kuti vakwanise kudaniwa kumusangano unouya veruzhinji kuti vatsanangure pamusoro penhepfenyuro yavo iyo isingadzorerwi zvakare vakasapiwa rezinenesi. Vanoshandisawo madandemutande pakutepfenyura vanotarisirwawo kubhadhara kubhadhara mari inoraudzira miriyoni kana yahwerengedzewa zvese zvinodiwa Mukuru weMedia Institute of Southern Africa- Zimbabwe VaTabani Moyo vati mari yakatarwa nehurumende iyi inotyisa zvakanyanya. VaMoyo vati mutengo wakatarwa kunevanotepfenyura pamadandemutande we miriyoni imwechete yemadhora emuno vakadai sanaBus Stop TV vanonakidza veruzhinji, 263 Chat nevamwe vakawanda mucherechedzo wekuti hurumende inoda kuti masangano awa avhare. VaMoyo vashoropodzawo mari dzakatarwa kuneavo vachange vachida marezinesi ekutepfenyura nhepfenyuro dzematunhu. VaMoyo vati havaoni veruzhinji vachikwanisa kubhadhara mari idzi vakati zvobva zvapa hurumende mukana wekuva iyo chete inogona kukokwikwidza kuwana marezinesi awa. Izvi zvatsigirwa neimwe nyanzvi munezvekutepfenyura VaKudzai Kwangwari vati mari irikudiwa kunyanya kune avo vanenge vachizoda rezinesi yenhepfenyuro yenharaunda (Community Radio) yakawandisa. VaKwangwari vanotiwo nekunetsa kurikuita zvinhu munyaya dzezvehupfumi nekudawo kwehurombo munyika havaoni nharaunda dzichizokwanisa kubhadhara marezinesi awa. VaMoyo vatiwo mutemo urikugadzirwa weBroadcasting Services unoti kune avo vachazoda kuita bhizimusi rekutepfenyura munyika vanogona chete kuwana rubatsiro kana rutsigiro kubva kunze kwenyika hwezvikamu zvisingadariki makumi maviri kubva muzana izvo zvinoreva kuti mari zhinji yacho vanofanira kuzvitsvagira. VaMoyo vati izvi zvinosiya veruzhinji vangade kutepfenyura kunze sezv vanenge vasina mari. Kunyangwe zvazvo mumutemo uyu hurumende yakaisa mari yerezinhesi dzenharaunda, parizvino munyika hakuna vakambopihwa rezinesi dzemhando iyi izvo zvopawo vamwe kuti vafungidzire kuti hurumende ingangodaro yoda kuvhura masaisai. Studio 7 haina kukwanisa kunzwa kubva kuhurumende panyaya iyi asi munyori mukuru mubazi rezvekuudiswa kwemashoko VaNick Mangwana vanogaroti hurumende yaVaEmmerson Mnangagwa inechido chekuvhura masai sai pamwe nekuona kuti kodzero yenhau munyika yazadzikiswa. No media source currently available 	https://www.voashona.com/a/zimbabwe-radio-licences-fees-rutendo-mawere/5280565.html
health	Vechidiki Vochenesa Guta Ravo reChinhoyi	Vechidiki vedzisvondo vari kubatana nekanzuru yeChinhoyi mukuchenesa guta ravo pamwe nenzvimbo dzinogara veruzhinji kuitira kuti vadzivirire zvirwere zvinobatwa nekuda kwemvura yakasviba. Vechidiki ava vanosvika makumi mashanu, vachibva kumasangano akasiyana siyana, vakafamba vachinhonga marara pamwe nekubvisa tsvina munofamba nemvura kuti isajenge kana kuyeredza tsvina ichienda munzvimbo munotorwa mvura yekunwa nevamwe vanhu izvo zvinozokonzeresa kuti varware. Mumwe wechidiki, Memory Godzwa, anonamata neApostolic Faith Mission, AFM, anoti apinda muchirongwa chekuchenesa nharaunda kuti adzivirire zvirwere muvanhu pamwe nekufa kwezvipuka zvinogara mumvura kana mvura yakasviba. Mumwe wechidiki, Jonathan Manyere, uyo anonamata nechechi yeFaith Ministry mumusha unogara veruzhinji weChikonohono, anoti kuchenesa nharaunda kwevechidiki vedzichechi dzakasiyana vari pamwechete zvinosimbaradza humwe pakati pemachechi. Mukuru wechirongwa chekuchenesa nharaunda, VaVisitor Munangi, vanoti vakaona kuti zvirwere zvinokonzerwa nekunaya kwemvura zvinowanda nekunaya kwemvura. Mumwe wevakuru vemubatanidzwa wemachechi, Rev Andrew Chikomo, vanoti danho rakatora machechi rinoratidza pachena kuti machechi havatarise pane zvemweya chete, asi kuti vane hany'a nehutano hwenhengo dzavo. VaMunangi vanoti chirongwa chekuchenesa nharaunda mutoro wevanhu vose nekudaro vachakoka vemamwe masangano asiri emachechi pamwe nevana vechikoro kuti vadyare pfungwa yekuita hany'a nekusviba kwenharaunda. VaChikomo vanoti vachatanga kuisa pekurasira marara munzvimbo dzakawanda kuti munhu asafambe akabata marara kwenguva yakareba asati asvika pane bhini. No media source currently available  	https://www.voashona.com/a/zimbabwe-youths-embark-on-clean-up-campaign/4157234.html
politics	Dare rePamusoro Rinoti Kudzingwa Muparamende kwaVaBiti neVamwe neVavo Hakusi paMutemo	Dare repamusoro reHigh Court rapa mutongo wekuti kudzingwa mudare reparamende kwakaitwa nhengo dzePeople’s Democratic Party, PDP, dzakakwikwidza dziri pasi pemubatanidzwa weMDC Alliance hakusi pamutemo. Izvi zvave kureva kuti mutevedzeri wemutungamiri weMDC Alliance, VaTendai Biti, avo vanomirira Harare East, nevamwe vavo vave kudzokera mudare iri kunyange mutongo uyu uchikwanisa kukwikwidzwa mudare repamusoro soro reSupreme Court. Mutauriri wedare reparamende, VaJacob Mudenda, vakadzinga VaBiti nevamwe vavo vashanu vanoti; VaWillias Madzimure (Kambuzuma), VaSettlement Chikwinya (Mbizo), VaKucaca Ivumile Phulu (Nkulumane), VaSichelesile Mahlangu (Pumula), uye VaRegai Tsunga (Mutasa South). VaMudenda vakavadzinga vachiti vainge vanyorerwa tsamba naVaBenjamin Rukanda vaizviti ndivo munyori mukuru webato rePDP. VaRukanda vaiti VaBiti nevamwe vavo vainge vabuda mubato. Hatina kukwanisa kubata VaRukanda kuti tinzwe divi ravo sezvo nharembosha yavo yange isiri kudairwa. Asi vakambomiswa basa sameya weHarare, VaJacob Mafume, vanova nhengo yeMDC Alliance vatenda kuti mutongo uyu wapihwa uye vari kutarisira kuti nhengo dzavo dzidzokere mudare reparamende. No media source currently available  	https://www.voashona.com/a/dare-repamusoro-rinoti-kudzingwa-kwavabiti-nevamwe-muparamende-hakusi-pamutemo/5853178.html
politics	Electoral Court Yotarisirwa Kupa Mutongo paNyaya Yekuti Ndiani Akakunda kuChegutu West	Dare rinotonga nyaya dzine chekuita nesarudzo, reElectoral Court, riri kutarisirwa neMuvhuro kupa mutongo waro panyaya yakakwidzwa kudare iri nevaimirira MDC Alliance musarudzo yemumiriri weChegutu West mudare reparamende, VaGift Konjana, avo vari kupikisa kugadzwa kwaVaDexter Nduna veZanu PF semumiriri wedunhu iri. VaKonjana vari kupikisa danho iri vachiti ndivo vakakunda musarudzo dzemusi wa30 Chikunguru asi Zimbabwe Electoral Commission, ZEC, iyo yakati VaNduna ndivo vakakunda, yakavhiringidza manhamba akabuda musarudzo iyi. ZEC yakazivisa kuti VaNduna vakakunda VaKonjana mushure mekuwana mavhoti anoita 10 932, VaKonjana vachiwana navhoti anoita 10 828. ZEC inonzi yakabvuma kuti yakakanganisa manhamba ayakazvisa, asi yakakurudzira VaKonjana kuti vakwire kudare resarudzo iri kuti nyaya yavo iongororwe. Studio 7 yakundikana kubata VaNduna kana magweta avo kanawo ZEC kuti tinzwe mativi avo. VaKonjana vanoti vanoda kuti dare ritonge kuti ndivo vakakunda uye kuti vagadzwe senhengo yeparamende inomirira Chegutu West muparamende, kwete VaNduna. Asi VaNduna vanonzi vari kutiwo dare iri harina masimba ekushandura zvinenge zvaitwa neZEC, uye kudoma mumwe munhu kuti ndiye akakunda. No media source currently available  	https://www.voashona.com/a/zimbabwe-politics-chegutu-west-nduna-konjana/4584280.html
politics	America Inorumbidzwa Pakukudza Bumbiro Remutemo	Imwe nyanzvi munyaya dzezvemitemo iri kurumbidza America nekutevedzera bumbiro remutemo wayo zvinopa kuti mapisha pisha nekunetsana kuite kushoma. Chizvarwa chemuZimbabwe vachishanda nekambani yemagweta yeScanlen and Holderness muHarare, VaGodwin Nyengedza, vaudza Studio 7 kuti vakagara nekushanda munyika dzakasiyana siyana, kusanganisa kuUnited Kingdom, asi kana vachienzanisa nyika idzi, America iri pamberi pakutevedzera mitemo. “Kana ndichienzanisa nedzimwe nyika, chandinonyanya kukudza pamusoro peAmerica ndechekuti inoremekedza bumbiro remutemo kusanganisa kodzero nekusununguka kwevanhu,” VaNyengedza vakaudza Studio 7. Vanoenderera mberi vachiti, “Ichi chinhu chikuru chandiri kuona muAmerica zvekuti dzimwe nyika dzinofanira kudzidza pazviri. Munhu ari muAmerica anokwanisa kutaura zvinhu zvaanoda pasina kutya kuti anogona kubatwa nemurawo kana kusungwa.” VaNyengedza, avo vari kushanda pari zvino nekambani yeCovington and Burling muWashington D.C vanoti chimwe chezvavari kuona ndechekuti zvekudya zvemhando dzose zvinowanikwa muAmerica. Vanoti apa America iri mberi senyika ine vanhu vemarudzi ese anobva kunyika dzese pasi pane zvinokonzera kuti nyika iyi ive nezvekudya zvenyika dzese dzese. Chimwe chezvinovafadza inyaya yedandemutande, kana kuti ‘internet’. “Ikozvino nyika dzese dziri kushandisa madandemutande, internet. MuAmerica hapana painotadza kubata internet nokuti makambani anouyisa internet akawanda zvekuti kukwikwidzana kwawo kunobatsira vanhu veruzhinji sezvo mitengo ichizodzikiswa,” VaNyengedza vakaudza Studio 7. Vanoti sarudzo dzichangopera kuitwa muAmerica dzakaratidza zvekare kuti vanhu vanotsvaka rutsigiro musarudzo vanotaura zvavanoda, vakasununguka uye vasingatyiri hupenyu hwavo. No media source currently available 	https://www.voashona.com/a/zimbabwe-lawyer-applauds-americas-respect-for-its-constitution-godwin-nyengedza/4654486.html
politics	Vamwe Vokurudzira Kusimbiswa kwekuChengetedzwa kweMutungamiri weNyika	Dzimwe nyanzvi dzechiuto dzinoti kuchengetedzo kwemutungamiri wenyika hakuna kusimba sezvinotarisirwa nekuti vanochengetedza vacho havana ruzivo nekudzidziswa basa iri zvakadzama sezvo vakawanda vavo vari vechiuto. Zvichitevera kuputika kwakaita chinofungidzirwa kuti chombo chikakuvadza vanhu vanosvika makumi mana nevapfumbamwe neMugovera munhandare yeWhite City kuBulawayo pakupera kwemusangano webato reZanu PF, nyanzvi munyaya dzezvekuchengetedzwa kwevakuru vakuru dzinoti zviri kuitika hazvishamise sezvo kuchengetedzwa kwemutungamiri wenyika kuri zinyekenyeke. Nyanzvi idzi dzinopa muenzaniso wemunhu akaenda paitaura mutungamiri wenyika kumusangano wekuGweru akabata VaEmmerson Mnangagwa kumusana semucherochedzo wekusasimba kwekuchengetedzwa kwavo. Vaimbove mupurisa mukuru vakasiya basa gore rapera, VaOnisimo Ngirandi, vanoti mukuru wenyika ave kuchengetedzwa nemauto ayo vanoti haana ruzivo rwakadzama nekuchengetedzwa kwepedyo, kana kuti close security, kwemutungamiri wenyika. VaNgirandi vanoti vanochengetedza mutungamiri wenyika vanofanirwa kunge vakadzidzira basa iri kunyika dzakaita se Israel ne Egypt, idzo dzakadzidzisa vakawanda kusanganisira ivo vaichengetedza vaimbove mutungamiri wenyika, VaRobert Mugabe. Asi vamwe vanoti zvakaitika kuBulawayo ndezvemugotsi matsuro sezvo chiri chiitiko chekunyepera. VaCanisius Muremba, avo vakarwa muhondo yerusununguko kudivi reZIPRA, vanoti dai rainge riri girinedhi chairo sezviri kufungidzirwa nevamwe, ringadai rakauraya vanhu vakawanda vainge vari mukati memamita matanhatu kusanganisira VaMnangagwa. VaMuremba vanoti chiri kunyanya kushamisa ndechekuti hapana ari kusungwa saka vakawanda vave kubvunza kuti ndiyani muvengi waVaMnangagwa chaiye. Mahofisi aVaMnangagwa akambopindwa zvisiri pamutemo gore rapera apo vainge vachiri mutevedzeri wemutungamiri wenyika asi hapana akasungwa. Imwe nyanzvi yezvechiuto yaramba kudomwa nezita sezvo ichiri muchiuto inoti zviri pachena kuti bhambu rinonzi rakaputika harina kukandwa sezvo rakaputika richibva pasi. Nyanzvi iyi inoti chombo chakaputika chinofanirwa kunge chakakagadzirwa nemunhuwo zvake sezvo pakaitwa basa risina hunyanzvi. Izvi zvinotsigirwa nemumwe murwi wehondo yerusununguko VaTinashe Chinengundu, avo vanoti dai riri bhambu chairo pangadai pakafiwa nekuparadzwa kwezvinhu zvakawanda. Mumwe mugari wemuChinhoyi, VaChristopher Chirimuta, vanoti mapurisa nemasoja hapana zvavakaita zvine chekuita nekutarisa kuti hapachisina here rimwe bhambu uye vanoti havanzwisise kuti sei munhu akatora vhidhiyo iri kutenderera asina kutya sezvo akaramba achingotora mifananidzo. Nyanzvi munyaya dzezvematongerwo enyika, VaIbbo Mandaza, vanoti vari kushamisikawo nemashoko ari kubuda ekuti bhambu rainge rakateyerwa VaMnangagwa chete sezvinonzi vatevedzeri vavo havana basa. VaMandaza vanoti vatevedzeri vemutungamiri wenyika VaConstantino Chiwenga naVaKembo Mohadi vakakosha zvakafanana naVaMnangagwa. Vakawanda vari kushamisikawo nezviri kuitika zvakafanana nekuburitswa kwemumhanzi uri kutaura nezvekubhombwa kwakaitika kuBulawayo pasina zuva rimwechete pamwe nehuwandu hwevanhu vari kunzi vakakuvara asi vamwe vanoti vanhu vasingadarike makumi maviri vakakuvara muchiitiko ichi.	https://www.voashona.com/a/zimbabwe-politics-bulawayo-blast/4452364.html
business	Sangano rePlatform for Youth Development Robatsira Mhuri Dziri Kuda Kubviswa kuChipinge	Sangano rinorwira kodzero dzevechidiki pamwe nebudiriro yematunhu, rePlatform for Youth and Community Development, riri mushishi kubatsira vagari vemudunhu reChipinge rose vanonzi vakatarisana nekubviswa munzvimbo dzavagere.\n\nMukuru wesangano iri, Claris Madhuku, vanoti vagari vanodarika zviuru zvishanu mumatunhu eChipinge anosanganisira Munyokowere, Ndiyadzo, Beacon, Chibuwe, neKondo vakapiwa matsamba akabva kubazi rezveminda vachipiwa mazuva manomwe chete ekuti vange vabva munzvimbo dzavagere.\n\nVaMadhuku vanoti mhuri idzi dzakatanga kugara mumatunhu aya mumakore ekuma 1950, zvekuti vanotove nemasabhuku nemadzishe avo, zvekuti vari kutokatyamadzwa kuti vave kubviswa munzvimbo dzavo nehurumende yevatema.\n\nVanotiwo sangano ravo riri kubatsira vagari nekuvadzidzisa kodzero dzavo dziri mubumbiro remitemo. Vanoti vakasvitsa nyaya iyi kumakomisheni anomirira kodzero dzevanhu eZimbabwe Human Rights Commission neNational Peace and Reconciliation Commission kuti apindirewo mugakava iri.\n\nAsi VaMadhuku vanoti vamiriri vehurumende vakavazivisa kuti hurumende iri kutarisa nyaya iyi sezvo panga paine hurongwa hwekuona kuti vanhu vakapiwa sei minda senzira yekugadzirisa nyaya yeminda. Vanoti vari kushandawo nekanzuru yeChipinge pakutsvaga nzira dzekupedza gakava iri.\n\nVaMadhuku vanoti bumbiro remitemo rinoti kana munhu achibviswa paagere, anofanirwa kutanga aratidzwa paari kunogariswa, kwete kuti munhu anongonzi ibva asiri kuziva kwaari kuenda.\n\nVanoti tsakurudzo yavo inoratidza kuti pane makambani ari kuda kupiwa minda iyi kuti arime rudzi rwenzungu rwe macadamia pamwe nemabhanana. No media source currently available  	https://www.voashona.com/a/zimbabwe-our-lives-chipinge-evictions-claris-madhuku/5433768.html
business	Zvikoro Zvovhurwa Vakawanda Vachinetsekana Kuwana Mari	Vabereki vakawanda vanonzi vachakundikana kugadzirira zvakakwana kudzokera kuchikoro kwevana vavo neChipiri pachatanga kotoro yepiri, nekuda kwekunetsa kwemari kumabhanga pamwe nemunyika yose. Mutungamiri werimwe sangano revarairidzi, reProgressive Teachers Union of Zimbabwe, PTUZ, Doctor Takavafira Zhou, vanoti sesangano vatambira mashoko ekuti mitsetse yekutora mari kumabhanga yanga yakareba kudarika mamwe mazuva, uye mamwe mabhanga apererwa nemari. Mumwe mubereki ane mwana anodzidza kuMazowe asina kuda kudomwa nezita anoti azokwanisa kuwana mari yekuti mwana afambise mushure mekumira mumutsetse wepabhanga kwenguva ndefu kwazvo. Mabhanga mashoma asara achipa mari anonzi anga achipa madhora makumi maviri chete pamunhu, mari inonzi nevakawanda haina zvikuru zvainobatsira nazvo. Doctor Zhou vanotiwo zvikoro zviri kuvhurwa pasina zvati zvagadziriswa pane zvinetswa zvekotoro yapera zvinosanganisira hwaro hwedzidzo hutsva, kana kuti curriculum. Doctor Zhou vanoti vadzidzi nevadzidzisi vane dambudziko rekuona vanofunga kuti vari kusiiwa kunze panyaya yehwaro hwedzidzo hutsva sezvo pasina zvati zvaitwa zvekuvabatsira kuti vave nemabhuku ekushandisa. Vanotiwo nyaya dzemari dzemihoro dzevarairidzi hadzina kutaurwa nezvadzo, izvo zviri kuita kuti varairidzi vanyunyute zvikuru. No media source currently available 	https://www.voashona.com/a/zimbabwe-politics-education-economy-zhou-ptuz/3842789.html
politics	Chenjerai Hove Anorangarirwa Zvine Mutsindo muHarare	Vanyori, vana nyanduri, vaimbi pamwe nehama neshamwari dzemushakabvu, VaChenjeral Hove, kubva mativi mana enyika, dzakasangana muHarare nemusi weMugovera manheru dzichipemberera hupenyu hwavo pamwe nemabasa avo munyaya dzekunyora mabhuku nenhetembo. Paive nemufaro mukuru kuQueensade Sports Club uye mhuri yaVaHove inoti yakafara zvikuru kuti shamwari dzavo pamwe nevamwe vavaishanda navo vakaronga mutambo wakadai uyo vakati wakabudirira zvikuru. Mudzimai wamuchakabvu, Amai Tekla Hove, vakatsanangura murume wavo semunhu aive nerudo nemhuri nebasa rake uye vanoti vanotenda chose kuti vakadzisisa vana vavo uye vanokwanisa kurarama pasina dambudziko kunyange baba vavo vasisipo Amai Hove vakati chimwe chinonyanyovafadza rudo rwakaratidzwa neshamwari dzemurume wavo nevamwe vavaishanda navo uye vati izvi zvinoratidza kuti vakasiya vadyara rudo. Mmwe mwana VaHove, Tanatswa, akaudza Studio7 kuti baba vake munhu aive nerudo uye izvi zvakaratidzwa nekuuya nehuwandu kwakaita vanhu, vanyori, shamwari dzavo, vaimbi nevanhuwo zvavo kumutambo wekupemberera hupenyu hwavo nekuvarangarira. Mumwe mwana wavo, Tafadzwa, akatiwo mafariro aita vanhu neMugovera ndozvaigara vachiita nebaba vavo uye zvinorwadzo kuti havasisipo. Mukuru wesangano reZimbabwe Human Rights Association, VaOkay Machisa, avo vakaridzawo mimhanzi pamutambo wekurangarira VaHove, vanoti vakaona zvakakodzero kunge varipowo sezvo VaHove vaive mumwe wevanhu vakavamba sangano rinorwira kodzero dzevanhu reZimRights. VaMichael Mabwe, avo vanoitawo nhetembo dzekukurudziro kodzero dzevanhu, vanoti vanorangarira VaHove nemabasa avo uye mabasa avo ndivo akaitawo kuti vapinde mumabasa ekusimudzira kodzero dzevanhu. Munyori wesangao rinomirira vanyori reZimbabwe Writers Association, Memory Chirere, akati mutambo wekurangarira VaHove wakafamba zvakanaka uye zvinoratidza kufamba kwavaiita nevamwe vavo. Vamwe vanyori, vaimbi nananyanduri vakapinda mumutambo weMugovera vanosanganisira, David Mungoshi, Conte Mhlanga, Shimmer Chinodya, Virginia Phiri, Hope Masike nevamwe. VaHove vaive nemukurumbira uye vakahwina mibairo yakwanda yekunyora mabhuku. Mibayiro iyi inosanganisira we Noma Aaward for Publishing in Africa. Vakashayikira kuNorway munaChinkunguru uko vange vave kugara muhupoteri. Asi vakazochengetwa kumusha kwavo kuGokwe. No media source currently available 	https://www.voashona.com/a/hove-tekla-chinodya-mungoshi-zimbabwe-chirere-phiri/3033354.html
politics	South Africa Yoshorwa Nekuda Kupa Zimbabwe Zvombo Zvekurwisa Vanoratidzira	Gurukota rinoona nezvekudyidzana nedzimwe nyika muSouth Africa, Amai Lindiwe Sisulu, vakazivisa nemusi weChipiri kuti hurumende yavo iri kuronga kubatsira mapurisa ezimbabwe kuburikidza nekuapa zvombo zvisingauraye zvekushandisa mukuparadza vanhu vanenge vachiratidzira. Bepanhau reDaily Maverick rinoti Amai Sisulu vakaudza vatori venhau kuti zvombo zvisingauraye zvinobatsira kuderedza kudeurwa kweropa munguva dzekusagadzikana kwezvinhu. Bepanhau iri rinoti Amai Sisulu vakati dambudziko reZimbabwe nderekuti mapurisa haana zvekushandisa zvinokodzera mukudzivirira mhirizhonga nekudaro ari kuzopedzisira apa basa iri kumauto, ayo anongoshandisa mabara mukudzivirira mhirizhonga kana kuratidzira. Studio 7 haina kukwanisa kubata Amai Sisulu panyaya iyi. Takundikanawo kubata mutauriri webazi rezvekuburitswa kwemashoko VaNick Mangwana, sezvo nhare yavo yanga isingadairwi. Vanorwira kodzero dzevanhu, uye vachitungamira sangano reCentre for Natural Resource Governance, VaFarai Maguwu vanoti dambudziko remuZimbabwe harisi rezvombo zvekushandisa, asi kuti ndere hutungamiri hunoremekedza kodzero dzevanhu. No media source currently available 	https://www.voashona.com/a/south-africa-yoshorwa-nekuda-kupa-zimbabwe-zvombo-zvekurwisa-vanoratidzira/4799447.html
politics	Paramende Yokurudzirwa Kuti Iferefete VaKuda Tagwirei	Vanhu vakawanda vari kukurudzira kuti paramende iferefete zvakadzama zvakaburitswa nesangano re The Sentry, remu America rinoongorora huori hunoitwa pasi rose, pamusoro pamuzvinabhizinesi, uye ari chipangamazano chemutungamiri wenyika, Va Kudakwashe Tagwirei, avo vanonzi vari kuita zvehuori vachiburitsa munyika mamiriyoni nemamiriyoni emadhora ekuAmerica nenzira dzisina kujeka vachishandisa makambani avo The Sentry yakaburitsa gwaro rinonzi Shadows and Shell Games – Uncovering an Offshore Business Empire in Zimbabwe, iro rinoratidza kuti VaTagwirei vanoshanda nevakuru vakuru muhurumende kusanganisira mahofisiemutungamiriri wenyika, gavhuna webhanga guru renyika reReserve Bank of Zimbabwe, Dr John Mangudya. Mutsambambozha yakanyorerwa VaTagwirei nemumwe mukuru wekambani yavo iri kunze kwenyika, yeSotic International, Ronelle Sincliar, yakazivisa mazita evanhu vachange vari mumakambani eThe Lighthouse Trust, The Lionaides Trust, The Alcaston Trust, The Amphion Trust neThe Norfolk Trust, muchengetedzi wemakambani aya ari Dr John Mangudya. Asi The Sentry inoti hapana kujeka kuti VaMangudya vane ruzivo nazvo here kana kuti kwete. Asi Dr Mangudya vaudza Studi 7 kuti vakaverengwa gwaro reThe Sentry asi vakati havana zvavanoziva nezvenyaya iyi. Asi vamwe vanoti VaMangudya vanofanirwa kutora matanho ari pachena kana chiri chokwadi chekuti hapana zvavanoziva nemakambani aVaTagwirei, ayo ari kupomerwa nyaya yekuburitsa mari munyika nenzira dzisina kujeka ivo VaMangudya vari ivo mukuru webhanga rinopa mvumo yekuburitswa kwemari munyika. Mumiriri weDzivaresekwa muNational Assembly zvakare vari nhengo yekomiti yeparamende inoona nezvekufambiswa kwemari dzehurumende yePublic Accounts Committee, VaEdwin Mushoriwa, vaudza Studio7 kuti nekuda kwekuti vakuru vakuru muhurumende vanoshanda naVaTagwirei, paramende ndiyo yega yasara inofanira kuongorora mashandiro ari kuita makambani aVaTagwirei nehurumende. VaMushoriwa vati vanoziva kuri nyaya iyi yakaoma asi vakatiwo veruzhinji munyika vanofanira kutaura kana kuita ruzha pamusoro penyaya iyi nekuti ndivo vanorasikirwa apo mari inoburitswa munyika nenzira dzisina kujeka sezvinonzi zviri kuitwa nemakambani aVaTagwirei. VaMushoriwa vati zviri mugwaro reThe Sentry zvinotsigira zvakagara zvichitaurwa nevakawanda munyika uye vati komiti yakatoita imwe ongororo pamusoro peimwe kambanani yaVaTagwirei, yeSakunda Holdings, iyo yakapihwa basa nehurumende zvisina kujeka. VaMushoriwa havana kuda kutaura nezviri muongoro yavakaita kunze kwekuti zvakabuda mungororo yavakaita zvichaburitswa muparamende mwedzi uno. Vanoongorora nyaya dzehupfumi uye vari mukuru wezvirongwa musangano reZimbabwe Network for Social Justice, VaTendai Ruben Mbofana, vaudza Studio 7 kuti gwaro reThe Sentry rinotyisa sezvo richidoma vakuru vakuru muhurumende. Vati zvave pachena kuti nyika yakabatwa pahuro neVaTagwirei nechikwata chavo uye zvave kutoda ongororo inotungamirwa neparamende kana nematare edzimhosva kuongorora zviri kuitika sezviri kuitwa kuSouth Africa. Vati munhu wese ane chekuita nenyaya iyi anofanira kubvunzurudzwa uye vanowanikwa vaine mhosva voendeswa kumatare zvisinei nezvinzvimbo zvavo muhurumende kana kumapato avo ezvematongerwo enyika. VaMbofana vatiwo vana veZimbabwe vanofanirawo kutora matanho panoitika nyaya dzakadai vachiti ndivo vega vanokwanisa kudzivirira huwori hunoita kuti vatambure mari dzichiburitswa munyika. South Africa yakaumba Zondo Commission kuti iongorore huwori hunozi hwaiitwa nemhuri yekwaGupta iyo inonzi yange yabata vaive mutungamiri wenyika iyi, VaJacob Zuma, makurukota avo pamwe nemakambani ehurumende. The Sentry inoti nyika nemasangano ekunze anofanira kuongorora makambani aVaTagwirei muZimbabwe nekunze sezvo ari kuita bhizimisi zvisina kujeka. Intoyambirawo kuti vanoda kuita mabhizinesi muZimbabwe vangwarire kupinda mumabhizinesi anodyidzana nemakambani anonzi ari pasi paVaTagwirei, sezvo achikwanisa kutemerwa zvirango neAmerica sezvakaitwa VaTagwirei neSakunda Holdings yavo. Nyanzvi munyaya dzehupfumi, vashishanda nesangano reLabour and Economic Development Research Institute of Zimbabwe, Dr Propser Chitambara, vati havawoni VaTagwirei vachiferefetwa pakatariswa kudyidzana kwavanonzi vanoita nevakuru vakuru munyika. Muimwe tsambambozha inoratidza kuti yakabva kuna VaTagwirei musi wa Chivabvu 31, 2019, ichienda kuvakuru vakuru vemakambani ari pasi paVaTagwirei, VaTagwirei vakanyora vachiti “HE wants that money to be paid after I show him the directors, owners of Sotic documents.” Kunyange hazvo zita remutungamiri wenyika, VaEmmerson Mnangangwa, risina kudomwa, nyanzvi munyaya dzehupfumi dziri kutevera nyaya idzi dzinoti tsambambozha yaVaTagwirei payakati HE, yaireva His Excellency, izvo zvigona kuburitsa pachena kuti mutungamiri wenyika arimowo mudandemutande remakambani aya ari pasi paVaTagwirei. Kunze kwekuva chipangamazano chaVaMnangagwa, VaTagwirei vanonzi ihama zvakare yemutungamiri wenyika. Studio7 haina kukwanisa kunzwa kumutauriri waVaMnangagwa, VaGeorge Charamba, sezvo nharembozha yavo yanga ichinetsa kubata. Studio7 yakaedza kunzwa kubva kubazi rezvemari, asi gurukota rebazi iri, VaMthuli Ncube, vakanga vasingabatike panharembozha yavo. Gwaro reThe Sentry rinoti VaNcube vanoramba kuti bazi ravo rinoziva zviri kuitwa naVaTagwirei. No media source currently available 	https://www.voashona.com/a/zimbabwe-parliament-urged-to-investigate-kudakwashe-tagwirei/5952933.html
politics	MDC-T Inoti VaMnangagwa Havadi Kuvandudza Mitemo yeSarudzo	Kunyangwe hazvo mutungamiri wenyika, VaEmerson Mnangagwa, vakavimbisa kuti vari kuda kuti nyika iite sarudzo dzakachena, vanopikisa nemamwe masangano ekuzne vari kuti vari kungoita gudzira mukanwa nekuti hakuna zvakawanda zvachinja panyaya yemitemo yesarudzo. Asi veZanu-PF vanoti pane zvakawanda zvachinja kusanganisira nyaya yekuti matare ari kutonga akasungunuka vachipa muenzaniso wekuti neChitatu, dare repamusoro rakapa mutongo wekuti madzishe asapindire munyaya dzezvematongerwo enyika. Iyi inyaya yange ichinetsa musarudzo dzemunyika sezvo madzishe nemasabhuku ange achipomerwa mhosva yekumaninikidza vanhu kuti vavhotere Zanu-PF. Vanokokera MDC-T mudare reparamende, VaInnocent Gonese, vanoti mutungamiri wenyika, VaEmmerson Mnangagwa, vakavimbisa kuvandudza mitemo yesarudzo asi hapana chavari kuita . Asi mutevedzeri wemunyori wezvemutemo muZanu-PF, VaFortune Chasi, vanoti Zanu-PF iri kuyedza kuita zvose zvinodiwa. No media source currently available    	https://www.voashona.com/a/mdc-t-inoti-vamnangagwa-voramba-kuvandudza-mitemo-yesarudzo/4388410.html
business	Musangano weNyika Dzine Nzou Unopetwa kuHwange Nyika Dzine Nzou Dzichikurudzira CITES Kuti Isapindira Muzvirongwa Zvadzo	Musangano wemazuva matatu wekutsvaga nzira dzekuti nyika dzemuAfrica dzine nzou dzitaure nezwi rimwechete kumusangano weCOP uchaitwa mukupera kwegore rino, uyo wakanga uchiitirwa kuHwange wkapetwa nemusi weChina, makurukota ezvekuchengetedzwa kwezviwanikwa akapinda mumusangano uyu achiti sangano reConvention on International Trade in Endangered Species of Wild Fauna and Flora kana kuti CITES haifanirwe kupindira mukutengeswa kwenyanga dzenzou nenyika dzakazvimirira. Makurkota emunyika dzemuAfrica aya akati nyika dzakazvimirira dzine kodzero dzadzo dzekushandisa zviwanikwa zvadzo sezviri mumitemo yadzo. Musangano uyu wakabuda nechibvumirano cheHwange Declaration, icho chine zvisungo gumi nezvina, zvinosanganisira chekuti sangano re CITES rinofanirwa kuongorora zvakare zvisungo zvaro panyaya yekutengeswa kwenyanga dzenzou. Nyika dzine nzou idzi dzakakurudzirwa kuti dzitambirewo chibvumirano cheHwange Declaration ichi. Zimbabwe iri kuda kuti ibvumidzwe kutengesa nyanga dzayo dzenzou dzainoti dzakawandisa. Hurumende yakambotiwo inogona kubuda mugungano reCITES kana zvido zvayo zvakasatevedzerwa. Mukuru wesangano reCentre for Natural Resource Governance, VaFarai Maguwu musangano uyu wavive musangano wakakosha zvikuru asi donzvo riri kurwirwa nemakurukota akapinda mumusangano kusanganisira weZimbabwe rakanangana nekuuraya nzou, izvo zviri kurambwa nesangano reCITES. No media source currently available	https://www.voashona.com/a/6591797.html
health	Southern African Community USA Yobatana neManna Food Center muKuwanisa Chikafu Kune Vakakanganiswa neCovid-19	"Sangano rinomirira zvizvarwa zvekuchamhembe kweAfirca zviri muAmerica, reSouthern African Community USA, kana kuti SACU, rakabatana nesangano reManna Food Center riri muMontgomery County mudunhu reMaryland mukupa rubatsiro rwechikafu kune zvizvarwa zvemuSADC zvinogara muMontgomery County zvakakanganiswa nedenda reCovid-19. Nhengo yeSACU, Muzvare Omega Tawonezvi, vanoti sesangano vakaona zvakakosha kuti vabatane neManna Food Center kuitira kubatsira nezvekudya zvizvarwa zvekuchamhembe kweAfrica kusanganisira vana vangadai vari kuAmerica kuchikoro asi vakazokanganiswa neCovid-19. Muzvare Tawonezvi vanoti vari kukurudzira zvizvarwa zvekuchamhembe kweAfrica zvingadai zvichida rubatsiro rwechikafu pane ino nguva kuti zvisanyare asi kuti zvibude pachena zvononyoresa kuti zviwane rubatsiro urwu, kwete kutambura chinyararire. Vanoti vanhu vari kubuda vachizivisa kuti vanoda rubatsiro kana zvichienzaniswa nekare. ""Chirwere ichi cheCorona chavharisa zvinhu saka vanhu havasi kunyanya kutya kana kunyara sezvavaimboita pane dzimwe nguva nekuti vanoziva kuti zviri kuitika mazuvano zviri beyond their control,"" vanodaro Muzvare Tawonezvi. Vanoti pakunyoresa kuManna Food Center hakubvunzwi munhu paamire panyaya dzemapepa ehugaro hwake kunze kwekungoti aburitse chitupa chinoratidza kuti anogara muMontgomery County, uye pane nzira nhatu dzinosanganisira kunyoresa kuManna kana kushambadza kuri kuitwa neSACU dzekuti vanhu vakwanise kunyoresa. ""Ende uye tine ma outreach workers vari kuita basa rekufamba muma community akasiyanasiyana kutsvaga kuti vanonidha rubatsiro ndivanaani."" Sangano reSouthern African Community USA rakaumbwa pamwe nekanyoreswa zviri pamutemo mudunhu reMaryland muna 2013 nechinangwa chekusimudzira tsika nemagariro ezvizvarwa zvekuchamhembe kweAfrica zviri muAmerica pamwe nekuzvibatanidza kuburikidza nemitambo yakasiyanasiyana. No media source currently available "	https://www.voashona.com/a/zimbabwe-southern-african-community-usa-partners-manna-in-distruting-food-to-covid-19-victims/5675961.html
politics	MDC-T yaVaChamisa Yorwisa Kuti Vari kuChikwata chaMuzvare Khupe Vadzingwe muParamende	MDCT inotungamirwa naVaNelson Chamisa inonzi yanyorera kuparamende ichikumbira kuti vaimbova mutevedzeri webato iri Muzvare Thokozani Khupe nevamwe vabviswe kuve nhengo dzeparamende zvichitevera makatanwa ari mubato iri. Vakafanobata chigaro chasachigaro webato reMDCT rinotungamirwa naVaChamisa, VaMorgen Komichi, vanoti bato ravo rakaendesa tsamba kumutauriri wedare reparamende, VaJacob Mudenda, nechinangwa chekuti Muzvare Thokozani Khupe nevamwe vavo vari kuvatsigira vadzingwe muparamende. Izvi zvinotevera kudzingwa kwakaitwa Muzvare Khupe, avo vaiva mutevedzeri wemutungamiri muMDCT, pamwe naVaAbednigo Bhebhe, avo vaiva murongi wemisangano mubato iri. Hatina kukwanisa kutaura naVaMudenda kuti tinzwe divi reparamende panyaya iyi. Asi mutauriri weboka reMDC-T inotungamirwa naMuzvare Khupe, VaObert Gutu, vanoti zviri kutaurwa naVaKomichi izvi ndezvemugotsi matsuro. Zvichakadai, imwe nyanzvi munyaya dzezvematongerwo enyika uye vachishanda vakazvimirira, VaVivid Gwede, vanoti kunyorwa kwetsamba yekubvisa Muzvare Khupe nevamwe vavo muparamende hachisi chinhu chinoshamisa. Aka hakasi kekutanga kuti MDC-T idzinge nhengo dzayo muparamende. Vaimbova munyori mukuru weMDCT, VaTendai Biti nevamwe, vakambodzingiswa kuparamende mushure mekunge vanetsana nevaimbova mutungamiri webato iri, mushakabvu VaMorgan Tsvangirai. Kunetsana pakati paVaChamisa naMuzvare kwakatanga pakafa VaTsvangirai apo komiti yepamusorosoro yeMDCT, yeNational Council, yakabuda nechisungo chekuti VaChamisa vatsive VaTsvangirai, nekune rumwe rutivi, Muzvare Khupe vachiti panofanirwa kuitwa kongiresi yechimbichimbi kutsvaga anotsiva VaTsvangirai. Zvichakadai, Muzvare Khupe vanoti hurongwa hwekuita kongiresi hwave pachinhanho chepamusoro vachiti kongiresi iyi ichaitwa musi wa 21 mwedzi uno. Nekune rumwe rutivi, VaChamisa vanoti hapasisina nguva yekuita kongiresi gore rino sezvo patarisanwa nesarudzo. Zvikwata zviviri izvi zviri kurwirawo zita rekuti MDC-T, uye nyaya iyi yakatosvitswa kudare redzimhosva. No media source currently available 	https://www.voashona.com/a/zimbabwe-politics-mdc-t-parliament/4341169.html
health	Zvikoro Zvogadzira Zvikwanisiro Zvekushandisa Kurwisa Kupararira kweCovid-19	Huwandu hwevanhu vabatwa nechirwere cheCoronavirus hwakaburitswa nehurumende neMuvhuro, hwasvika pavanhu vasere, uye munhu ashaya nechirwere ichi achiri munhu mumwe chete. Huwandu uhu hunogona kukwira chero nguva apo hurumende ichazivisa zvinenge zvaitika. Pavanhu vasere vakabatwa nechirwere cheCoronavirus, vana vanobva kudunhu reMashonaland East, vatatu kuHarare uye mumwe chete kuVictoria Falls. Mukuru mubazi rezvehutano mudunhu reMashonaland West, Dr Wensilus Nyamayaro, vanoti zvave kuziviswa manheru ega ega kana pane zvinenge zvashanduka pahuwandu hwevanhu vanenge vabatwa nechirwere cheCoronavirus. Zimbabwe yakatara mazuva makumi maviri nerimwe ekuti vanhu vagare mudzimba dzavo senzira yekudzivirira kupararira kwechirwere ichi, icho chabata vanhu vanodarika mazana maviri nemakumi mana muZimbabwe, uye vanhu vanosvika mazana masere ezviuru pasi rose. Senzira yekubatsira varwere munyika iyo yakatarisana nekushaikwa kwema ventilators anobatsira kufema vanenge varwarisa zvakanyanya nechirwere ichi, zvimwe zvikoro zvepamusoro zvinoti zviri kushandisa hunyanzvi hwazvo kugadzira ma ventilators, ma sanitisers nemasiki. Chikono chepamusoro cheHarare Institute of Technology chinoti chiri pakati pekugadzira muchina wekufambisa mhepo mudzimba dzinochengeterwa vanhu vanenge vachirwara nechirwere cheCOVID-19. Ukuwo Chinhoyi University of Technology, CUT, inotiwo iri pakati pekugadzira mamasiki apo kune rumwe rutivi iri kutsvaka zvikwanisiro zvekugadzira ma sanitisers sezvo chikoro ichi chine hunyanzvi hwacho. Vachitaura nevatori venhau muChinhoyi, mutauriri weCUT, VaMusekiwa Tapera, vati vari kugadzira mamasiki senzira yakaonekwa nechikoro ichi yekurwisa chirwere cheCoronavirus. VaTapera vati vamwe vana muzvinafundo vari mubishi kuita hurongwa hwekugadzira ma sanitisers. Asi mukuru weCUT, Muzvinafundo Jambwa Simbi, vati basa rekugadzira mamasiki riri kudzoserwa kumashure nekushaikwa kwemagetsi nguva dzakawanda. Zvikoro izvi zviri kutora matanho aya sezvo zvinhu zvisina kumira zvakanaka munyika munyaya dzehutano panguva iyo hurumende iri kutatarika kuwanira vashandi vemuzvipatara zvipfeko zvekuzvidzivirira zvakakwana pavanenge vachirapa varwere vanofungidzirwa kuti vane Coronavirus. Zimbabwe yapinda muzuva repiri vanhu vachigara kudzimba dzavo senzira yekudzivirira kupararira kweCoronavirus, iyo yakatanga kuChina gore rapera, uye kusvika pari zvino, yauraya vanhu vanodarika zviuru makumi matatu nezvisere pasi rose, kusanganisira Zororo Makamba wemuZimbabwe, uyo akashaya svondo rapera. No media source currently available  	https://www.voashona.com/a/zimbabwe-tertiary-colleges-embark-of-making-sanitizers-and-ventilators-for-civid-19-patients/5354024.html
health	Zvinhu Zvinonzi Hazvisati Zvagadzikana paChipatara cheMpilo Kunyange Vanachiremba Vakadzoka paBasa	Kunyange hazvo vanachiremba vadiki vakazivisa munguva pfupi yapfuura kuti vave kudzoka pabasa, zvinhu hazvisati zvave kunyatsofamba zvakanaka pachipatara cheMpilo muBulawayo chinove ndicho chipatara chikuru chechipiri munyika. Pasvika Studio 7 pachipatara ichi pakati penguva dza12 na 3 masikati, pange pane madhokotera anoverengeka navanamukoti vakawanda vange vachiwona varwere kuzvikamu zvinorapa varwere vachibva kumba kana kuti Casualty neOutpatients. Vamwe vanamukoti vange vachionawo varwere mumawadhi akasiyana-siyana. Mumwe murume asina kuda kudomwa nezita audza Studio 7 kuti ave nemazuva maviri achiuya kuzoona hama yake iri kurwara pachipatara apa uye ati haazi kugutsikana kuti vanachiremba vadzoka pabasa nemwoyo yavo yose here achiti hama yake iyi haisati yanyatsotaurirwa navanachiremba ava kuti iri kunzweyi. Mumwewo murume angozvidoma nezita rekuti Nyoni atiwo ane hama yake iri muchipatara mekare. VaNyoni vati hama yavo iyi iri kuwonekwa navanachiremba asi vati dambudziko nderekuti vari kunzi vanotenga mishonga sezvo mishonga iyi isiri kuwanikwa pachipatara ichi. Dr Mthabisi Bhebe, munyori weMpilo Doctors Association variwo nhengo yeZimbabwe Hospital Doctors Association, vaudza Studio 7 parunhare kuti vana chiremba vadiki vave nenguva inosvika mwedzi vadzokera kubasa. Asi vatiwo sekuziva kwavo zvinhu hazvisati zvanyatsomira zvakanaka muzvipatara zvikuru munyika vachitiwo pane vanachiremba vadiki vanosvika makumi mashanu nevatatu vakasiya mabasa munyika yose uye kune vamwewo vakawanda vari kuda kusiya vachienda kumafuro manyoro. Mukuru wechipatara cheMpilo, VaLeonard Mabande, vaudza Studio 7 kuti havasati vave kukwanisa kutaura kuti zvinhu zvakamira sei uye kuti ndivanachiremba vangani vadzoka pabasa kusvika pari zvino sezvo vachiri kuita ongororo. VaMabande vati vanofara kuti munguva pfupi yapfuura chipatara chavo chakakwanisa kuwana magwenya emagetsi anoita kuti michina inobatsira kurapa vane chirwere chigomarara ishande isingakanganiswe nekuenda kwemagetsi. Vati vanotarisira kuti izvi zvichabatsira varwere zvikuru. Chipatara cheMpilo chaive chine vanachiremba vadiki mazana maviri nevana uye panguva yekuramwa kwavo mabasa, vana chiremba makumi mashanu nemumwe ndivo vakadzingwa basa. Vanoziva zviri kuitika vanoti zvinhu hazvisati zvave kunyatsofamba zvakanaka nekuti vaive vadzingwa ava vanofanirwa kutanga vanyatsodzorwa pabasa zviri pamutemo uye izvi zvinogona kutora nguva. No media source currently available 	https://www.voashona.com/a/zimbabwe-mpilo-hospital-health-/5271980.html
health	Munhu Mumwe Chete Akafa neChirwere cheCovid-19 kuMatabelaland South neMusi weChipiri	Bazi rezvehutano rakazivisa nemusi weChipiri kuti munhu mumwe chete akafa nechirwere cheCovid-19 kuMatabeleland South, izvo zvakasiya huwandu hwevanhu vafa nechirwere ichi kubva zvachatanga kupararira gore rapera, hwave pachiuru chimwe chete nemazana mashanu ane makumi mashanu nevana, kana kuti 1,554. Vanhu gumi nevatanhatu vakabatwa nechirwere ichi nezuro wakare, izvo zvakasiyawo vanhu vabatwa nacho vave zviuru makumi matatu nezvinomwe ane mazana masere nemakumi manomwe nevashanu, kana kuti 37, 875. Vanhu makumi maviri nevanomwe vakapora kubva kuchirwere ichi zvasiya vanhu vapora vave zviuru makumi matatu nemashanu nemakumi mashanu nevasere kana kuti 35, 058. Vanhu vachiri kurwara vave chiuru chimwe chete chine mazana maviri nemakumi matanhatu nevatatu kana kuti 1, 263. Huwandu uhu hunogona kukwira neChitatu manheru apo hurumende ichazivisa zvayakawana. Zvichakadaro, vanhu vabayiwa nhomba yecovid-19 kekutanga hwave zviuru mazana maviri nemakumi masere nezvisere nemazana maviri nemakumi maviri nevapfumbamwe, kana kuti 288, 229. Asi vabayiwa. Nhomba yepiri sezviri kukurudzirwa navanachiremba vave zviuru makumi matatu nezvitanhatu ane mazana manomwe nemakumi manomwe nevasere, kana kuti 36, 778. Hatina kukwanisa kunzwa kubva kumukuru munyaya dzekurwisa chirwere checovid-19 muhurumende dr agness mahomva sezvo vange vasati vapindura mibvunzo yedu. Asi hurumende inoti ine hurongwa hwekubaya nhomba vanhu mamiriyoni gumi ichishandisa nhomba dzakabva kuChina dzinoti Sinovac neSinopharm, idzo dzisati dzapihwa chitambi neWorld Health Organization kuti dzishandiswe neveruzhinji. Imwe nhomba yakabva kuIndia uye imwe iri kutarisirwa kubva kuRussia. Nyanzvi munyaya dzezvehutano uye vakambove mukuru weChitungwiza Hospital varizve munyori wesangano reZimbabwe Medical Association mudunhu reMashonaland, Dr Enock Mayida, vanoti zvakakosha kuti vanhu vabayiwe nhomba uye kuramba vachiteerera kurudziro iri kuitwa nebazi rezvehutano kuti chirwere ichi chisadzoke zvine hukasha. No media source currently available 	https://www.voashona.com/a/munhu-mumwe-chete-ofa-nechirwere-checovid-19-kumatabelaland-south/5861153.html
business	VaMnangagwa Voenderera Mberi Vachiita Misangano kuChina.	Mutungamiriri we nyika, VaEmerson Mnangagwa, vari kuenderera mberi nemisangano yavo ku China vachitsvaga nzira dzekusimbaradza kudyidzana kwe China neZimbabwe munyaya ndzehupfumi. VaMnangagwa vasangana nemutungamiri wehurumende yeChina, VaLi Keqiang. Vachitaura pamusangano uyu Va Li vati vafara kuona VaMnangagwa vachishanyira China. VaMnangagwa vaitawo musangano nasachigaro we National People’s Congress, VaLi Zhanshu. Vaendawo kumarinda anovigwa magamba emu China. VaMnngagwa vapedza zuva ravo nekunoona muzinda we Huawei Communications uko vapihwa mari inoita zviuru mazana matatu zvemadhora yekutsigira chirongwa che Presidential Scholarship Fund Muongorori wezvehupfumi vachishanda nesangano re Percycon Global Fund Managers, VaPersistence Gwanyanya, vanoti hazvina kuipa kuenda kunze nekupindawo misangano yakawanda yezvehupfumi asi, VaMnangagwa vanofanira kuziva kuti havangadzoki vasina chavakabata kunyika kuti zviratidze kuti mari yose inoshandiswa pakufamba kwavo ine zvairi kuunza munyika. Vatiwo hazvingagoni kusiyanisa zvematongerwo enyika nezvehupfumi sezvinhu zvinofambidzana saka VaMnangagwa vanotobatanidza zvese kana vachifamba nenzendo dzavo kunyika dzekunze semutungamiriri wenyika. VaGwanyanya vatiwo mari yapihwa VaMnangagwa sechipo kuhomwe ye Presidential Scholarship Fund chiratidzo chekuti Huawei iri kusimbisa hukama nekutsveterawo kuti irambe ichiwanawo mikana yebhizinesi munyika . No media source currently available 	https://www.voashona.com/a/misangano-yavamnangagwa-kuchina-/4332610.html
politics	Hurumende Inoburitsa Gwaro reMasangano neNyika Dzingangokokwa Kuzoongorora Sarudzo	Bazi rinoona nezvekunze kwenyika pamwe nekutengeserana, iro rinotungamirirwa naVaSibusiso Moyo, neMuvhuro rakaburitsa gwaro rinotaridza nyika, masangano, pamwe nevanhu vanotarisirwa kuzokokwa nehurumende yaVaEmmerson Mnangagwa kuti vazoongorora sarudzo, idzo dziri kutarisirwa kuitwa mumwedzi mishoma inotevera. Nyika dziri pagwaro iri dzinosvika makumi mana nenhanhatu, masangano gumi nemashanu, uye vanhuwo zvavo vaviri vanoti Seneta Jeffrey Flake, vanove nhengo yedare reseneti muAmerica, vari zvakare mukomiti yezvekunze kwenyika iyi inoona nezvenyaya dzeAfrica, pamwe naVaAndrew Jackson Young, vakambove mumiriri weAmerica kuUnited Nations uye vakambovewo meya weguta reAtlanta kuGeorgia, makare muAmerica. Masangano anotarisirwa kutumira nhume kunoongorora sarudzo anosanganisira reEuropean Union, African Union Commission, Pan-African Parliament, SADC Parliamentary Forum, Common Market for Eastern and South Africa-COMESA. Nyika dzinotarisirwawo kutumira nhume dzinosanganisirawo Palestine, Cuba, Iran, Mexico, neAmerica. Vanoongorora zvematongerwo enyika vachidzidzisa paTswaane University of Technology, kuPretoria, South Africa, Doctor Ricky Mukonza, vanoti izvi zvinogona kureva kuti VaMnangagwa nehurumende yavo vari kushandura zvinhu munyaya dzesarudzo, idzo dzinonzi dzinofanirwa dzakachena, kuitira kuti Zimbabwe itaridze pasi rose kuti yashanduka mumaitiro ayo kubva zvakabva vaimbove mutungamiri wenyika, VaRobert Mugabe pachigaro. No media source currently available 	https://www.voashona.com/a/zimbabwe-election-observers/4339913.html
health	Mumwe Munhu Ofa neCovid-19 kuBulawayo, Vanodarika Zana Vachibatwa neChirwere Ichi muHarare	Huwandu hwevanhu vafa nechirwere cheCovid-19 munyika hwasvika pamazana maviri nevasere kana kuti 208 zvichitevera kufa kwemumwe munhu kuBulawayo neSvondo. Vanhu vabatwa nechirwere ichi vasvika zviuru zvinomwe nezana rine gumi nevatanhatu kana kuti7, 116. NeSvondo vanhu zana nemakumi matatu nemapfumbamwe kana kuti 139 vakanzi vabatwa nechirwere ichi zana nemakumi maviri nevana kana kuti 124 vari vemuHarare. Asi bazi rezvehutano rinoti vamwe vanhu ava vainge vavhenekwa kare asi vasati vaziviswa zvainge zvabuda kwemazuva akati wandei. Vanhu vapora zviuru zvishanu nemazana matatu nemakumi manomwe nevatatu kana kuti 5, 373. Nyanzvi munyaya dzezvehutano uye vakambotungamira chipatara chechitungwiza central hospital dr enoch mayida. zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika miriyoni imwe chete nezviuru mazana ma`viri kana kuti 1, 2 million vabatwa nechirwere ichi muAfrica. Vafa vasvika zviuru makumi matatu nechimwe zvine makumi mashanu nevatanhatu kana kuti 31, 056. Vapora vadarika miriyoni imwe chete. Huwandu hwevanhu vabatwa nechirwere checoronavirus pasi rose hwadarika mamiriyoni makumi maviri nematanhatu nezviuru mazana mapfumbamwe kana kuti 26, 9 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana zvine mazana masere nemasere kana kuti 188,000. Vanhu vafa pasi rose vasvika zviuru mazana masere ane makumi masere kana kuti 880, 000. Vapora vachidarika mamiriyoni gumi nemanomwe ane zviuru mazana mapfumbamwe kana kuti 17, 9 million. 	https://www.voashona.com/a/mumwe-minhu-ofazve-necovid-19-kubulawayo/5572977.html
politics	Varwiri veKodzero Vashanu Vanomiswa Mudare Vachipomerwa Mhosva yeKuronga Kubvisa Hurumende	Varwiri vekodzero vashanu vakasungwa mushure mekupinda musangano wezvekodzero dzevanhu kuMaldives vamiswa pamberi pedare vachipomerwa mhosva yekuronga zvekupidigura hurumende. Asi vasungwa ava vasvitsa chikumbiro kudare chekuti nyaya iyi iraswe vachiti havana mhosva yavakapara uye kodzero dzavo dzakatyorwa vari muhusungwa. Hurumende yati vasungwa vashanu ava, avo vanoti VaTatenda Mombeyarara vesangano reCitizens Manifesto, VaGamuchirai Mukura vesangano reCommunity Tolerance Reconciliation and Development, VaNyasha Frank Mpahlo veTransparency International Zimbabwe, VaGeorge Makoni veCentre for Community Development in Zimbabwe, naMuzvare Farirai Gumbonzvanda vesangano reRosaria Memorial Trust, vakaronga zvekupidigura hurumende kumusangano wavakapinda kuMaldives wakarongwa nesangano rinoshanda rakazvimirira rekuSerbia rinodaidzwa kuti Centre for Apllied None Violent Action and Strategies kana kuti CANVAS. Hurumende yatiwo vasungwa ava vakadzidziswa zvekushandisa pfuti diki pamwe nezvekupidigura hurumende vachishanda nevamwe vavo vavati vachiri kutsvagwa nemapurisa. Vachuchisi venyaya iyi vatiwo vasungwa ava vakadzidziswa nzira dzekukurudzira veruzhinji kuti vanopandukira sei hurumende uye nzira dzekutiza nadzo kusungwa mukuratidzira pamwe nekuita zvechitororo. Hurumende yatiwo ine humbowo hwainahwo hwayakakawana munharembozha dzevasungwa ava pamwe nemuma computer avo ayo akapambwa nemapurisa pakasungwa varwiri vekodzero ava pavakasvika panhandare yendege yeRobert Gabriel Mugabe International Airport neMuvhuro manheru. Asi rimwe remagweta evasungwa ava, Muzvare Jessie Majome, vasvitsa chikumbiro kudare chekuti nyaya iyi iraswe vachiti vasungwa ava havana mhosva yavakapara uye vati vasungwa ava vakatyorerwa kodzero dzavo pavakasungwa. Vachipa humbowo hwavo kudare, VaMombeyarara vati vakatyisidzirwa zvakakomba nemapurisa uye havana kuudzwa chikonzero chekusungwa kwavo pavakasungwa sezvinotaurwa nebumbiro remitemo. VaMakoni vatiwo vakamanikidzwawo kuvhura nharembozha dzavo nema computer avo vese mapurisa asina matsamba ekuita izvi sezvakatarwa mumurawu. Vasungwa vese ava vatiwo vakarariswa mumatirongo akasiyana-siyana aive nerima uye ane zvimbuzi zvakange zvakapfachukira tsvina yevanhu neweti uye vakanyimwa chikafu nemvura yekunwa kubva pavakasungwa kusvika pavakazobvumidzwa kuti vaonekwe nemagweta avo nezuro Chipiri masikati. Vasati vapinda mudare, VaMombeyarara vaudza Studio7 kuti vari kushubgurudzwa nehurumende zvisina maturo. Vasungwa vese ava vaudza dare kuti musangano wavakanopinda kuMaldives wakange usinei nezvekupidigura hurumende asi kuti waive wekurwira kodzero dzevanhu. No media source currently available 	https://www.voashona.com/a/five-activists-in-court-for-allegedly-plotting-to-overthrow-government/4928445.html
politics	Zvimwe Zvizvarwa zveZimbabwe Zvodzidza Zvakawanda Kubva kuMusangano weRepublican Uri kuCleveleland, Ohio.	"Panopera svondo rino, bato remuAmerica re Republican rinenge radoma zviri pamutemo shoroma VaDonald Trump semunhu acharimirira musarudzo dzekutsvaga mutungamiri wenyika yeAmerica dzichaitwa muna Mbudzi wegore rino. Kutanga kwemusangano mukuru webato iri neMuvhuro kuCleveland mudunhu reOhio, kuri kutarisa zvakanyanya nezve kugadzikana kwemukati menyika iyi pamwe nenyaya dzevanhu vari kupinda munyika iyi. Vanotarisirwa kutaura kumusangano uyu vanosanganisira vaimbowe gavhuna weTexas, VaRick Perry, amai vane mwana akaurayiwa kuBenghazi, kuLibya, vakawanda vanorwira kodzero dzevapoteri pamwe nemudzimai waVaTrump Amai Melania Trump. Bato reDemocratic rinove riri kutonga pari zvino, riri kutarisirwawo kuita musangano waro mukuru wekutsigira pamwe nekudoma zviri pamutemo Amai Hillary Clinton semumiriri webato iri musarudzo dzemunaMbudzi idzi. Musangano uyu uchaitirwa kuPhiladelphia, mudunhu re Pennsylvania svondo rinouya. Chimwe chizvarwa cheZimbabwe chiri kuCleveland kuri kuitirwa musangano weRepublican Party, Doctor Maxwell Shumba, vanove mutungamiri webato rinopikisa reZimbabwe First, vanoti semutungamiri webato rinotarisirawo kuzopinda mukutonga, vari kudzidza zvakawanda kubva kumisangano miviri iyi. “Sebato tiri kudzidza zvakawanda kubva mumisangano iyi. Chatiri kudzidza fanika kuma Democrat, VaObama havasi ivo vari ku leader succession yavo zvamuri kuona kuZimbabwe, kuti vanhu vaakunetseka. ""Vamwe vane ma vice president maviri, vamwe vane ma vice president matatu. Isu tinoti vanhu ndivo vanofanirwa kunge vachi chuza vanofanira kunga vari chii, vari vakuru,” Doctor Shumba vanodaro. Vanoti sebato vane hurongwa hwekutsvaga rutsigiro uhwo hwunozodoma mutewedzeri wemutungamiri webato kana vave kusvika kusarudzo. No media source currently available  "	https://www.voashona.com/a/zimbabwe-politics-america-convention-republican-party-zim-first-shumba/3423375.html
health	Zimbabwe neBotswana Dzoita Mushandira Pamwe paCovid-19	Zimbabwe neBotswana dzakaita chibvumirano chekubairana nhomba yeCovid-19 zvizvarwa zvadzo zvinogara munyika mbiri idzi. Izvi zvakaziviswa negurukota rinoona nezvekudyidzana nedzimwe nyika, VaFrederick Shava, avo vakati danho iri rakatorwa nokuti chara chimwe hachitswanyi inda. VaShava, avo vari murwendo rwemazuva matatu ekubvakachira nyika nhatu dzinoti South Africa, Botswana neNamibia, vakati hurongwa uhu hwakabvumiranwa mumusangano wavakaita negurukota rinoona nezvekudyidzana nedzimwe nyika muBotswana, VaLemogang Kwape. Kuburikidza nehurongwa uhu, VaShava vakati nyika mbiri idzi dziri kutarisira kusvika pachinhanho chekuti kupararira kwedenda iri kuve kushoma nekukurumidza. Vakatiwo kana nyika mbiri idzi dzikakwanisa kuderedza kupararira kweCOVID-19, musangano wechitatu weZimbabwe/Botswana Bi-National Commission uri kutarisirwa kuitirwa mudhorobha reVictoria Falls mumwedzi mishomanini iri kutevera. Studio7 haina kukwanisa kunzwa divi rehurumende yeBotswana panyaya iyi nokuti VaKwape vanga vasingabatike panharembozha yavo sezvo vari murwendo rwekubvakachira Lesotho. Nyanzwi munyaya dzehutano uye vari chiremba pachipatara chikuru cheNyangabgwe Referral Hospital mudhorobha reFrancistown, VaTarisai Garanevako vaudza Studio7 kuti Zimbabwe ndiyo ichakohwa pahombe kuburikidza nechibvumirano ichi. Chimwe chizvarwa cheZimbabwe chinorarama nekutenga nekutengesa mudhorobha reGaborone, Muzvare Florence Manzungu, vagamuchira hurongwa uhu vachiti COVID-19 inotoda kuisa misoro pamwe chete. Pari zvino, Botswana yabaya nhomba vanhu vanosvika zviuru makumi matanhatu ruzhinji rwavo vari vashandi vezvehutano, mapurisa, masoja nevebazi rinoona nekupinda nekubuda kwevanhu munyika. Nyika iyi ine vanhu vanodarikazviurumakumimashanu nemazabna masere vabatwa neCovid-19,uye vafa nechirwere ichi vari mazana manomwe nemakumi manomwe nevana. No media source currently available 	https://www.voashona.com/a/zimbabwe-and-botswana-sign-covid-19-pact/5899913.html
business	Vamwe Varairidzi Vombosungwa Apo Hurumende Yotadza Kuwirirana neVashandi paNyaya yeMari Dzavanotambira.	Nhengo pfumbamwe dzesangano revadzidizi vekumaruwa reAmalgamated Rural Teachers Union of Zimbabwe kana kuti ARTUZ, dzakambochengetedzwa nemapurisa zvichitevera kuratidzira kwakaitwa nesangano iri muHarare panguva iyo vamwe vashandi vehurumende vanga vachiita musangano nemamwe makurukota hurumende. Mutungamiri weARTUZ, VaObert Masaraure, nedzimwe nhengo sere dzesangano ravo vakambochengetedzwa kwechinguvana nemapurisa mushure mekusungwa kwavaitwa vachida kutanga kuratidzira paAfrica Unity Square. VaMasaraure vaudza Studio vari pakamba yeHarare Central kuti kunyange hurumende ikavasunga havasi kuzodzokera shure panyaya yekurwira kuti vadzidzisi vabhadharwe nemari yekunze pamwe nekupihwa zvimwe zvikwanisiro zvinoita kuti vaite basa ravo nemazvo. Pavaregedzwa nemapurisa vasina mhosva yavapomerwa zvichitevera kupindiria kwaita magweta avo, VaMasaraure nevamwe vavo vabva vaenda kunoratidzira pahofisi yegurukota rezvemari Muzvinafundo Muthuli Ncube vachiti vanoda kuwedzerwa mari dzemihoro vachiti havasi kuzoenda kumabasa panovhurwa zvikoro nemusi weChipiri. Tichiri panyaya iyi, mutauriri wesangano reCrisis in Zimbabwe Coalition, VaTabani Moyo vati sangano ravo harisi kufara nechisimba chiri kushandiswa nehurumende pavashandi vayo vari kuda kuwedzerwa mari dzemihoro. Zvichakadai, masangano ese anomirira vashandi vehurumende aita musangano negurukota rezvevashandi VaJuly Moyo achida kuti vashandi vehurumende vawedzerwe mari asi hapana chinobatika chabuda mumusangano uyu. Mutevedzeri wemunyori mukuru muApex Council, VaGibson Mushangu, vaudza Studio 7 mushure memusangano wavo kuti hurumende yati haikwanise kubhadhara vashandi vayo nemari yekunze. VaMushangu vati sevashandi vehurumende havasi kuzoramwa mabasa parizvino kunyange hazvo vati vashandi vazhinji vanogona kutadza kuenda kumabasa sezvo vaine mari isingavakwanire kuti vakwire mabhazi kuenda kumabasa pamwe nekuraramisa mhuri dzavo. VaMushangu vati vave kutarisira kuti nhuna dzavo dzichagadziriswa mumusangano weNational Joint Negotiating Council wakatairisirwa kuitwa munguva pfupi iri kutevera. Hatina kukwanisa kutaura nevakafanobata chigaro chegurukota rezvemaindustry VaJuly Moyo mushure memusangano wavaita nevemasanagano anomirira vashandi kuti tinzwe divi ravo panyaya iyi. Vashandi vehurumende vanoti vanoda kuwedzerwa mari dzavanotambiriswa pamwe nekugadzirisirwa zvikwanisiro zvose zvinoita kuti vakwanise kuita basa ravo zvakanaka. No media source currently available  	https://www.voashona.com/a/vamwe-varairidzi-vombosungwa-apo-hurumende-yotadza-kuwirirana-nevashandi-panyaya-yemari-dzavanotambira-/4732266.html
business	Hurumende Yotadza Kubhadhara Mabhonasi a2016	Makurukota ehurumende anosanganisira rezvevashandi, Amai Prisca Mupfumira, nere zvehutano, Dr David Parirenyatwa, pamwe nagavhuna weReserve Bank of Zimbabwe VaJohn Mangudya, vasangana nemasangano evashandi vehurumende kuti vazeye nyaya yemabhonasi egore rapera.. Asi vapinda mumusangano uyu vati zvabuda pachena kuti hurumende haina mari yacho. Mukuru wesangano reZIMTA, VaSifiso Ndlovu, vaudza Studio 7 kuti pane zvinhu zvitatu zvaunzwa nehurumende zvikarambwa nevashandi. Chekutanga hurumende yange yati inoda kupa vashandi mastands semuripo. Chechipiri hurumende yati inoda kupa vashandi ma bonds anopihwa vemabhizimisi asi pasina kujeka kuti zvinofamba sei. Chekupedzisira vazoti vanokwanisa kupa vashandi zvikamu zvishanu kubva muzana asi ichibhadharwa kwenguva yakareba. Gurukota rezvemari, VaPatrick Chinamasa, vakambozivisa kuti mari iyi hapana. Asi mutungamiri wenyika, VaRobert Mugabe, vakati vanoda kuti mari iyi itsvagwe. Nenyaya yekusawirirana uku, rimwe sangano revarairidzi reRural Teachers Union of Zimbabwe rati rave kuronga kuratidzira. Hatina kukwanisa kubata vachinamasa kuti tinzwe divi ravo. Asi sachigaro wesangano revashandi, reAPEX Council, Amai Cecilia Alexander vati mumwe musangano uchaitwa musi wa 20 Kukadzi asi havasi kufara nezviri kurongwa nehurumende. No media source currently available  	https://www.voashona.com/a/zimbabwe-matongerwo-enyika/3691719.html
health	Chirwere cheCovid-19 Chovhiringa Zvakanyanya Vadzidzi Vakawanda Munyika	Huwandu hwevadzidzi vari kuramba vachibatwa nechirwere cheCovid-19 horamba huchikwira kuMasvingo nemamwe matunhu. Izvi zvinotevera kubudiswa kwemashoko evana vakabatwa nedenda iri\nnezuro mudunhu Masvingo ayo anoti vana makumi matanhatu nevashanu\nvakabatwa neCovid-19 nezuro muzvikoro zvitanhatu. Bazi revehutano rinoti mwana mumwe chete akabatwa paMashoko High nevana makumi maviri paChinorumba High kuBikita, vana vatanhatu vakabatwa nechirwere ichi paGutu High, vana makumi maviri nemumwe vakabatwa paMushayavanu High uye paDeure High pakabatwa vana gumi nevatanhatu. Mumwe mubereki, Amai Joyce Mhungu, vati vave kutyira hupenyu hwevana vavo uye kukanganisika kwedzidzo muvana nenyaya yedenda iri. Mumwe mubereki, Amai Entrance Takaedza, vati huremende yakamhanyira kuvhura zvikoro isina kugadzirira kudzivirirwa kwedenda iri zvakanaka muzvikoro.\n\nMutungamiri wesangano revadzidzisi reProgressive Teachers Union of Zimbabwe, VaTakavafira Zhou, vati dambudziko iri ratekeshera muzvikoro zvose zviri munyika. Asi mutauriri webazi redzidzo yepasi, VaTaungana Ndoro, vati hurumende\nyakange yakagadzirira asi kuti vadzidzi nevadzidzisi vakauya vane chirwere ichi muzvikoro. Mutauriri weProvincial Covid-19 Task Force muMasvingo, VaRodgers\nIrimayi, vati panodiwa zvirongwa zvekudzidzisa vana mirawo\nyekudzivirira denda iri muzvikoro kuti ridzikire.\n\nVamwe vabereki vanoti vava kutyira kuti vana vakawanda vachatadza kugadzirira kunyora bvunzo dzavo, kana kutotadza kunyora bvunzo idzi nepamusana pekurwara nedenda reCovid-19. Hurumende yakazivisa nezuro kuti vanhu vapfumbamwe vakashaya nedenda reCovid-19 nezuro munyika yose, uye vanhu mazana maviri nemakumi masere nevashanu 285 vakabatwa nechirwere cheCOVID-19 nezuro wakare. Vanhu vafa nechirwere ichi munyika yose vava zviuru zvina nemazana mashanu nemakumi matanhatu, uye vabatwa nechirwere ichi vava zviuru zana nemakumi maviri nezvinomwe nemazana matatu ane makumi matanhatu nevasere, 127, 368. Vanhu vabayiwa nhomba yekutanga munyika vave mamirioni maviri\nnezviuru mazana mapufumbamwe nezvisere nemazana mashanu ane gumi nevana, 2 908 514. Vabayiwa nhomba yepiri munyika vave mamiriyoni maviri nechiuru chimwe chete nemazana mapfumbamwe ane makumi masere nevanomwe, 2,001\n987. Huwandu uhu hunogona kukwira nhasi manheru apo hurumende ichazivisa zvayawana muongororo dzaitwa nhasi. Hurumende inoti iri kuda kubaya nhomba vanhu mamiriyoni gumi munyika kana kuti zvikamu makumi matanhatu kubva muzana senzira yekurwisa denda reCovid-19	https://www.voashona.com/a/zimbabwe-students-affected-by-covid-19/6233104.html
business	Vasungwa Vodzidziswa Kurima Fodya kuBanket	Vasungwa nevakange vari muhusungwa vanosvika gumi nevatanhatu vepajeri rekuBanket, Mashonaland West vakaita zvidzidzo zvekurima fodya vakapiwa zvitupa. Mumwe wevakapiwa chitupa chekurima fodya pamhemberero yakaitwa svondo rino ndiVaMathias Mushambe vanogara kuMutorashanga. VaMushangwe avo vakagara mujeri kwemakore matanhatu mushure mekuwanikwa vaine mhosva yekutsika munhu nemotokari vanoti zvidzidzo zvekurima fodya zvakavayamura sezvo vave murimi wefodya anemukurumbira. VaMushangwe vanoti vave kutopinza vamwe vanhu basa mumunda wavo wefodya. Mumwe musungwa akapiwa chitupa chekurima fodya ndiVaWebster Tafadzwa Mubayiwa vekuDomboshava avo vakaburitswa mujeri mushure mekuregererwa nemutungamiri wenyika VaRobert Mugabe mwedzi wapera vanoti varikutarisira kupiwa chidimbu chemunda kuti vagoratidza hunyanzvi hwavo hwekurima fodya. VaMubayiwa vanoti vanofara nekuburitswa mujeri vasati vapedza makore avakakatarirwa pamwe nekudzidziswa kurima fodya izvo vanoti zvichavayamura mukurarama. VaMushambe vanoti parizvino vave kutodzidzisawo vamwe vari munharaunda mavagere kurima fodya. Mutevedzeri wemukuru weZimbabwe Prison and Correctional Services (ZPCS) VaMoses Chihobvu vanoti kuti musungwa akwanise kupinda muchirongwa chekudzidziswa kurima fodya anofanirwa kunge aine chido nekudzidzira kurima fodya. VaChihobvu vanoti vanodzidzisa vasungwa vanenge vasarirwa negore rimwe chete kuti vabude muhusungwa. VaChihobvu vanoti dai hurumende yakwanisa kupa vasungwa ava mabasa kana vabuda sezvo vaveneruzivo. Asi mukuru mubazi rePublic Service Commission Amai Muchada vanoti izvi hazvikwanisike sezvo hurumende yakamira kupinza vanhu mabasa. Vasungwa vakapihwa zvitupa zvekurima fodya kubva zvatanga chirongwa ichi muna 2008 vanosvika zana namakumi manomwe nevapfumbamwe.	https://www.voashona.com/a/zimbabwe-kurima/3395633.html
business	Sangano reProudly263 Global Robatsira Vana veZimbabwe Vari Kunze Kutanga Mabhizimusi	Sangano reProudly263 Global, iro rakaumbwa nezvimwe zvizvarwa zveZimbabwe zviri muSouth Africa mushure mekunge zvaona kuoma kwakaita kutanga mabhizimusi kana usiri chizvarwa chenyika iyi, riri kubatsira zvizvarwa zveZimbabwe zviri kunze kwenyika pamwe nezviri munyika nemikana yekutanga mabhizimusi azvo zvega. Vakavamba sangano iri uye vari ivo CEO veProudly263 Global, VaStanley Makwara, vanoti vakaonawo kubatana kwezvimwe zvizvarwa zvekune dzimwe nyika zviri muSouth Africa, uye kutsigirana kwazvinoita mune zvemabhizimusi, izvo zvakaita kuti vati kana vana veZimbabwe vanozvigonawo. VaMakwara vanoti chinangwa chesangano ravo, iro rave nenhengo dzinodarika zviuru zvitatu, ndechekusimudzira mabhizimusi nemagariro evanhu kuburikidza nekubatana vachizivana. Vanotiwo seProudly263 Global, vakaumbawo bhanga rinonzi Hello Sahwira Mhlobo (HSM Bank), rinove remubatanidzwa wezvizvarwa zveZimbabwe zviri muSouth Africa, mushure mekuona kunetsa kwazvinoita kuti munhu ange achikwanisa kukwereteswa mari nemabhanga emo yekuti atange bhizimusi. VaMakwara vanoti bhanga ravo rinokurudzira kuchengetedza mari uye rinowanisa nhengo dzaro zvikwereti zvine mutengo wakaderera kudarika kumamwe mabhanga. Vanoti remangwana resangano ravo rakajeka zvekuti vanoona vana veZimbabwe vari kunze vachikwanisa kuvaka upfumi hweZimbabwe ivo vari kunyika dzavagere. No media source currently available 	https://www.voashona.com/a/zimbabwe-diaspora-proudly263-global-stanley-makwara/5667290.html
health	Chizvarwa chekuChina Hachina Kufa neCoronavirus:Wilkins Hospital	Mukuru anoona nezvehutano mukanzuru yeHarare Dr Prosper Chonzi varamba mashoko ekuti munyika mune chizvarwa chekuChina chakafa nechirwere checoronavirus. Dr Chonzi vati ongororo yavakaita yakaratidza kuti chainge chisina chirwere ichi. Chizvarwa chekuChina chechidzimai ichi chakatanga kurwara chiri kwaMutare chichibva chaenda kuna chiremba wacho wekuChina uyo akati chiende kuWest End Clinic. Asi vanachiremba pachipatara apa vakabva varamba kumuona vachibva vati aendeswe kuWilkins Hospital uko akafa ari munzira. Dr Chonzi vanoti kune chimwe chizvarwa chekuItaly chakaendeswa kuchipatara ichi chichiti chairwara asi chakazonzi hachinawo chirwere ichi. Vanhu vanodarika zviuru zvitatu vafa nechirwere checoronavirus pasi rose uye muAfrica chiri kuSouth Africa, Nigeria, Algeria neEgypt. Vabatwa nechirwere ichi pasi rose vanodarika chiuru zana. No media source currently available   	https://www.voashona.com/a/chizvarwa-chekuchina-hachina-kufa-necoronavirus-wilkins-hospital/5320282.html
health	Veruzhinji Voyambirwa Kuti Vakoshese Hutsanana Kuitira Kuti Vasa Batwe neTyphoid	"No media source currently available Veruzhinji vari kuyambirwa kuti vakoshese hutsanana uye kuti vaende kuchipatara kana vakaona vachiita manyoka ane ropa sezvo vangange vane chirwere chetyphoid. Nyanzvi munyaya dzehutano, Dr Rutendo Bonde, vanoti dambudziko retyphoid rakatekeshera muGweru. Sangano re Gweru Residents Forum nhasi razivisa kuti pane vanhu vapfumbamwe vakashaya nechirwere ichi, vamwe vanhu mazana matatu vakarapwa chirwereichi. Sangano iri rinoti dambudziko iri riri kuwanda kuMkoba township nzvimbo inogara vazhinji. Dr Bonde vanoti vanhu vanofanirwa kukoshesa kugeza michero yavanotenga pamisika uye kuziva pekuchengetedza mvura yakachena kuitira kuti dambudziko iri risavabate. Dr Bonde vanoti panguva iyo dambudziko iri ririkunetsa kunzvimbo dzakadayi seGweru, vanhu vanofanirwa kumbomira kukwazisana uye kuchenjera kutapurirana chirwere chemanyoka ichi pamichato nendufu sezvo vanhu vanenge vasingazive kuti chikafu chavanenge vachudya chinenge chabikwa pakachena uye nehutsanana here. ""Dambudziko iri rinokwanisa kuderera kana vanhu vakaita hutsanana uye vakakurumbidza kuenda kuchipatara kana vachinge vawona vava kuita manyoka aneropa nekupisa muviri zvakanyanya,"" Dr Bonde vaudza Studio7."	https://www.voashona.com/a/zimbabwe-africa-health/4526689.html
politics	Vamwe Vokurudzira Kuti Nyaya yeKupinda paChigaro kwaVaMnangagwa Itaurwe Nezvayo	No media source currently available Zvisineyi nekuti mutungamiri wenyika VaEmmerson Mnangagwa vanotaura vachikurudzira runyararo munyika pamwe nemharidzo yavo yekuti Zimbabwe yakavhura mikana yekuita bhizinesi kana kuti “Zimbabwe is open for Business”, imwe yenyaya dzinotaurika kakanyanya ndeyekupinda kwavo pachigaro chekuve mutungamiri wenyika. Studio 7 inotsvakurudza kuti nyaya iyi inosiya Zimbabwe yakamira papi mukukwanisa kana kutadza kwayo kugadzirisa zvinhu munyika. Nhengo dzebato rinopikisa reMDC dziri muparamende nanhasi hadzisati dzatambira kuti VaMnangagwa ndivo vakakunda musarudzo yemutungamiri wenyika yakaitwa gore rapera. Izvi zvinonzi nevamwe zvinotadzisa basa reparamende kufamba zvakanaka kana nyaya iyi isina kugadziriswa nemapoka maviri aya vachiwirirana. Vamwe vanotiwo nyaya iyi inotadzisa budiriro mune zveupfumi kana zvematongerwo enyika. Mukokeri wenhengo dzeMDC muparamende Va Prosper Mutseyami ndemumwe wevanhu vanoti nyika haigoni kufambira mberi kana zvinhu zvakadai. Gweta uye vari munyori wezvemitemo muZanu PF, VaMunyaradzi Paul Mangwana, vanoti VaMnangagwa vakasarudzwa zviri pamutemo saka vanhu ngavavatsigire kuti zvinhu zvinake munyika. Nyanzvi munezvesarudzo vari mukuru wesangano reElection Resource Center, VaTawanda Chimhini, vanoti mafambisirwo esarudzo munyika ndiwo anoratidza kuti pane matambudziko munyaya dzekutambirwa kwehutungamiriri huripo. Zvinhu zvinonzi hazvina kumira zvakanaka muZimbabwe zvichitevera mhirizhonga yakaitika mwedzi wapera iyo yakasiya vanhu gumi nevashanu vafa mushure mekupfurwa nemauto Nesvondo mitengo yechingwa yakamuka yakakwira munyika nezvikami makumi matanhatu kubva muzana. Ukuwo, mitsetse yatanga kuonekwa zvakare munzvimbo dzinotengeserwa mafuta ekufambisa dzimotokari. Vakawanda vanoti kana zvinhu zviri kunetsa munyaya dzehutungamiri zvisina kugadziriswa zvinhu zvhicharamba zvichisunga munyika.	https://www.voashona.com/a/zimbabwe-politics-economy-mnangagwa/4772178.html
business	Vamwe Voyaura Zvichitevera Kupera kweMabasa nePamusana peCovid-19	Vanhu vakawanda vakarasikirwa nemabasa avo munguva ino yeCovid-19 vanoti vari kutambura zvikuru sezvo vasina chekubata. Mumwe wevanhu vakarasikirwa nemabasa, Va Luck Moyo, vanoti ivo nemhuri yavo vave kudya kamwe chete pazuva kubva pavakasiya basa kukambani yavaishandira. VaMoyo vanoti basa ravo rinokwanisa kuraramisa mhuri yavo asi ikozvino havakwanisi kuenda kunoita basa iri sezvo vasina tsamba inovapa mvumo yokuenda kunzvimbo yavanenge vadaidzwa. Mumwe akatarisana nedambudziko iri, Muzvare Melissa Jairosi, avo vane dhigiri reEngineering, vanoti vakapererwa nebasa muna Nyamavhuvhu gore rapera pakambani inoita zvokuvaka. Vanoti nekushaya chekuita, vakafunga kuita basa rekutengesa hembe dzemumabhero nemuriwo wavanotenga kuMbare, sezvo vari kushaya basa ravakadzidzira kuEngland. Mumwe mudzimai, Amai Mary Makuyana, vanoti vakamiswa basa vachangotanga kupfuya huku kumba kwavo zvokuti ndizvo zvave kuvararamisa. Asi vanoti bhizimisi radzikira nokuti vanhu vavaitengesera huku idzi kum hofisi emuguta vakamiswawo mabasa uye mahofisi makuru akavharwa kubva gore rakapera. Muzvare Dadiso Mudziwepasi vanoti vakadzingwa basa muchitoro chinotengesa zvokudya nembatya zvokuti vave kushanda mumba memumwe mudzimai ane tuckshop pamba pake, asi vanoti mari yavanotambira haisi kuvakwanira nemhuri yavo. Mutungamiri weZimbabwe Congress of Trade Unions, VaPeter Gift Mutasa, vanoti panofanirwa kuitwa hurukuro nehurumende kuti pawanikwe nzira dzokubatsira vanhu vane mabhizimisi akaparara uye nekubatsira vanhu vakadzingwa mabasa nenyaya yeCovid 19 iyo yakavharisa nyika. VaMutasa vanoti huwori ndihwo hwasvitsa nyika pairi nhasi nokuti zviri pachena kuti mabhizimisi ari kubudirira ane chekuita nevanhu vari kutonga nyika ino. Studio7 haina kukwanisa kuziva huwandu hwevanhu vakarasikirwa nemabasa avo nekuda kweCovid-19. Gurukota revashandi nemagariro evanhu akanaka, Professor Paul Mavhima, vakaudza Studio7 nguva pfupi yapfuura kuti hurumende ine hurongwa hwekubatsira vanhu vakarasikirwa nemabasa avo munguva ino yeCovid-19. Asi masangano anomirira vagari pamwe neevashandi munyika anoti hapana ruyamuro rwuri kupihwa vanhu nehurumende kuti vabatsirikane munguva ino. No media source currently available 	https://www.voashona.com/a/zimbabwe-struggle-following-company-closures-due-to-covid-19/5794349.html
business	Vashandi veHurumende Vanoratidzira Vachiti Mari Dzavari Kutambiriswa Ishoma	Vashandi vehurumende varatidzira muHrarare vachiti vanoda kuti mari dzavo dziwedzerwe kuitira kuti vararame hupenyu huri nani. Vashandi ava vasvitsa magwaro enyunyuto kuhurumende. Hutungamiri hwemasangano anomirira vashandi vehurumende ari pasi pesangano reApex Council hwaratidzira muHarare nhasi pamahofisi egurukota rezvevashandi, Amai Sekai Nzenza, pamwe negurukota rezvemari, VaMthuli Ncube, husati hwasiya magwaro enyunyuto kumapazi ehurumende aya pamwe nekudare reparamende. Varatidziri ava, avo vanga vakatakura zvinyorwa zvakasiyana-siyana zvanga zvichitsoropodza kushomeka kwemari yavanotambiriswa nehurumende iyo yavati yakafanana nemhepo, vamborambidzwa nevanochengetedza pamahofisi emapazi ehurumende maviri aya asi vazobvumidzwa kuti vashoma vavo vapinde mushure mekunge varamba vachiimba vari pamisuwo yemahofisi aya. Mutungamiri weApex Council, Amai Cecelia Alexander, vati vashandi vazhinji havachakwanisi kuenda kubasa pamwe nekuraramisa mhuri dzavo zvichitevera kushomeka kwemari dzavanotambiriswa nehurumende dzavanoti dzakafanana nemutero wembwa. Gwaro revaratidzira ava, iro ravapa hurumende, rinoti vashandi vanoda kupihwa mari inoita kuti mushandi anotambira mari iri pasi pasi apihwe madhora zviuru zvina zvine mazana manonwe nemakumi mashanu pamwedzi, iri mari yema RTGS. Hatina kukwanisa kutaura negurukota rezvemari VaMthuli Ncube sezvo vanzi vanga vasiri muhofisi avo. Asi mutevedzeri wegurukota rezvevashandi, VaLovemore Matuke, vaudza varatidziri ava pavasvika pahofisi pavo kuti hurumende ichaedza napose painogona napo kugadzirisa nhuna dzavo. Zvichakadai, mutungamiri wesangano rinomirira vadzidzisi vekumaruwa, reAmalgamated Rural Teachers Union of Zimbabwe, VaObert Masaraure, vati nhengo dzesangano ravo dzichatanga kusaenda kubasa zvachose kubva neMuvhuro svondo rinouya vachiti hurumende yaramba yakaisa zvimiti munzeve pachikumbiro chavo chekuti vashandi vatambiriswe mari yakaringana nemadhora ekuAmerica avaisimbotambiswa pamwedzi hurumende isati yaunza ma bond notes. Kuratidzira kwaitwa nehutungamiri hweApex Council nhasi kwauya zvichiteverawo kuchechema kuri kuita vashandi munyika yose avo vari kuti mari yavanotambiriswa haisisina huremu pakatariswa kushaya simba kuri kuita mari yemunyika pamwe nekusamira zvakanaka kwehupfumi hwenyika. Hutungamiri hweApex Council hwaratidzira uhwu hwati huchadzoka nemhomho yevashandi kumahofisi aVaNcube mumazuva mashoma ari kutevera kana hurumende ikasateerera zvichemo zvavo. Vashandi vehurumende vakaramba kutambira mari yavakanga vanzi vachapihwa nehurumende inoita madhora emaRTGS makumi mapfumbamwe nemanomwe pamunhu. Hurumende yakanga yati ichawedzera mari dzevashandi vose nemari inoita zana nemakumi masere emamiriyoni emadhora emaRTGS kubva mwedzi uno kusvika panopera gore kuvashandi vayo vose vari pasi peApex vanosvika mazana matatu negumi rezviuru. Vashandi ava havasanganisiri vana chiremba, vanamukoti, mapurisa, mauto nevamwe vasingapinde muApex Council 	https://www.voashona.com/a/zimbabwe-government-workers-demonstrate/5002872.html
business	Vashandi Vanoti Vari Kubatwa Kwiyo paChirongwa cheGEMS	Zvichitevera kuparurwa kwehomwe yevashandi vehurumende yekuchengeta mari, yeGovernment Employees Mutual Savings Fund (GEMS), iyo yakaumbwa muna Kukadzi gore rapfuura, vamwe vashandi vehurumende vanoti havasi kufara nezvakaitwa nehurumende pamusoro penyaya iyi. Hurumende inoti homwe iyi ichange ichipindwa nevashandi vanoda zvavo uye vashandi ava vachange vachibatirwa zvikamu zviviri nezviga zvishanu kubva muzana, kana kuti 2.5% yemuhoro mwedzi wega wega. Hurumende inoti chinangwa chehomwe iyi ndechekubatsira vashandi vachiri pamabasa neavo vave pamudyandigere. Asi rimwe sangano rinomirira varairidzi, reAmalgamated Rural Teachers Union of Zimbabwe (ARTUZ) rinoti vashandi havana kuudzwa zvakakwana kana kubvunzwa pamusoro pechirongwa ichi. Sangano iri rinotiwo harifari nemabatiro anoitwa mari dzevashandi nehurumende. Mutungamiri weARTUZ, VaObert Masaraure, vanoti chekutanga ndechekuti vashandi vaifanirwa kupihwa mukana wekupa pfungwa dzavo pachirongwa ichi chisati chaumbwa. VaMasarure vanotiwo panotanga chirongwa ichi, mushandi wese anobatirwa mari inoenda kuhomwe iyi. Kana achida kuramba ari nhengo anongozvisiya zvakadaro. Asi kana mushandi asingadi kuva muchirongwa ichi, anomanikidzwa kunyorera kuhomwe iyi achiti haasi kuti kupinda muchiri panguva iyo mari yake inenge ichibatwa nehurumende kudzamara homwe iyi yamubvisa muchirongwa ichi. Tatadza kubata gurukota rinoona nezvevashandi, VaPaul Mavima, uye vanga vasati vapindura mibvunzo yatavatumira pataenda pamhepo, asi taita hurukuro naVaMasaraure. No media source currently available 	https://www.voashona.com/a/zimbabwe-artuz-rejects-govet-gems-programme-obert-masaraure/5764819.html
health	Vanhu Vapfumbamwe Vofa neChirwere cheCovid-19 neMugovera	Bazi rezvehutano rinoti nemusi weMugovera vanhu vapfumbamwe vakafa nechirwere cheCovid-19 zvasiya vafa nacho kubva zvachatanga kupararira gore raopera vave zviuru zvina zvine mazana mana nemakumi matanhatu nematanhatu kana kuti 4, 466. Vanhu makumi mapfumbamwe nevana vakabatwa nechirwere ichi, zvasiya vabatwa nacho kusvika parizvino vave zana rezviuru nemakumi maviri nemashanu zvine mazana mana nemakumi maviri nemashanu kana kuti 125, 425. Vanhu mazana mana nemakumi mashanu vakapora kubva kuzchirwere ichi zvasiya vapora vave zana rezviuru negumi nemashanu zvine makumi masere nemapfumbamwe kana kuti 115, 089. Vanhu vabayiwa nhomba yeCovid-19 kekutanga vave mamiriyoni maviri nezviuru mazana matanhatu nemakumi mapfumbamwe nemasere zvine mazana matanhatu nemakumi matatu nemaviri kana kuti 2 698, 632 .Vanhu vabayiwa nhomba kechipiri sezvinokurudzirwa vave miriyoni imwe chete nezviuru mazana manomwe nemazana mapfumbamwe nemakumi mapfumbamwe kqna kuti 1 700, 993. Hurumende inoti ine hurongwa hwekubaya vanhu mamiriyoni gumi nhomba yeCovid-19 kuti inyatsoshanda zvakanaka munyika.	https://www.voashona.com/a/vanhu-vapfumbamwe-vofa-nechirwere-checovid-19-nemugovera/6213174.html
health	Nyika Inovharwa kweMazuva Makumi Matatu Ichirwisa Covid-19	Vanhu vakawanda vatevedzera kurudziro yehurumende yekuti vanhu varemekedze mutemo weNational Lockdown Level Four uyo achange uripo kwemazuva makumi matatu. Asi vakawanda vari kuchemachema nerekuti hurongwa uhu huchavasiya vari munzara.\n\nVeruzhinji muBulawayo vagara kudzimba dzavo pakutanga kwelockdown\nnhasi uye nzvimbo dzakawanda dzinosive dzakazara vanhu mudhorobha\ndzange dziine vanhu vashoma-shoma kusanganisira kunoziikanwa kunzi\nkuMarket muna Fifth Avenue.\n\nPange paine ma roadblock mumigwagwa yakawanda inopinda mudhorobha uye vamwe vanhu vange vachida kupinda mudhorobha vasina magwaro anodiwa vange vachidzorerwa kumba. Asi vamwe vataura neStudio7 vati izvi zvange zvichiitwa nenzira yakanaka pasina kutyisidzira kana kuvhundutsira vanhu kunosiitwa nemapurisa nemasoja panguva dzakadai.\n\nVakawanda vange vachichema-chema vachiti pane kuti hurumende iise\nlockdown zviri nani kuti iite zvose zvainogona kuti vanhu vatevedzere\nzvinotaurwa nenyanzvi dzezvehutano pakudzivirira chirwere cheCovid-19.\n\nMumwe ane chitoro chinotengesa zvakasiyana-siyana mudhorobha uyo\nangoda kuzvidoma nezita rekuti Moyo ati kuvharwa kuchasiya\nvakawanda vari munzara.\n\nMumwe anorarama nekutengesa zvirimwa zvakasiyana-siyana paMarket,\nVaTyson Shumba, vati vanonzwisisa kuti sei hurumende yakaisa mutemo\nwekuvharwa kwenyika asi vati ivo semumwe wevanhu vanozvishandira, shuviro yavo ndeyekuti dai hurumende yakavapa mukana wekuti varambewo vachishanda.\n\nMumwe anorarama nekutengesa, Amai Memory Gaviro, vaudza Studio 7 kuti vanhukadzi kunyanya ndivo vanonyanya kuomerwa nekushaiswa mukana wekuita mabasa avo nekuda kwekuvharwa kwenyika. Vati vanhu vakawanda vanogona kufa nenzara sezvo pasina matanho akatorwa nehuruemende ekuti ape veruzhinji vanotambura mari yerubatsiro panguva yelockdown.\n\nMumwewo mugari, VaFarai Zowa, vati kunyange hazvo vachibvuma kuti\nmitemo iyi inoomesera veruzhinji, zvakakosha kuti ivepo senzira yekuedza\nkurwisa chirwere cheCovid-19 icho choramba chichikura munyika nepasi\nrose.\n\nMudzidzisi wezvidzidzo zvepamusoro zvehupfumi uye vari muongorori\nakazvimirira, VaFelix Chari, vati nekuda kwekuti hupfumi hwenyika\nhwagara husina kumira zvakanaka, Lockdown Level Four ichawedzera kutambura kweveruzhinji. Vati zvange zviri nani kuti hurumende isimudzire dzimwe nzira dzekudzivirira kupararira kwechirwere ichi.\n\nMutauriri wemutungamiri weMDC T, VaWitmess Dube, vati bato ravo riri\nkushushikana nekutekeshera kwechirwere cheCovid 19 munyika uyewo kuti chave kubata vechidiki. Vati dai hurumende yawana dzimwe nzira dzekurwisa chirwere vachitiwo\nvanhu vanozvishandira pachavo vega vanofanirwa kubvumidzwa kuramba\nvachishanda.\n\nMutevedzeri wemutauriri webato reMDC Alliance, VaClifford Hlatywayo, vashora hurumende vachiti maitiro ayakaita lockdown anoomesera\nveruzhinji.\n\nGurukota revashandi pamwe nekugara zvakanaka kwevanhu, VaPaul Mavima, vabvuma kuti hurumende yange isati yatora danho rekupa\nvamwe veruzhinji vanotambura mari yerubatsiro nekuti lockdown yerwendo\nrwuno yakaitwa nechimbi-chimbi. Asi vati nekuda kwekuti lockdown inogona kuvepo kwenguva yakareba bazi ravo riri mushishi kutaura nebazi rezvemari kuti rubatsiro urwu rupiwe kuvanhu. No media source currently available 	https://www.voashona.com/a/zimbabwe-shuts-down-for-30days/5725501.html
politics	VaTsvangirai Voshora VaMugabe neKumanikidza Vanhu Kufora Vachitiwo Vave Kunzwa Zviri Nani	Mutungamiri webato rinopikisa reMovement for Democratic Change VaMorgan Tsvangirai nemusi weChitatu vakatumira mashoko kumhuri yeZimbabwe vachivimbisa kuti munguva pfupi inotevera vachange vodzoka kumusha vachibatsirana navo kurwira rusununguko. VaTsvangirai parizvino vari muchipatara kuSouth Africa uko vati vari kunaya. Vatenda mhuri yeZimbabwe nemudzimai wavo amai Elizabeth Tsvangirai nekuvatsigira vari muchipatara. Mutungamiri webato rinopikisa atiwo achadzoka munyika kuzoenderera mberi nekumirira zvido zvevanhu vachinetsana nevanhu vari kutyora kodzero dzevanhu munyika. Vati vari kuzvizivawo kuti vanhu vemuZimbabwe vari kunetseka zvikuru. VaTsvangirai vati vari kunzwawo kuti bato reZanu-PF ravharisa nyika yose nekumanikidza vanhu kusanganisa vanotengesa mumigwagwa kuti vaende kunofora vachitsigira mutungamiri wenyika VaRobert Mugabe. VaTsvangirai vati chinofanira kunge chichifora kuenda mberi handi vanhu asi kuti hupfumi. VaTsvangirai vatiwo vari kuenderera mberi vachinaya uye kurwarwa kwavo hakufanire kukonzera kusagadzikana munyika. Vatiwo nyika yeZimbabwe itori pakaoma kudarika hutano hwavo. Mutauriri waVaTsvangirai vaudza Studio 7 kuti mhuri yeZimbabwe ngaigadzikane zvayo sezvo VaTsvangirai vachange vobatana nawo mukurwira hutongo hwejekerere. No media source currently available   	https://www.voashona.com/a/zimbabwe-matongerwo-enyika/3345784.html
business	Maonero Osiyana paMashoko aVaMugabe Anoti Hupfumi Huchasimuka	Mutungamiri wenyika, VaRobert Mugabe, vakavimbisa kuti hupfumi hwenyika hwagadzirira kusimuka kuburikidza nechirongwa cheZIM-ASSET. Vachitaura muparamende pachirongwa cheState of The Nation nemusi weChipiri, VaMugabe vakati hurumende yavo yakabuda nezviga gumi zvaichatevera mukusimudzira kwayo hupfumi hwenyika, uye kukwezva vekunze pamwe nezvizvarwa zveZimbabwe zviri kunze kwenyika kuti vasime mari dzavo munyika. Vakatiwo hurumende yavo iri kuita hurongwa hwekuti itange kudyidzana zvakare nenyika dzekunze, kusanganisira dzekumawirira. Asi mutauriri weMDC Renewal Team, VaJacob Mafume, vanoti hapana zvitsva pamashoko aVaMugabe aya, sezvo zvinhu zviri kuramba zvichienda kumawere munyaya dzeupfumi. Vanotiwo VaMugabe vanofanirwa kutanga nekuvandudza mitemo iri kutyisidzira vekunze kuti vatadze kusima mari dzavo munyika. Asi nhengo yeZanu PF, uye vachiongororora zvematongerwo enyika, VaGoodson Nguni,vanoti hurumende yeZanu PF yagara itori kuita hurukuro nevekunze kuti Zimbabwe itange kudyidzana zvakare nenyika dzekunze. VaNguni vanoti izvi zvakaonekwa kana munguva yehurumende yemubatanidzwa apo pakaumbwa komiti yemakurukota yaiita hurukuro nenyika dzekumawirira. No media source currently available 	https://www.voashona.com/a/zimbabwe-politics-mugabe-state-of-the-nation-mdc-renewal/2935112.html
politics	SADC neAU Dzokurudzirwa Kupindira Pakurwiswa kweZvizvarwa zveDzimwe Nyika muSouth Africa Zvisati Zvapera Rumwe Rumwe	Sangano reZimbawe Exiles Forum riri kurudzira kuti SADC neAfrican Union dzipindire pakugadzirisa kurwiswa kwoitwa zvimwe zvizvarwa zvenyika dzemuAfrica zvirimu South Africa. Mukuru wesangano iri vari gweta rinorwira kodzero dzevanhu VaGabriel Shumba vanoti zviri pachena kuti Zimbabwe neSouth Africa dzakundikana kugadzirisa dambudziko iri. Asi mumiriri weZimbabwe muSouth Africa VaDavid Hamadziripi vanoti vari kutaura nehurumende yeSouth Africa kuyedza kugadzirisa dambudziko iri. South Africa inotiwo iri kuyedza kugadzirisa dambudziko iri ichiti vanhu vanomwe vari kupomerwa mhosva yekuponda chizvarwa cheZimbabwe mushakabvu Elvis Nyathi vakasungwa vakamiswa pamberi pedare muJohannesburg nemusi weChipiri. Asi VaShumba vanoti muromo hauzarirwe nerwizi sezvo vatungamiri vachingotaura pasina zvavari kuita. Zvizvarwa weSouth Africa zvakaita sezviri kutsigira chikwata cheOperation Dudula zviri kupomera zvizvarwa zvekune dzimwe nyika mhosva yekuzvitorerea mabasa uye kutengesa zvinodhaka nekuba.	https://www.voashona.com/a/6537965.html
politics	Matare Onzwa Gakava Pakati paMuzvare Khupe naVaChamisa	Mutevedzeri wemukuru wevatongi, Amai Elizabeth Gwaunza, vatara musi wa 30 Chivabvu sezuva richanzwikwa nyaya yakakwidzwa mudare reConstitutional Court nemumwe mutungamiri weMDC-T, Muzvare Thokozani Khupe, vachipikisa kudzingwa kwavakaitwa mudare reparamende nechimwe chikwata cheMDC chinotungamirwa naVaNelson Chamisa. MDC-T yaChamisa yakadzinga Muzvare Khupe muparamende ichiti havasisiri nhengo yeMDC-T. Asi Muzvare Khupe vakabva vaenda kumatare vachiti nyaya iyi inzwikwe chimbi chimbi nokuti ivo ndivo vakafanobata matomu muMDC zviri pamutemo zvichitevera kushaya kwaVaMorgan Tsvangirai muna Kukadzi. Ukuwo VaChamisa vanoti ndivo vakapihwa masimba ekutora matomu zvichitevera zvisungo zvakabuda neNational Council yeMDC-T. Vakafanobata chigaro chemutauriri weMDC-T inotungamirwa naVaChamisa, Muzvare Tabitha Khumalo, vati hapana zvekutaura sezvo nyaya ichiri kumatare. Asi mutauriri weMDC inotungamirwa naMuzvare Khupe, VaObert Gutu, vaudza Studio7 kuti bato ravo richakunda nyaya dzose dziri mumatare nekuti ndiro riri kutevedzera zviri mubumbiro remitemo yebato. No media source currently available 	https://www.voashona.com/a/zimbabwe-justice-gwaunza-rules-khupe-case-must-be-heard-urgent-obert-gutu/4358233.html
politics	Paramende Yoenda kuZororo Isina Kuvandudza Bhiri reMitemo yeSarudzo	Nhengo dzeparamende idzo dzakakokwa zvechimbichimbi svondo rino, kuti dzizozeya bhiri rekuvandudza mutemo wesarudzo, reElectoral Amendment Bill, dzadzokera zvakare kuzororo dzisina kuzeya bhiri iri mushure mekunge dzabvumirana kuti dzinoda nguva yekuongorora zvitsva zviri mubhiri iri. Nemusi weChipiri nhengo dzeMDC-T dzakaramba kunzwa bhiri iri dzichiti dzaida kumboongorora zvitsva zvainge auuya negurukota rezvemutemo, VaZiyambi Ziyambi. VaZiyambi vakaramba nemusi weChitatu kutura bhiri iri vachiti Amai Priscillah Misihairambwi Mushonga, avo vanewo mitemo mitsva yavari kuda kuti izeyiwe, vange vasiri mudare. Amai Misihairambwi Mushonga vange vasi mudare zvakare nhasi. Vanokokera nhengo dzeMDC-T muparamende, VaInnocent Gonese, vaudza Studio 7 kuti vafonerwa naVaZiyambi kuti vapanane nguva yekuzeya ma amendments matsva kubva kumapato ese vozeya bhiri pavanodzoka kuzororo. Nyanzvi munyaya dzemutemo vachishanda nesangano Human Rights Watch, VaDhewa Mavhinga, vaudza Studio7 kutihapachina nguva yekuti nhengo dzeparamende dzirambe dzichienda kuzororo dzisina kugadzirisa mutemo uyu nekuti nguva yesarudzo yave pedyo. Mukuru weDemocracy Institute of Zimbabwe, Doctor Pedzisai Ruhanya, vati nhengo dzeparamende hadzifaniri kumhanyira kuzororo nyaya iyi isina kugadziriswa. Zvichakadai munyika maita mutauro zvichitevera kusvika munyika neChitatu kweimwe ndege yakatengwa nehurumende kuMalayasia pasi pekambani yeZimbabwe Airways. Dzimwe nhengo dzeparamende dzakumbira gurukota rezvekutakurwa kwezvinhu, VaJorum Gumbo, kuti vatsanagurire kunyika yese kuti zviri kufamba sei uye kuti muridzi wekambani iyi ndiyani. Nhengo isina bato rainomirira asi vachimirira Norton, VaTemba Mliswa, vati VaGumbo vanofanirawo kutsanangura kuti ndivanani varidzi veZimbabwe Airways uye pamwe nekuti varidzi vekambani yeZimbabwe Aviation Leasing Company (ZALC) ndivanani sezvo pane runyerekupe rwekuti kambani iyi yakanyoreswa kuSingapore. VaGumbo vati vachaita izvi uyewo manyepo ekuti ZALC ikambani yekuSingapore vachiti ikambani yemuZimbabwe. Bato rinopikisa rePeoples Democratic Party, PDP, rati pane zvakawanda zvisina kujeka panyaya iyi zvinoda kuongororwa. PDP inoti iyo nevamwe vayo vari muMDC Alliance vanoda kuti paumbwe komisheni ichaongoroa kuti chii chakaitika uye paramende iongorore kutengwa kwendenge idzi. PDP inodawo kuziva kuti kushandisa ndege idzi hakupinzi vanhu munjodzi here sezvo Malaysian Aiarways yakatengesa ndege idzi mushure mekurega kudzishandisa. No media source currently available 	https://www.voashona.com/a/zimbabwe-parliament-on-leave-without-debating-electoral-amendment-bill/4344658.html
health	Chirwere cheCovid-19 Chodzoka Zvine Hukasha Apo Vakawanda Vamira Kuzvidzivirira	Bazi rezvehutano rinoti munhu mumwe chete akafa nechirwere cheCovid-19 muHarare nemusi weChina zvaunza huwandu hwevanhu vafa nechirwere ichi kusvika pamazana matatu ane gumi kana kuti 310. Nemusi weChitatu wakare vanhu zana nemakumi matanhatu nevana kana kuti 164 vakabatwawo nechirwere ichi. Vanhu vose ava havana nhoroondo yekubuda kunze kwenyika. Izvhi zvave kureva kuti huwandu hwevanhu vabatwa nechirwere ichi kusvika parizvino hwave zvuru gumi nechimwe zvine mazana mashanu nemakumi maviri nemaviri kana kuti 11, 522. Vanhu vapora kubva kuchirwere ichi vave zvuru zvipfumbamwe nemazana mashanu ane makumi mapfumbamwe nemapfumbamwe kana kuti 9, 599 mushure mekunge vamwe vanhu makumi mana nevashanu vapora nezuro. Vanhu vachiri kurwara churu chimwe chete nemazana matanhatu ane gumi nevatatu kana kuti 1, 613. Dzimwe nyanzvi munyaya dzezvehutano dziri kuyambira kuti chirwere ichi chadzoka kechipiri zvine mutsindo kana kuti second wave sezvo huwandu hwacho hwawedzera zvakanyanya. Mukuru wesangano rinorwira kodzero dzevarwere kana kuti Community Working Group on Health VaItai Rusike vanoti vanhu vakawanda havachaterere kurudziro yekuzvidzivirira kubva kudenda iri zvopa kuti vakawanda vabatwe nechirwere ichi. Zvichakadaro, mashoko atumirwa kuStudio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana mana, kana kuti 2,4 million vabatwa nechirwere cheCovid-19 muAfrica. Vanhu vafa vasvika zvuru makumi mashanu nemanomwe ane makumi mashanu nevanomwe kana kuti 57, 057. Vapora vadarika mamiriyoni maviri kana kuti 2 million. South Africa ndiyo ine vanhu vakawandisa vabatwa nekufa nechirwere ichi muAfrica yose. Huwandu hwevanhu vabatwa nechirwere che coronavirus pasi rose hwadarika mamiriyoni makumi manomwe nematatu ane zvuru mazana manomwe, kana kuti 73, 7 million. Johns Hopkins University yemuAmerica, iyo iri kuongorora kupararira kwechirwere ichi pasi rose, inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vadarika zviuru mazana matatu ane zvuru zvitatu kana kuti 303, 000 kuchitiwo vabatwa nechirwere ichi vachidarika mamiriyoni gumi nematanhatu ane zviuru mazana manomwe kana kuti 16, 7 miillion. Pasi rose vanhu vafa nechirwere ichi vanodarika miriyoni imwe chete nezviuru mazana matanhatu, kana kuti 1, 6 million, asi vapora vachidarikawo mamiriyoni makumi mana nerimwe ane zvuru mazana manomwe. Vanhu vapora pasi rose vave mamiriyoni makumi mana nemanomwe ane zvuru mazana matatu kana kuti 47,3 million. No media source currently available  	https://www.voashona.com/a/chirwere-checovid-19-chodzoka-zvine-hukasha-ap-vakawanda-vamira-kuzvidzivirira/5701560.html
health	Kushaya Dzidziso Kwopa Kuti Vakawanda Vatapurirwe Chirwere cheCovid19 Vadzoka kuZimbabwe	Mukuru mubazi rezvehutano anoona nezvemamiriro enharaunda uye nzvimbo dziri kuchengeterwa vanhu vari kubva kunze kwenyika kana kuti maqurantine centres VaVictor Nyamandi vanoti kushaya ruzivo rwakakwana ndiko kwopa kuti vanhu vakawanda vatapurirane chirwere checoronavirus munzvimbo idzi. Vanoti vari kushushikanawo zvikuru nekutiza kuri kuita vanhu munzvimbo idzi mushure mekunge mapurisa azivisa kuti vanhu zana nemakumi masere nevana vainge vatiza. Pavanhu mazana mashanu nemakumi maviri nevashanu vabatwa nechirwere ichi munyika, mazana mana nemakumi mana nemasere vakabva kunze kwenyika, makumi manomwe nemanomwe vachitapurirwa chirwere ichi munyika. Dare repamusoro rakatombopa mutongo wekuti hurumende igadzirise zvinhu kunzvimbo dzinochengeterwa vanhu idzi mushure mekunge sangano ravanachiremba reZimbabwe Association of Doctors for Human Rights rakwidza nyaya kumatare richiti hakuna hutsanana. No media source currently available  	https://www.voashona.com/a/kushaya-dzidziso-kwopa-kuti-vakawanda-vatapurirwe-chirwere-checovid19-vadzoka-kuzimbabwe/5475426.html
health	Vanhu Vashanu Vofa neCovid-19	Bazi rezvehutano rakazivisa nemusi weChishanu kuti vanhu vashanu vakafa nechirwere cheCovid-19 zvasiya vanhu vafa nechirwere ichi kubva zvachatanga kupararira gore rapera vave chiuru chimwe chete nemazana mashanu nemumwe kana kuti 1, 501. Vanhu makumi mana nevasere kana kuti 48 vakabatwa nechirwere ichi zvasiya vanhu vabatwa nechirwere ichi vave zviuru makumi matatu nematanhatu ane makumi namomwe nemumwe kana kuti 36, 471. Vanhu gumi nevashanu kana kuti 15 vakapora kubva kuchirwere ichi zvichireva kuti vapora kubva zvatanga chirwere ichi kupararira vave zviuru makumi matatu nemana ane gumi nemumwe kana kuti 34 011. Vanhu vachiri kurwara mazana mapfumbamwe nemakumi mashanu nevapfumbamwe kana kuti 959. Zvichakadaro, huwandu hwevashandi vemuzvipatara nevamwe vanoita mabasa anopa kuti vasangane neveruzhinji kusanganisira vatori venhau nevanochengetedza majeri vabayiwa nhomba yeSinopharm yakapihwa Zimbabwe neChina hwasvika pazviuru makumi matatatu nezvitanhatu zvine mazana matatu nemakumi mashanu nevapfumbamwe kana kuti 36, 359. Vanoona nezvekuburitswa kwemashoko mubazi rezvehutano VaDonald Mujiri vanoti chinangwa chehurumende ndechekuti vanhu vanodarika mamiriyoni gumi vabayiwe nhomba kuti inyatsoshanda. Pasi Rose Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana mashanu nemakumi matatu nevaviri kana kuti kuti 532, 000, vabatwa nechirwere ichi vachidarika mamiriyoni makumi maviri nemapfumbamwe kana kuti 29 million. Pasi rose, vanhu vafa nechirwere ichi vanodarika mamiriyoni maviri nezviuru mazana matanhatu kana kuti 2,6 million. Asi vapora pasi rose vachidarika mamiriyoni makumi matanhatu nemanomwe zvine zviuru mazana mashanu kana kuti 67,5 million. No media source currently available 	https://www.voashona.com/a/vanhu-vashanu-vofa-necovid-19/5813962.html
business	Zimbabwe Yotsvaga Rubatsiro rwe$188m Ichabatsira Vakawirwa neMatambudziko	Zimbabwe iri kutsvaga rubatsiro rwemariu inodarika zana nemakumi masere emamiriyoni emadhora. Mari iyi ndetekubatsira vanhu vakawirwa nedambudziko remafashamu emvura. Izvi zvaziviswa nevakasanobata chigaro chemutungamiri wenyika, VaPhelekezela Mphoko, pamusangano wavaita nevamiriri vedzimwe nyika. Musangano uyu wapindwawo nesangano reUnited Nations Development Program, vemabhangi pamwe nevemakambani akazvimirira VaMphoko vati vamiriri ava nemakambani aya vanoziva dambudziko rakawirwa neZimbabwe uye hurumende yavo iri kuda rubatsiro rwemhando yese. Vatiwo hurumende ichaedza nepainogona napo kuona kuti mari yese ichabviswa ichaenda kunobatsira vanhu vakawirwa nedambudziko iri. VaMphoko vati mari yese iri $188m yavari kutsvaga ichange ichibatwa neveReserve Bank of Zimbabwe uye vese vanenge vabvisa mari yavo vanogona kupihwa humbowo hwekuti mari yavo yakashanda sei. Gurukota rezvemari, VaPatrick Chinamasa, vati hurumende ichiri kuongorora kuti mari iri kudiwa imarii, asi vati vakawana $188 million, mari iyi inogona kubatsira zvakanyanya. Vatiwo musangano weSouthern Africa Development Community uchangobva mukuitwa wakaratidza kuti mashafamu akaparadza zvinhu zvakawanda muZimbabwe kudarika zvakaitika munyika dziri mudunhu rese. Mukuru weUNDP muZimbabwe, VaBishaw Parajuli, vati vatambira chikumbiro chehurumende uye vari kushanda nehurumende yeZimbabwe mukubatsira vese vakawirwa nedambudziko iri. Vatiwo zvinofadza kuti pane rubatsiro rwave kutopinda munyika. Mumiriri weChina muZimbabwe, VaHuang Ping, vati chikamu cheRed Cross chekunyika kwavo chakabvisa rubatsiro rwezviuru zvishanu zvemadhora uyewo vashandi vemuZimbabwe vanobva kuChina vakabvisa zviuru gumi zvemadhora zvekubatsira vakawirwa nedambudziko remafashamu. Rumwe rubatsirwo rwematende, mishonga nezvimwe zvasvika munyika neMuvhuro kubva kuJapan. Namibia yazivisawo kuti iri kuunza rubatsirwo rwechikafu runosanganisira magaba ehove miriyoni. Mukutanga kwemwedzi kwaKurume, mutungamiriri wenyika, VaRobert Mugabe, vakati dambudziko remafashamu idambudziko renyika yese izvo zvinoita kuti hurumende ikwanise kutsvaga rubatsiro kunze. Pane vanhu vanodarika mazana maviri nemakumi mashanu vakatofa munyika yese uye nemafashamu, ukuwo mhuri dzinodarika zviuru zviviri nemazana mashanu dzakaparadzirwa misha yadzo, zvikoro, mabhiriji nemakirinika zvikaparadzwawo munzvimbo dzakasiyana siyana. No media source currently available 	https://www.voashona.com/a/zimbabwe-vp-appeals-for-aid-to-assist-flood-victims/3774228.html
politics	Masangano Anorwira Kodzero Oshora Hurumende Mabatiro Airi Kuita Madhokotera	Zvichitevera kudzingwa basa kwemadhokotera makumi manomwe nemanomwe mushure mekuwanikwa aine mhosva yekuzvidza mutongo wedare re Labor Court wekuti vadzokere kumabasa avo, sangano revanachiremba vanorwira kodzero dzevanhu, re Zimbabwe Association of Doctors for Human Rights, rinoti hurumende haina hany'a nevanhu kana hutana hwavo. Munyori wesangano iri, Dr. Evans Masitara, vaudza Studio7 kuti zvebhajeti zvakataurwa negurukota rezvemari, VaMthuli Ncube, zvinoratidza kuti hurumende haina basa nevanhu kana hutano hwavo vachiti hurumende yaifanirwa kunge ichishandisa mari pazvinhu zvinorerutsa hupenyu hwevanhu uye mune zvehutano zviri kunetsa munyika. No media source currently available Zvichakadaro, mukuru wesangano re Human Rights Watch kuchamhembe kwe Africa, VaDewa Mavhinga, vari kukurudzira hurumende kuti iremekedze madhokotera uye kuti igare pasi itaurirane navo zvakanaka nekuti zvichemo zvavo zviri pachena. VaMavhinga vati hurumende isakanganwa kuti kuitira vanachiremba zvehasha hakubatsiri varwere uye kunokonzera kuti vanachiremba vatsvake mabasa kunyika dzekunze idzo dzakatovamirira. No media source currently available  	https://www.voashona.com/a/zimbabwe-zadhr-criticises-govt-on-handling-issues-of-health-evans-masitara/5154510.html
politics	Vatsigiri veZanu PF Vakawanda Votsamwiswa neMabatirwo eSarudzo dzeMubato Iri	Vatsigiri vebato reZanu PF vakawanda vanoti havasi kufara nekusafamba zvakanaka kwakaita sarudzo dzemubato ravo dzekutsvaga vachamirira bato iri musarudzo dzichaitwa munyika yose. Vatsigiri veZanu PF vakawanda vanoti havasi kufara nekufambiswa kwakaitwa basa nemurongi wemisangano mubato ravo, VaEngelbert Rugeje, pasarudzo dzekutsvaga vachamirira bato iri musarudzo dzenyika dzichaitwa mumwedzi mishoma iri kutevera. Mumwe wevanhu ava, VaAcie Lumumba, vanoti bato ravo rine basa guru rekubatanidza vanhu kuitira kuti rigokunda musarudzo. VaLumumba vanoti VaRugeje vakatadza kuita izvi nechimbichimbi vanofanira kusiya basa. Asi imwe nyanzvi munyaya dzezvematongerwo enyika uye vachishanda nesangano reHuma Rights Watch kuchamhembe kweAfrica, VaDewa Mavhinga, vanoti kusafamba zvakanaka kwaita sarudzo muZanu PF hakusvibise zita raVaRugeje chete. Imwe nyanzvi munyaya dzezvematongerwo enyika uye vachishanda nesangano reZimbabwe Organization for Youth in Politics, VaNkosilathi Emmanuel Moyo, vaudza Studio7 parunhare vari kuKwekwe kuti kushomeka kwevanhu vakabuda kunovhota musarudzo dzemuZanu PF kunoburitsa pachena kusawirirana kuri mubato iri pakatariswa kubviswa kwakaitwa vaimbova mutungamiri wenyika, VaRobert Mugabe, pachigaro nemauto  Imwe nyanzvi munyaya dzezvematongerwo enyika uye vachishanda nesangano re Heal Zimbabwe Trust, Muzvare Stabile Dewa, vati kushomeka kwevanhu vakabuda kunovhota musarudzo idzi zvikurusei munzvimbo dzagara dzichizivikanwa kuti Zanu PF ine rutsigiro rwakakura kwazvo, pamwe nekukundwa kwakaitwa vamwe vakuru-vakuru muZanu PF kunoratidza pachena kuti veruzhinji havasisina chivimbo nehutungamiri hwebato iri. VaMavhinga vanotiwo mapato anopikisa haafanire kurara nezamu mukanwa achiti Zanu PF yaita zinyekeyeke vachiti bato iri rinogona kumuka chibhebhenenga musarudzo dzenyika dzichaitwa gore rino. Hatina kukwanisa kutaura naVaRugeje kuti tinzwe divi ravo pamafambiro akaita sarudzo dzemubato ravo sezvo vanga vachiti vakabatikana patavafonera. Hatinawo kukwanisa kutaura nemutauriri weZanu PF, VaSimon Khaya Moyo, sezvo vanga vasingadaire nhare yavo. Sarudzo dzemuZanu PF dzaifambiswa mumatunhu akawanda nevanhu vaimbove masoja, uye vari pasi paVaRugeje, avo vaimbovawo musoja. No media source currently available 	https://www.voashona.com/a/zimbabwe-ruling-party-supporters-disappointed-by-primary-outcome/4374923.html
health	Kubva Zvavhurwa Mabhodha, Vanhu Makumi Mapfumbamwe Vobatwa neCovid-19 Vabva kuSouth Africa	Bazi rezvehutano rinoti vanhu zana nemumwe kana kuti 101 vakabatwa nechirwere cheCovid-19 nemusi weSvondo. Pavanhu ava, makumi mana nevatanhatu vakabatwa nechirwere ichi munyika vamwe makumi mashanu nevashanu vakabva nacho kuSouth Africa. Kubva zvavhurwa miganhu yenyika musi wa 1 Zvita, vanhu makumu mapfumbamwe vakabva kuSouth Africa vakawanikwa vaine chirwere ichi munyika. Vanhu vabatwa nechirwere ichi kubva zvachatanga kupararira munyika vave zvuru gumi nemazana manomwe ane gumi nevasere. Vanhu vapora kubva kuchirwere ichi vave zvuru zvisere nemazana masere nemakumi masere kana kuti 8, 880 zvichitevera kupora kwevamwe vanhu makumi matatu nevatanhatu nezuro. Vanhu vachiri kurwara vave churu chimwe chete nemazana mashanu nemakumi mana nevanomwe kana kuti 1, 547. Vanhu vafa vachiri mazana maviri nemakumi mapfumbamwe nemumwe kana kuti 291 uye nezuro hakuna akarasikirwa nehupenyu. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana maviri kana kuti 2, 2 million vabatwa nechirwere cheCovid-19 muAfrica. Vanhu vafa vasvika zvuru makumi mashanu nezvitatu zvine mazana mashanu nemakumi mana nevatatu kana kuti 53, 543. Vapora vadarika miriyoni imwe chete nezvuru mazana mapfumbamwe kana kuti 1,9 million. South Africa ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere checoronavirus pasi rose hwadarika mamiriyoni makumi matanhatu nemanomwe kana kuti 67 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vadarika zvuru mazana maviri nemakumi masere nemaviri kana kuti kuti 282, 000, vabatwa nechirwere ichi vachidarika mamiriyoni gumi nemana nezvuru mazana mashanu kana kuti 14, 5 million. Pasi rose, vanhu vafa nechirwere ichi vanodarika miriyoni imwe chete nezviuru mazana mashanu kana kuti 1, 5 million. Asi vapora vachidarika mamiriyoni makumi mana nematatu kana kuti 43 million.	https://www.voashona.com/a/kubva-zvavhurwa-mabhodha-vanhu-makumi-mapfumbamwe-vobatwa-necovid-19-vabva-kusouth-africa/5689851.html
health	Vana Chiremba Voronga Kuramwa Mabasa Zvekare	Sangano ravanachiremba reZimbabwe Hospital Doctors Association ranyora tsamba kuhurumende richiizivisa kuti vanachiremba vari kuzombomira kuenda kubasa sezvo mari dzavo dzisisakwane. Vanachiremba vanoti mitengo yezvinhu zvose yawedzerwa asi mari yavo yemihoro isina kuwedzerwa. Vanachiremba ava vanoti hurumende haisi kuratidza kuzvipira munhaurirano dzemari dzavanotambiriswa. Hatina kukwanisa kubata gurukota rezvehutano, Doctor Obadiah Moyo, sezvo vange vasiri kudaira nharembozha yavo. Mutungamiri wesangano ravanachiremba iri, Doctor Peter Magombeyi, vanoti basa vanoda asi zvinhu zvakaita manyama amire nerongo zvekuti havachakwanisi kuenda kubasa nekuomerwa nezvinhu. No media source currently available  	https://www.voashona.com/a/vanachiremba-voronga-kuramwa-mabasa-zvekare/5042254.html
politics	Mubatanidzwa weMDC Alliance Unoita Musangano Wekutanga muHarare	Mubatanidzwa wemapato anopikisa weMDC Alliance, waita musangano wawo wekutanga mumusha weEpworth muHarare, uyo unonzi wapindwa nemazana evatsigiri vemapato ari mumubatanidzwa uyu. Mumwe wevatungamiri vemapato ari mumubatanidzwa, VaJacob Ngarivhume vanoti vatora mukana uyu kutsanangurira vatsigiri vavo vapinda mumusangano uyu pamusoro pehurongwa hwemubatanidzwa wakatarisana nesarudzo dzegore rino. Vangarivhume vanoti nyaya huru yavaudza vatsigiri vavo ndeyekuvandudzwa kunofanirwa kuitwa mitemo ine chekuita nesarudzo idzo sarudzo dzisati dzaitwa. VaNgarivhume vanoti zvavanyunyuta nazvo nedezvekusachinja maitiro kweZanu PF muzvinhu zvakaita sekuwaniswa kwemapato ose mikana yakaenzana panhepfenyuro dzehurumende. “Saka tati isusu zvimwe zvezvinhu zvatichagara tichipusha, kana kuti tichirwa kuti tiite hondo yekuti zvinhu izvozvo zvirongeke, zvigadzirisike,” vanodaro VaNgarivhume. Musangano uyu unonzi wapindwa nevatungamiri vemapato ari muMDC Alliance ose kunze kwemutungamiri weMDC, VaMorgan Tsvangirai, avo vanonzi vanga vakamirirwa nevatevedzeri vavo VaElias Mudzuri naVaNelson Chamisa. Mutungamiri werimwe bato reMDC, VaWelshman Ncube vanonzi havanawo kukwanisa kunge vari pamusangano uyu, asi vachinzi vanga vakamirirwawo nemutevedzeri wavo, VaEdwin Mushoriwa. VaTsvangirai ndivo vachamirira mubatanidzwa weMDC Alliance musarudzo dzemutungamiri wenyika. No media source currently available 	https://www.voashona.com/a/zimbabwe-mdc-alliance-rally-ngarivhume/4217524.html
business	VaMasaraure Vanoti Havasi Kuzorega Kurwira Mihoro Yakakwana yeVarairidzi	Mutungamiriri wesangano rinomiririra varairidzi vekumaruwa, reAmalgamated Rural Teachers Union of Zimbabwe, VaObert Masaraure, avo vakapambwa nevanhu vatanhatu pakati pehusiku, vanoti vakarohwa zvakaipisisa, uye vakatorerwa mbatya dzavainge vakapfeka. VaMasaraure vanoti vakakuvadzwa mumusoro, kumusana, maoko nemakumbo, vachiti vamwe vevanhu vakavapamba ndevamwe vechikwata chakambovapamba muna Ndira gore rino, vachiti izvi hazvisi kuzovadzorerwa sure mukurwira kodzero dzevarairiridzi. VaMasaraure vanoti hurumende yave kutora vanorwira kodzero dzevashandi sevavengi vachiti hapana anoda kupidigura hurumende asi kuti vanhu vanoda kuti vakwanise kuriritira mhuri dzavo. VaMasaraure vaudza Studio7 kuti vaudzwa navana chiremba kuti vambozorora kuenda kubasa. Hatina kukwanisa kubata mutauriri wemapurisa, VaPaul Nyathi, kuti tinzwe pamire hurumende panyaya yekupambwa kwava Masaraure sezvo vanga vasingadaire nharembozha yavo. No media source currently available 	https://www.voashona.com/a/zimbabwe-artuz-president-leaves-hospital-vows-to-continue-fight-for-teacher-salaries/4948563.html
business	Paramende Yozeya Bhiri reNhaurirano Pakati peVashandi neVashandirwi	Dare reparamende richiri kuzeya bhiri rekuyedza kudzika mutemo wenhaurirano pakati pevashandi, vashandirwi ne hurumende kana kuti Tripartite Negotiating Forum Bill. Komiti yeparamende inoona nezvemutemo yakatozeya bhiri iri ikati hapana chiri mariri chinganzi chinotyora bumbiro remutemo. Komiti yeparamende inoona nezvevashandi iri kutarisirwawo kuti mumwedzi uno inge ichitaura nevanhu mumatunhu akasiyana siyana nezvavanodawo kuti zvinge zviri mubhiri iri. Gurukota rezvevashandi Doctor Sekai Nzenza vari kutarisirwa kupira bhiri iri kudare musi wa 5 Kurume. Hatina kukwanisa kubata Doctor Nzenza kuti tinzwe divi ravo panyaya iyi. Asi munyori mukuru wesangano revashandi reZimbabwe Congress of Trade Union VaJaphet Moyo vanoti hurumende iri kudya manonoko pakut bhiri iri rive mutemo uye vanovimba kuti kana rikapasiswa richabatsira kuunza kuyanana munyika. No media source currently available 	https://www.voashona.com/a/paramende-yozeya-bhiri-renhaurirano-pakati-pevashandi-nevashandirwi-/4799471.html
health	Hurumende Inokurudzirwa Kuti Iwedzere Nzvimbo Dzinobaiwa Vanhu Nhomba yeCovid-19	Hurumende Inokurudzirwa Kuti Iwedzere Nzvimbo Dzinobaiwa Vanhu Nhomba yeCovid-19 Imwe yenyanzvi mune zvehutano, Dr. Edgar Munatsi, vanoti vari kukurudzira hurumende kuti iwedzere zvipatara nemakiriniki ari kubairwa vanhu nhomba yekudzivirira Covid-19 kuitira kuti vanhu vasaungane nehuwandu huri kuonekwa iye zvino munzvimbo shoma dzakadomwa kuti dziite basa iri. Doctor Munatsi vanoti kuungana kuri kuita vanhu uye kutsikirirana vachirwira kuti vakwanise kuwana mukana wekubaiwa nhomba, pavanhu vashoma vanonzi vari kukwanisa kuwana nhomba iyi pazuva, kunogona kuzove dambudziko guru mune ramangwana, sezvo vanhu vachigona kutapurirana Covid-19 ipapo. Kunyange hazvo hurumende ichinzi yakawedzera nzvimbo dzekubaira vanhu, kusanganisira makirinikiemakanzuru, vanhu vanonzi vari kuramba vachizara munzvimbo idzi sezvo vave kubuda nehuwandu kudarika zviitika kare. Doctor Munatsi vanotiwo nekuona kukwira kuri kuita huwandu hwevanhu vari kumaruwa vave kubatwa nedenda iri, zvakakosha zvikuru kuti hurumende ikasike kuvhura nzvimbo dzekubaira vanhu nhomba mumaruwa ose emunyika. Studio 7 yakundikana kubata mutauriri webazi rezvehutano, VaDonald Mujiri, kuti tinzwe hurongwa hwehurumende panyaya iyi sezvo nharembozha yavo yanga ichinetsa. Asi Dr Munatsi vanoti hurumende inofanira kuwedzera nzimbo dzekubaya vanhu nhomba, pamwe chete nekuendesa mushonga uyu kunzvimbo idzi. Hurumende inoti ine hurongwa hwekubaya vanhu mamiriyoni gumi senzira yekudzivirira kupararira kwechirwere cheCovid-19. No media source currently available 	https://www.voashona.com/a/zimbabwe-health-experts-urge-govt-to-increade-vaccination-centers/5966570.html
politics	VaDabengwa Voitwa Gamba reNyika Asi Votarisirwa Kuradzikwa Kumusha Kwavo	Mutumbi wegamba renyika VaDumiso Dabengwa wange uchitarisirwa kusvika munyika nhasi watadza kusvika sezvo zvanzi bhokisi ravo kana kuti casket ratadza kukwana muzvimbo yekutakurira zvinhu kana kuti cargo mundege diki yange ichitarisirwa kuvatakura kubva kuSouth Africa. VaDabengwa vakashaikira kuNairobi, Kenya nemusi weChina vachibva kunorapwa kuIndia. Izvi zvave kureva kuti wave kutarisirwa munyika mangwana. Vachitaura panhandare yendege yeJoshua Nqabuko Nkomo International Airport kuBulawayo nhasi kuvanhu vange vauya kuzotambira mutumbi wavo. Mumwe mutevedzeri wemutungamiri wenyika VaKembo Mohadi vati Politburo yeZanu-PF yatenderana kuti vaitwe gamba renyika. Asi vachitaura neStudio 7, sachigaro weZapu VaIsaac Mabuka vanoti vaDabengwa vari kutarisirwa kuradzikwa kumusha kwavo kuNtabazinduna sechido chavo kwete kumarinda eHeroes Acre. No media source currently available  	https://www.voashona.com/a/vadabengwa-voitwa-gamba-renyika-asi-votarisirwa-kuradzikwa-kumusha-kwavo/4933169.html
politics	Mutungamiri weNyika VaMnangagwa, Vanosaina Mutemo Mutsva weSarudzo	Mutungamiriri wenyika, VaEmmerson Mnangagwa, vasaini bhiri reElectoral Amendment Act of 2018 kuti uve mutemo wenyika, izvo zvave kupa mukana wekuti nyika iite sarudzo pachishandiswa mutemo mutsva uyu. Izvi zvaziviswa mugwaro rehurumende reGovernment Gazette, iro raburitswa neChipiri, uye chiziviso ichi chinoti mutemo uyu wakatanga kushanda neMuvhuro. Vachiutaura mushure mekuburitswa kwechiziviso ichi, vanokokera nhengo dzebato guru rinopikisa munyika reMDC-T inotungamiririrwa naVaNelson Chamisa, VaInnocent Gonese, vati havana kufara nekuti VaMnangagwa vasaina mutemo uyu usina zvizhinji zvaidiwa nevemapato anopikisa kuti zvigadziriswe kana kuwedzerwa. Vati semaonero avo nyika haigona kuve nesarudzo dzisina mutauro kana pasina kuwirirana pazvinhu zvakawanda zvakaita sekudhindwa kwemagwaro ekuvhotesa kana kuti maballot paper. MDC-T yaida kuti kudhindwa nekwema ballot paper kuitwe pachena vese vari kupinda musarudzo varipo. Vaenderera mberi vachiti kunyange hazvo mutemo mutsva uyu uchirambidza zvemhirizhonga, haupi matare mazino ekuranga vanenge vakonzera mhirizhonga panguva yesarudzo. Munyori anoona nezvemutemo mubato riri kutonga reZanu PF, VaPaul Mangwana, vaudza Studio 7 kuti vafara chose nedanho ratorwa nemutungamiriri wenyika, vachiti vave kugadzirira sarudzo pasi pemutemo mutsva uyu. Panyaya yekunyunyuta kuri kuita vemapato anopikisa, VaMangwana vati mapato aya aifanira kugadzirisa zvichemo zvawo kuparamende uye mutungamiriri wenyika anoshanda nezveanenge apihwa neparamende. VaMnangagwa vanotarisirwa kudoma zuva richaitwa sarudzo nguva ipi zvayo, uye izvi zvinoteverawo kupera kwechirongwa chekuongororwa kwegwaro revavhoti neveruzhinji. No media source currently available 	https://www.voashona.com/a/zimbabwe-electoral-amendment-law-mnangagwa/4414811.html
health	Zimbabwe neDzimwe Nyika Dzozvipira Kuderedza Zvinosvibisa Mweya weKufema	Musangano wezvekushanduka kwemamiriro ekunze wechimakumi maviri nenhanhatu kana kuti Cope26 wakapinda muzuva retatu nemusi weChitatu vatungamiri venyika dzakanyanya kutarisana nekuchinja kwemamiriro ekunze dzinoti Nigeria, Madagascar neBarbados vachitaura. Musangano unokokerwa neUnited Nations uyu uri kuitirwa kuGlasgow, Scotland. Asi neChipiri vatungamiri venyika zana vari kumusangano uyu kusanganisira VaEmmerson Mnangagwa, VaJoe Biden vekuAmerica, VaBoris Johnson, Britain vakatsidza kuzvipira kuti nyika dzavo dzidzikisa zvakanyanya zvinosvibisa mweya wekufema zvakaita semethane inobuda pakudhonza mafuta ekufambisa dzimotokari, kutema miti nezvimwe. VaBiden vakavimbisa kudzikisa methane iyi nezvikamu makumi matatu kubva muzana panosvika gore ra2030. Asi vakashora vatungamiri veChina neRussia nekusaenda kumusangano uyu. Nyanzvi mubazi rezvekushanduka kwemamiriro ekunze kana kuti Climate Mitigation Department VaLawrence Mashungu vaudza Studio 7 kuti musangano uyu wakakosha zvikuru sezvo zvinhu zvisina kumiara zvakanaka nekuda kwekushanduka kwemamiriro ekunze. No media source currently available 	https://www.voashona.com/a/zimbabwe-nedzimwe-nyika-dzozvipira-kuderedza-zvinosvibisa-mweya-wekufema/6297816.html
health	Vana Chiremba Vanoti Havasi Kuzoita Basa Kusvika Zvinonetsa Zvagadziriswa	Vana chiremba vanoti zvinhu hazvina kumira zvakanaka muzvipatara huye havasi kuzodzokera kumabasa kusvika hurumende yagadzirisa zvichemo zvavo. Vana chiremba vaudza vatori venhau kuti zvinovasuwisa zvakanyanya kuti vasvitsa mazuva gumi nemaviri vasiri kuenda kubasa uku hurumende isiri kumboedza kugadzirisa zvichemo zvavo. Mutungamiriri weZimbabwe Hospital Doctor’s Association, Dr Elias Muzoremba, vati vanoshungurudzika zvikuru vachishanda muzvipatara zvisina zvikwanisiro zvakakwana. Vatiwo muzvipatara zvehurumende hamuna mishonga izvo zvinoita kuti kunyange vakaona varwere, havana zvavanokwanisa kuvabetsera nazvo. VaMuzoremba vatiwo vanachiremba vazhinji havasi pamabasa kunyange hazvo gurukota rezveutano, VaObadiah Moyo, vakaudza makurukota ehurumede neChipiri kuti vana chiremba vashoma ndovari kuramwa mabasa. Munyori musangano reZimbabwe Hospital Doctor’s Asssociation, VaMthabisi Anele Bhebhe, vati zvinosuwisa kuti matambudziko avari kuchema nawo vanogarotaura nezvawo gore negore asi hurumende haisi kuagadzirisa. VaBhebhe vati vana chiremba vekumatunhu vabatanawo nana chiremba vanga vari pakuramwa mabasa. VaBhebhe vatiwo hurumende inofanirwa kugadzirisa dambudziko rekushaikwa kwezvekushandisa muzvipatara pamwe nekuona kuti vanachiremba vararamawo hupenyu hwakanaka. Vana chirembawo vari kuti mari dzemihoro dzavari kuwana hadzikwani uye vanoda kuti hurumende ivabhadharewo nemari yekuAmerica. Gurukota rezveutano, VaObadiah Moyo, vakaudza vatori venhau nezuro mushure medare remakurukota ehurumende kuti havasi kuzobhadhara vana chiremba nemari yekunze. VaMoyo vakatiwo vakaita hurukuro nana chiremba uye vakati vazhinji vari kumabasa izvo zvarambwa nanachiremba. No media source currently available 	https://www.voashona.com/a/zimbabwe-doctors-say-will-not-return-to-work-until-demands-are-met-elias-muzoremba-zimbabwe-hospital-doctors-association/4698023.html
business	Dare Rinoti Vakaroorana Vanogona Kusiyira Hupfumi Hwavo Kumunhu Wavanoda	Zvichitevera mutongo wakapiwa nedare reHigh Court unoti kunyange hazvo vanhu vakachata zviri pamutemo, mumwe nemumwe ane zvake zvaanogona kusiyira munhu waanoda pakufa kwake. Izvi ndizvo zvinoremera vamwe kutambira vachiti zvinokonzera kunetsana kwevanhu mushure mukushaya kwemumwe wevaviri ava. Kwemakore mazhinji, vanhu vakange vachifunga kuti kana vaine muchato unobvumira mudzimai mumwe chete, zvaireva kuti panofa mumwe wevaviri ava, anenge asara anopiwa hupfumi kana kutora zvinhu zvese mushure mekushaya kwemumwe wake. Asi dare remajaji mashanu, aitungamirwa naChief Justice Luke Malaba, rakatonga kuti kunyange mumuchato wakadayi, mumwe nemumwe ane zvake zvinonzi ndezvake uye zvaanogona kusiyira chero munhu waanoda. Nyaya iyi yakabva panyaya yakasvitswa kudare redzimhosva naVaGerald Chigwada vakange vachiti dare redzimhosva rakakanganisa mukuramba kutambira gwaro rekupedzisira remufi, kana kuti ‘Will’, rababa vake, rakange richivapa hupfumi hwakasiyiwa nababa vavo, dare richiti zvipiwe mudzimai wavo wechipiri. Dare remajaji mashanu iri rakatonga kuti vakachata zviri pamutemo vanogona kusiya hupfumi hwavo kumunhu wavanoda asiri wavakange vakawanana naye. Nyanzvi mune zvemutemo, VaGodwin Nyengedza, vekambani yemagweta ye Hogwe Nyengedza, vanoti mutemo uyu wakagara wakadaro asi vanhu vange vasingazvizivi. VaNyengedza vanoti hapana chinoshamisa pamutongo wedare uyu kunze kwokusimbisa zviri mubumbiro remitemo yeZimbabwe. No media source currently available 	https://www.voashona.com/a/zimbabwe-court-rules-married-couples-can-bequeth-their-share-to-anyone-other-than-spouse-godwin-nyengedza/5723492.html
business	Hurumende Yoramba Ichizvicherera Gomba neKuramba Ichikwereta Mari	Hurumende yeZimbabwe iri kuramba ichienderera mberi nekukwereta mari yekushandisa munyika kana kuti domestic debt. Izvi zviri kuuya panguva iyo bhanga reIMF nereWorld Bank akayambira kuti kuita izvi kuchapa kuti nyika itadze kubuda mumadhaka mairi. Kunyange hazvo gurukota rinoona nezvehupfumi, VaPatrick Chinamasa, vari kuti hurumende hakuna zvimwe zvaingaite kunze kwekukwereta mari kuita mabasa ayo, nyanzvi munyaya dzezvehupfumi dzinoti zviri kuitwa izvi kukokera mhepo wakasenga mamera mutswanda. Vaimbova gurukota rinoona nezvehupfumi vachitungamira bato rinopikisa rePeople's Democratic Party, VaTendai Biti, vanoti nyaya yehurumende yekuramba ichikwereta mari iri kudzosera zvikuru chirongwa chekugadzirisa hupfumi uho huri kutatarika. VaBiti vati mari yakweretwa munyika yave kusvika mabhiriyoni matanhatu emadhora. Imwe nyanzvi munyaya dzezvehupfumi vachidzidzisa paUniversity of Free State muSouth Africa, VaCalvin Mdzingiri, vanoti vanowirirana naVaBiti vachiti mari inokweretwa inofanira kushandiswa pazvinhu zvinobatsira nyika zvakaita semigwagwa, zvipatara, magwenya emagetsi nezvimwe. Vanoona nezvekufambiswa kwemabasa musangano reZimbabwe Coalition on Debt and Development, VaTinashe Gumbo, vanoti nyaya yezvikwereti inofanira kunyatsodorongodzwa kuti paonekwe kuti imarii chaiyo yakakweretwa nekuti parizvino hazvina kujeka kuti chikwereti chakamira sei. Vaimbotungamira ZIMCODD kwemakore gumi uye vari nyanzvi munyaya dzezvematongerwo enyika, VaJoy Mabenge, vanotiwo mari isati yatanga kudzoserwa inofanira kuzivakanwa kuti chii chayakatenga. International Monetary Fund inoti Zimbabwe ikaramba ichikwereta mari munyika zvichapa kuti mitengo yezvinhu irambe ichikwira zvichapa kuti inflation yemunyika ikwirewo zvakanyanya. Asi nesarudzo dziri kuitwa gore rinouya VaBiti vanoti havaone nyaya yekukweretwa kwemari ichimira. Zimbabwe iri kutatarikawo kubhadhara chimwe chikwereti kuWorld Bank neAfrican Development Bank chinosvika bhiriyoni imwe chete nezviuru mazana matanhatu emadhora. Kunyangwe hazvo VaChinamasa vainge vati vawana mari yekubhadhara chikwereti ichi uye vainge vatotenderana neWorld Bank neIMF, mabhanga aya anoti hapana chatenderanwa . Nyaya yekusabhadhara zvikwereti iri kupa kuti Zimbabwe itadze kukwereteswa mari nevamwe. No media source currently available 	https://www.voashona.com/a/zimbabwe-matongerwo-enyika/3949218.html
health	Chizvarwa cheZimbabwe Chinosarudza Kunoshanda neVarwere Vane Covid-19 MuNew York	Dunhu reNew York muAmerica ndiro ririkuona hudzamu hukuru hwechirwere checoronavirus kupfuura mamwe nematunhu ose muAmerica. Kutaura kuno, kunyange hazvo huwandu hwevarwere nevarikufa hwave kudzika, dunhu reNew York rarasikirwa nevanhu vanopfuura zviuru makumi maviri nezvisere (28,000) asi vanhu vachingori kubatwa nekufa nechirwere ichi kupfuura mune mamwe matunhu muAmerica. Gavhuna wedunhu reNew York, VaAndrew Cuomo, vakakumbira rubatsiro kubva kune vanamukoti navanachiremba nevamwe vari mubasa rezvehutano, kusanganisa vari pamudyandigere, kuti vaende kuNew York kunobatsira dunhu iri mukurapa nekuchengeta varwere vane Coronavirus. Vazhinji kubva kumatunhu akasiyanasiyana vakazvinzwa vakaenda kuno batsira varwere vane coronavirus mudunhu reNew York. Umwe wevakanzwa chikumbiro chaGavhuna Cuomo chizvarwa cheZimbabwe, Muzvare Chiwoneso Mpofu, uyo panguva iyo akange achishanda mudunhu re Ohio, muno muAmerica. Muzvare Mpofu anoti panguva yaakange achifanirwa kunyorerana chibvumirano chebasa chitsva nechipatara chaaishandira kuOhio, akaona zvakakodzera kuenda kuNew York, uko kuchakangotarisana nedambudziko rechirwere che coronavirus, achiti ruzivo rwake rwurikudiwa zvakanyanya nevarwere ava kuNew York. Muzvare Mpofu anoti kuve mukoti haisi nyaya yekutsvaka mari asi kuti chinhu chinenge chagara chiri muhana yemunhu. Studio 7 yabata Muzvare Chiwoneso Mpofu kuti vatitsanangurire kuti sei vakafunga zvekupinda munzvimbo irikufiwa nevanhu vazhinji, pamwe chete nevanamukoti. No media source currently available	https://www.voashona.com/a/zimbabwe-nurse-goes-to-new-york-to-work-among-covid-19-patients-chiwoneso-mpofu/5420934.html
politics	Zanu-PF Yokanganisazve Makomiti eParamende Anotungamirwa neMDC Kuita Basa	Nhengo dzedare reZanu PF nhasi dzavhiringa musangano wekomiti yeparamende inoona nezvekuburitswa kwemashoko, dzichiti hapana nhengo yeMDC ichabvumidzwa kutungamira misangano yemakomiti kudzamara dzatambira VaEmmerson Mnangagwa semutungamiriri wenyika. Komiti iyi yange ichifanira kunzwa kubva kune vaimbove makomishina eZimbabwe Media Commission pamusoro pebhiri reZimbabwe Media Commission iro rave kutozeiwa neparamende. Sachigaro vekomiti iyi VaPrince Dubeko Sibanda veMDC vaudza Studio 7 kuti nhengo dzekomiti yavo kubva kuZanu PF dzaramba kuti vatungamire musangano pamwe nekuti musangano wacho uenderere mberi. VaSibanda vati mangwana chaiwo vange vachifanira kuita musangano neveMedia Institute of Southern Africa-Zimbabwe pamusoro pekuvandudzwa kwemitemo yezvekufambiswa kwemashoko asi musangano uyu hauchaenderera mberi. Vati vamisa misangano yese yekomiti iyi kudzamara vatungamiriri weparamende vagadzirisa zvinhu. Imwe nhengo yekomiti iyi kubva kuZanu PF, VaWebster Shamu, vati nyaya yakonzera kuti musangano usanderere mberi inyaya yekuti nhengo dzeMDC hadzitambite hutungamiriri hwaVaMnangagwa. Imwe nhengo yekomiti iyi, VaRegai Tsunga veMDC, vati makakatanwa aya ave kukanganisa basa reparamende uye nyaya iyi inofanira kugadziriswa. Nhengo dzeZanu PF dzave nemasvondo maviri dzichivhiringidza misangano yemakomiti anotungamirirwa neMDC. Nyanzvi yemutemo zvakare vachidzidzisa paUniversity of Zimbabwe muzvinafundo Lovemore Madhuku vati Zanu PF iri kukanganisa chose uye nhengo dzeZanu PF dzinofanira kurega paramende ichiita basa rayo. Vati hapana chakaipa pane zvinoitwa nenhengo dzeparamende dzeMDC zvekubuda mudare kana VaMnangagwa vapinda kana kurega kupinda mudare kana varimo vachiti ndozvinotarisirwa kuitwa nebato rinopikisa. Rimwe gweta, VaKudzayi Kadzere, vaudza Studio 7 kuti nhengo dzeZanu PF dziri kutotyora mutemo. Vanoongorora nyaya dzematongerwo enyika, vachishanda nesangano reZimbabwe Democracy Institute, Doctor Pedzisayi Runhanya, vaudza Studio 7 kuti zvave kuitwa nenhengo dzeparamende dzeMDC kushambadza nyaya yeMDC yekuti haibvumi hutongi hwaVaMnangagwa. Dr Ruhanya vati semaonero nyaya iyi yave kuda kuti VaMnangagwa naVaNelson Chamisa vataurirane pahuviri hwavo kuti vagadzirise dambudziko iri. Zvichakadai komiti inotungamira paramende yeStanding Rules and Orders Committee iyo yaita musangano nhasi wekugadzirisa nyaya iyi haina chayabuda nacho sezvo nhengo dzeMDC dzabuda mumusangano uyu dzichiti hadzibvumirani dedanho range rave kuda kutorwa nekomiti iyi. Zvinonzi komiti iyi inotungamirirwa nemutauriri weNational Assembly, Advocate Jacob Mudenda, yange yave kuda kuumba komiti ichaongorora maiitiro enhengo dzeMDC muparamende. No media source currently available     	https://www.voashona.com/a/mdc-yokanganisazve-makomiti-eparamende-anotungamirwa-nemdc/5185303.html
health	Chirwere cheCovid-19 Chonetsa Mumajeri	Bazi rinoona nezvekuchengetwa kwevasungwa mumajeri reZimbabwe Prisons and Correctional Services, ZPCS, raramba kuzivisa huwandu hwevasungwa vakabatwa nechirwere cheCovid-19 munyika panguva iyo vane ruzivo nezviri kuitika mumajeri vari kuti dambudziko reCovid-19 ranetsa zvikuru mumajeri ari munyika. Vakafanobata chigaro chemutauriri weZPCS munyika, VaPeter Chaparanganda, avo vakanga vavimbisa kutipa huwandu hwevasungwa vane chirwere cheCovid-19, vadududza nhasi vachiti tipihwe nachiremba mukuru wemajeri, Dr Evidence Gaka. VaChaparanganda varamba kutipa nhamba dzaDr Gaka vachiti vanoda\nkutanga vataura navo asi vazodzima foni yavo vasati vatipa nhamba\ndzacho. Asi svondo rakapera Dr Gaka vakaudza bepa nhau reHerald kuti vari\nkushushikana nehuwandu hwevasungwa vari kubatwa mumajeri nechirwere cheCovid-19 vachiti muChinhoyi vasungwa gumi nevatatu vainge vabatwa nechirwere ichi. Mutauriri weZPCS mudunhu reMashonaland West, VaPeter Kondowe,vati\nmumwe musungwa abatwa nechirwere cheCovid-19 zvakwidza huwandu kusvika pagumi nevana. Kunyange nzvimbo inochengeterwa vasungwa muChinhoyi iine vasungwa gumi nevana vabatwa nechirwere cheCovid-19, vashandi vepo vanoti huwandu uhwu hunogona kunge hwuri pamusoro sezvo manhamba evasungwa vanenge vabatwa nechirwere ichi asingaziviswe kune vashandi vose. Kusaburitswa kwemanhamba kunonzi kwakamboita kuti vamwe vashandi\nvarambe kukwira motokari imwechete nevasungwa kuenda kumatare\nedzimhosva vachiti vanofamba netsoka sezvo pari pedyo vachityira\nkutapurirana chirwere cheCovid-19. Asi zvinonzi vakazokwira motokari imwechete mushure mukunge vashandi\nvayambirwa kuti vakatizwa nevasungwa vachaiswa panguva yakaoma. VaKondowe vati vanofunga kuti huwandu hwevasungwa vari kubatwa\nnechirwere ichi hwakawanda muChinhoyi nekuda kwekuti matare\nedzimhosva ekuKaroi akambovharwa vasungwa vakawanda vakaendeswa\nkuChinhoyi.\n\nPanyaya yenhomba yekudzivirira chirwere cheCovid-19, VaKondowe vati\nvasungwa, vanochengeta vasungwa, pamwe nemhuri dzavo vanosvika makumi mashanu nevana vakabayiwa nhomba pazororo reEaster chete. Pajeri reMutimurefu rekuMasvingo zvinonzi kune vasungwa makumi manomwe nevasere vakabatwa chirwere cheCovid-19 masvondo maviri akapfuura. Zvinonzi mujeri reRemand muHarare vasungwa vakawanda vari kurwara\nnechirwere cheCovid-19 zvekuti vaimbove meya weguta reHarare, VaJacob Mafume, vakabata chirwere ichi pavakambosungwa vakaendeswa kuremand mwedzi mishoma yapfuura. Mukuru wesanganore Zimbabwe Association for Crime Prevention and\nRehabilitation, VaEdison Chihota, vati vari kushushikana\nnevasungwa vari kubatwa nechirwere cheCovid-19 vachiti hurumende\ninofanirwa kuburitsa vamwe vasungwa sezvayakavimbisa. VaChihota vati vasungwa vanofanirwa kubayiwa nhomba nekukurumidza\nsezvo vachipinda nekubuda nguva dzose mujeri. Izvi zvinotsigirwa nevaimbove gurukota rezvehutano, Dr Henry Madzorera,\navo vanoti vasungwa vanopara mhosva diki vanofanirwa kubhadhariswa\nfayindi uye kuti vasungwa vapihwe mukana wekubhadhara mari yechibatiso kuitira kuti vatongwe vachibva kumba.\n\nHurumende yakazivisa kuti pane vasungwa vanosvika zviuru makumi maviri nezviviri kana kuti 22 000 mumajeri anofanirwa kunge ayine vasungwa zviuru gumi nezvisere kana kuti 18 000. Tatadza kubata gurukota rezvemitemo, VaZiyambi Ziyambi, kuti tinzwe kuti\ndanho rehurumende rekudzikisa huwandu hwevasungwa mumajeri richaitwa riini. Bazi rezvehutano rakazivisa nezuro kuti vanhu zviuru zvitanhatu nezana\nnemakumi mashanu nevanomwe kana kuti 6157 vakabayiwa nhomba yekutanga nezuro izvo zvakasvitsa huwandu hwevanhu vabayiwa nhomba yekutanga pazviuru zana nemakumi maviri nezvitatu zvine mazana mana nemakumi mashanu nevana kana kuti 123 454.\n\nBazi iri rakazivisawo kuti nezuro hapana munhu akafa nechirwere\ncheCovid-19 izvo zvakaita kuti vanhu vafa nechirwere ichii varambe vari\nchiuru chimwechete nemazana mashanu nemakumi maviri nevashanu kana kuti 1525. Vanhu gumi nemumwe chete vakabatwa nechirwere ichii\nnezuro izvo zvakasvitsa huwandu hwevanhu vabatwa nechichere cheCovid-19 pazviuru makumi matatu nezvitanhatu nemazana mapfumbamwe nemakumi matatu nevana kana kuti 36 934.\n\nVanhu vachiri kurwara nechirwere ichi vava mazana matanhatu nemakumi\nmashanu nemumwechete kana kuti 651.	https://www.voashona.com/a/zimbabwe-prisons-downplaying-covid-cases/5842932.html
business	Vanozvibatira Mabasa eMaoko Votambira neMufaro Kuvhurwa kweNzvimbo dzeKutengesera muHarare	Kanzuru yeguta reHarare inoti boka revanorarama nekuzviitira mabasa emaoko ravhurwa zvakare muguta iri asi pachiteverwa zvakasimba mitemo yezvehutano yekudzivirira kupararira kwechirwere cheCovid-19. Kanzuru yazivisa nezvekuvhurwa kwemusika weCopacabana Traders Mall, uko vachange vachitengesera mumusika uyu vachange vachibhadhara madhora mashanu emari yekuAmerica pazuva. Kanzuru yazivisawo kuti musika mukuru weMbare wave pedyo nekuvhurwa zvichitevera kuvandudzwa kwawanga uchiitwa kuti ufambirane nenyaya dzekuchengetedzwa kwehutsanana. Vanorarama nekutengesa vanoti vanotambira nemufaro kuvhurwa zvakare kwenzvimbo dzekutengesera uku vachiti vazhinji vavo vanga vave kunonga svosve nemuromo kubva pakadzikwa mutemo unorambidza kufambafamba kwevanhu senzira yekudzivirira kupararira kweCovid-19. Mukuru wesangano reVendors Initiative for Social and Economic Transformation, VaSamuel Wadzayi, vanoti vanotambira danho iri nemufaro asi vanofunga kuti madhora mashanu ari kunzi vanhu vabhadhare pazuva imari yakawandisa. Asi mutauriri wekanzuru yeHarare, VaMichael Chideme, vaudza Studio 7 kuti musika weCopacabana Traders’ mall hausi pasi pekanzuru yeHarare izvo zvinoita kuti vasave nechekuita nekutarwa kwemari dzinobhadharwa nevanhu pazuva. Vakafanobata chigaro chemukuru weSurvival Vendors Union of Zimbabwe, VaObey Mwariwangu, vatiwo sesangano vanotambira danho rekuvhurwa zvakare kwemisika iri, asi vanoona sekunge mitemo yekudzivirira kupararira kweCovid-19 yakanyanya kuomera vanhu. VaMwariwanguu vanoti vanotengesa ava ndivo vachange vachitarisirwa kutenga voga mishonga inouraya hutachiwana pamwe nema face mask, izvo vanoti zvinogna kudhurira vakawanda. Hatina kukwanisa kubata varidzi veCopacabana Mall kuti tinzwewo divi ravo panyaya iyi. No media source currently available  	https://www.voashona.com/a/zimbabwe-economy-informal-sector-harare-samuel-wadzayi/5493106.html
business	Makambani eZvicherwa Anoti Haakwanise Kuwedzera Vashandi Mari yeMihoro	Makambani aya anoti akatarisana nematambudziko munyaya dzemutengo wemagetsi, kuwanikwa kwemari yekuwedzera mabasa pamwe nezvimwe zvaanoshandisa zvisiri kuwanikwa. Ongororo yakabuda nemusi weMuvhuro inotarisa mamiriro ezvinhu munyaya dzezvicherwa inonzi “State of the Mining Industry Survey” inoti makambani ose anochera zvicherwa, kusanganisira Anglo Platinum, Caledonia Mining Corporation nemamwe, haakwanise kuwedzera vashandi mari gore rinouya. Makambani aya anoti akatarisana nematambudziko munyaya dzemutengo wemagetsi, kuwanikwa kwemari yekuwedzera mabasa pamwe nezvimwe zvaanoshandisa zvisiri kuwanikwa. Asi vashandi vari kuchema chema vachitiwo zvinhu zvavaomera sezvo mitengo yezvinhu iri kuramba ichiita chamurambamhuru. Gore rapera mari inotambiriswa mushandi yepasi pasi yakawedzerwa kusvika pamadhora mazana maviri ane makumi mana nematanhatu emadhora. Kunyange hazvo vemakambani vari kuti zvinhu zvavaomera, mutevedzeri wegurukota rezvezvicherwa, VaFred Moyo, vakaudza Studio 7 kuti vari kuyedza napose pavanogona kudzikisa mitero kumakambani aya kuti awane chouviri. Asi zvinhu zvinenge zvaramba zvakaitawo manyama amire nerongo sezvo kambani yeZesa yave kuda mari pamberi kubva kumakambani aya kuti ikwanise kubhadhara magetsi ayiri kutenga kuEskom yekuSouth Africa. Hatina kukwanisa kubata mutungamiri weChamber of Mines, VaToendepi Muganyi, sezvo vanzi vange vari mumusangano. Mutungamiri wesangano revashandi reNational Mine Workers' Union of Zimbabwe, VaNdodana Sithole, vanoti vari kushungurudzwa nemashoko ekusawedzerwa mari kwevashandi. No media source currently available  	https://www.voashona.com/a/zimbabwe-matongerwo-enyika/3623856.html
health	Huwandu hweVanhu Vave Kufa neCovid-19 Hunokwira Panguva Iyo Chirwere Chadzika Midzi Munyika	Bazi rezvehutano rakazivisa neMuvhuro kuti huwandu hwevanhu vafa nechirwere cheCovid-19 munyika hwasvika pamakumi masere kana kuti 80, zvichitevera kushaya kwevamwe gumi. Bazi iri rakatiwo huwandu hwevanhu vabatwa nechirwere ichi munyika yose hwakanga hwakwira kusvika pazviuru zvina nemakumi manomwe nevashanu, kana kuti 4 075, mushure mekunge vanhu zana nemakumi mashanu nevana, kana kuti 154 vawanikwa vaine chirwere ichi. Vanhu vapona kubva ku Covid-19 vanonzi vakanga vasvikawo pachiuru nemakumi mashanu nevanomwe, kana kuti 1 057. Vanhu vose vakawanikwa vaine chirwere ichi ndevaya vanonzi vagara vari munyika, vasina nhoroondo yekumbobuda munyika. Vanhu vanodarika chiuru nemazana maviri kana kuti 1 200, vanonzi vabatwa nechirwere ichi muHarare chete, izvo zvaita kuti rive dunhu ringanzi mwoyo wechirwere ichi pari zvino. Pasi rose Johns Hopkins University yemuAmerica inoti vanhu vanodarika mamiriyoni gumi nemasere nezviuru mazana matatu kana kuti 18,300 000 vabatwa nwechirwere ichi, icho chaurayawo vanhu vanodarika zviuru mazana matanhatu nemakumi mapfumbamwe nezvina nemazana manomwe, kana kuti 694 700. Nyanzvi mume zvehutano vari chiremba kuCharlotte kuNorth Carolina muAmerica, Dr. Simbiso Ranga, vanoti kukwira kwehuwandu hwevanhu vari kubatwa nechirwere ichi pamwe nekufa nacho zvinhu zvinoshungurudza zvikuru. Dr. Ranga vanoti izvi zvave kureva kuti vanhuwo zvavo pamwe nhurumende vanofanirwa kuongorora zvakare nzira dzavari kushandisa mukudzivirira kupararira kwechirwere ichi kuti vaone kana dziri kushanda sezvinotarisirwa. Vanokurudzirawo vanenge varasikirwa nehama dzavo kuburukidza nechirwere ichi kuti vatore matanho akasimba anoita kuti vasatapurirwe chirwere kubva kumufi, anosanganisira kusageza mufi, uye kupfeka nhumbi dzinodzivirira kutapuriranwa kwehutachiwana. No media source currently available 	https://www.voashona.com/a/zimbabwe-coronavirus-deaths-positive-cases-rise-dr-simbiso-ranga/5530051.html
politics	MISA Yoshora Hurumende neKuvhiringidza Internet VaChamisa Vachiita Musangano kuHighfield	Sangano reMISA Zimbabwe riri kushora hurumende nedanho rainonzi yakatora nemusi weSvondo kukanganisa masaisai einternet kuti vanhu vasaone nekunzwa zvaitaurwa nemutungamiri webato rinopikisa reCitizens Coalition for Change VaNelson Chamisa. VaChamisa vaiparura hurongwa hwekutsvagira nhengo dzavo rutsigiro musarudzo dzemaby-elections muHarare. Mukuru weMISA Zimbabwe VaTabani Moyo vaudza Studio 7 kuti zvakaitwa nehurumende kutyora zvibvumirano zveUnited Nations uye zveAfrican Union zvinoti kudzima madandemutande kutyora kodzero dzevanhu. MISA Zimbabwe inoti madandemutande eZOL, Telecel Zimbabwe neNetOne, Liquid Telecom neUtande ainge asiri kushanda sezvinotarisirwa. Mutevedzeri wegurukota rezvekuburitswa kwemashoko VaKindness Paradza vaudza Studio 7 kuti hurumende iri kuzorwa mafuta enguve yaisina kuduya vachiti haina kuvhiringidza dandemutande reinternet. MISA Zimbabwe inoti izvi zvinombitwawo kunyika dzakaita seNigeriam Tanzania, Eswathini, Zambia, DRC, Uganda neCameroon. MISA inoti aka hakasi kekutanga hurumende ichiita izvo sezvo yakambozviita muna 2019.	https://www.voashona.com/a/6454365.html
health	Dr Mahomva Vokurudzira Vanhu Kuti Vabayiwe Nhomba yeCovid-19 Apo Vakawanda Vobatwa neChirwere Ichi Zvakare	Mukuru anoona nezvekurwisa chirwere cheCovid-19 munyika Dr Agnes Mahomva vari kukurudzira vanhu munyika kuti vabayiwe nhomba yekudzivirira Covid-19 kuti chirwere ichi chisapararire zvakanyanya munyika. Dr Mahomva vaudzawo Studio 7 kuti ongororo dzose dziri kuitwa munyika nekunze dziri kuratidza kuti vakabayiwa nhomba vane mukana wakakura wekurarama kunyangwe vakabatwa nechirwere cheCovid-19. Bazi rezvehutano rakatozivisa kuti mhando yeCovid-19 inopararira zvakanyanya yeomicron yave kutotenderera munyika. Nemusi weSvondo, bazi rezvehutano rinoti munhu mumwe chete akafa nechirwere cheCovid-19 nezuro zvasiya vabatwa nacho vave zviuru zvina nemazana manomwe nemumwe kana kuti 4, 701. Vanhu mazana mashanu nemakumi maviri nevatatu kana kuti 523 vabatwa nechirwere ichi zvasiya vabatwa nacho kubva zvachatanga kupararira vave zana rezviuru nemakumi matatu nepfumbamwe zvine makumi mana nematanhatu kana kuti 139, 046. Vanhu mamiriyoni matatu nezviuru mazana masere nemakumi manomwe nemana zvine mazana matanhatu nemakumi mapfumbamwe nevana kana kuti 3 874 694 vakabayiwa nhomba yeCovid-19 kekutanga. Vanhu vabayiwa kaviri sezviri kukurudzirwa vave mamiriyoni maviri nezviuru mazana masere nemakumi masere nemana zvine makumi mana nemashanu kana kuti 2 884 045. Hurumende inoti ine hurongwa hwekubaya vanhu mamiriyoni gumi nhomba mukupefra kwemwedzi uno kana kuti zvikamu makumi matanhatu kubva muzana.	https://www.voashona.com/a/dr-mahomva-vokurudzira-vanhu-kuti-vabayiwe-nhomba-yecovid-19-apo-vakawanda-vobatwa-nechirwere-ichi-zvakare/6340877.html
business	Kanzuru yeHarare Yosendeka Parutivi Chibvumirano CheNzvimbo Yekurasirwa Marara yePomona	Kanzuru yeHarare nemusi weChina yakagara dare rakakosha kana kuti “special council” ikabuda nechisungo chekuti ikanzure chibvumirano chayaamboia chekupa kambani yeGeoGenix BV basa rekugadzirisa nzvimbo inorasirwa marara yePomona. Chibvumirano ichi ndechemari inodarika mamiriyoni mazana matatu nemakumi mana nemana kana kuti US$344 million. Kambani iyi inonzi inofanira kuvaka nzvimbo yekugaya magetsi nezvimwe kuPomona yoshanda kwemakore makumi matatu isati yadzosera nzvimbo iyi kukanzuru yeHarare. Kanzura weWard 16, Harare West VaDenford Ngadziore vatsinhira kuti vatora chisungo ichi nhasi. Vati paumbwa komiti yekuona kuti chibvumirano ichi chakafambiswa sei uye pachatorwa matanho api kana ongororora iyi yapera. Vaive vakabata chigaro chameya muHarare VaStewart Mtizwa vaudza Studio 7 kuti vari kuda kuti chibvumiranwe chisatevedzerwa vanofanira kuuya negwara rekuti poitwa sei. Asi vachipawo pfungwa dzavo, mukuru werimwe sangano revagari reHarare Residents Trust VaPrecious Shumba vati chibvumirano ichi hachina kunakira vagari. Hatina kukwanisa kunzwa divi remumwe mukuru wekambani yeGeoGenix BV VaDelish Nguwaya sezvo vange vasiri kudaira nharembozha yavo. Gurukota rezvematunhu VaJuly Moyo vange vasiri kudaira nharembozha yavo. Asi mumagwaro avo kudare zvichitevera kupikiswa kwenyaya iyi nemumiriri weHarare North, VaAndrew Markham, VaMoyo vakati vanotsigira chibvumirano chePomona vachiti, kambani yeGeorgenix yakevedza zvese zvinodiwa payakauuya munyika kuzoshanda nekanzuru nehurumende.  	https://www.voashona.com/a/6601467.html
health	Kanzuru yeGuta reHarare Inotara Nzvimbo dzeKubaira Vanhu Nhomba yeCovid-19	Kanzuru yeguta reHarare yazivisa kuti ine nzvimbo makumi matatu neimwe, kana kuti 31, dzayakatara dziri mumisha inogara vanhu kuti dzinge dzichibairwa nhomba yekudzivirira Covid-19. Mutauriri wekanzuru yeHarare, VaMichael Chideme, vanoti kanzuru yavo, ichishanda nebazi rehutano, yakatora danho iri senzira yekurerutsira veruzhinji kuti vasafamba mitunhu yakareba kunobaiwa nhomba, uyewo kuitira kurerutsa dambudziko rekuungana kwevanhu vave kuda kubaiwa nhomba pari zvino. Nzvimbo dzaziviswa nekanzuru dzinoti: Braeside FHS Clinic, Hatfield Satellite Clinic, Sunningdale Satellite Clinic, Waterfalls Satellite Clinic, Tariro Satellite Clinic, Rutsanana Polyclinic, Western Triangle Satellite Clinic, Glenview Satellite Clinic, Glen View Polyclinic, Glen Norah Satellite Clinic, Budiriro Polyclinic. Budiriro Satellite Clinic, Mufakose FHS Clinic, Kambuzuma Polyclinic, Kuwadzana Satellite Clinic, Kuwadzana Polyclinic, Warren Park Polyclinic, Rujeko Polyclinic, Belvedere Satellite Clinic, Mabelreign Satellite Clinic, Marlborough Satellite Clinic, Avondale Satellite Clinic neMt. Pleasant Satellite Clinic. Mbare Polyclinic, Hatcliffe Polyclinic, Borrowdale Satelite Clinic, Highlands FHS Clinic, Eastlea FHS Clinic, Greendale FHS Clinic, Mabvuku Satelite Clinic, pamwe chete neHighfields Polyclinic. VaChideme vazivivasawo kuti zvipatara zviviri zvehurumende zvinoti Parirenyatwa Central Hospital neSally Mugabe Central Hospital, uyewo zvakazvimirira zvoga zvinoti Cimas Borrowdale Clinic ne Health Point zviri kubairwawo nhomba yekudzvirira Covid-19. Panyaya yekuti vamwe vari kutadza kubaiwa nhomba ivo vaswera vari mumitsetse, VaChideme vanoti dambudziko riripo nderekuti vakoti vaita vashoma zvichienzaniswa nehuwandu hwevanhu vari kubuda vachida kubaiwa, asi vanoti vanotarisira kuti dambudziko iri richagadzisirwa nekukasika. Vanovimbisawo kuti makirinika avo ane nhomba inokwanira vanhu vose vachiti vachawaniswa zvakare nehurumende imwe yenhomba mamiriyoni maviri yapinda munyika. No media source currently available 	https://www.voashona.com/a/zimbabwe-city-of-harare-announces-covid-19-vaccination-centres-nichael-chideme/5958166.html
business	Paramende Inopasisa Bhiri reRBZ Kuti Hurumende Itore Zvikwereti Zvayo Zvose	Dare reNational Assembly rapasisa bhiri reReserve Bank of Zimbabwe Debt Assumption iro rinopa hurumende mvumo yekutora zvikwereti zvese zvebhanga guru renyika. No media source currently available Banga iri rine zvikwereti zvinosvilka bhiriyoni nemazana matatu ezviuru zvemadhora. Bhiri iri rapasa mushure mekupopotedzana pakati penhengo dzebato reMovement for Democratic Change pamwe nhengo dzeZanu PF, MDC ichiti vose vane zvikwereti kuRBZ havafanirwe kuvhota. Zvichitevera kupopotedzana uku, dare razovhota uye nhengo dzeZanu PF zana negumi neshanu dzatsigira bhiri iri, nhengo makumi matatu nenomwe dze MDC dzapikisa bhiri iri. Vachitaura mushure mekuvhota uku, mumiriri weKuwadzana East, VaNelson Chamisa, vebato reMDC vati zvaitwa nedare zvakashata chose sezvo rabvumidza dzimwe nhengo dzeZanu PF dzakapihwa zvinhu neRBZ kuti dzivhote. Asi gurukota rezvamari, VaPatrick Chinamasa, avo vakaunza bhiri iri kudare vati kugunununa kwaVaChamisa nebato ravo hakuna maturo ose. Mumiriri weBulawaro Central, Amai Dorcus Sibanda, vati vasuwa nezvaitika sezvo veruzhinji vave kuzobhadhara zvikwereti zvakatorwa nenhengo dzeZanu PF. RBZ yakaita chikwereti ichi mushure mekutengera nhengo dzedare dzeZanu PF nevamwe vatsigiri vebato iri matirakita, motokari nezvimwe. Amai Sibanda vanoti vanhu vemudunhu ravo vanoda kuti wese akapihwa zvinhu neRBZ abhadhare kana kudzora zvinhu zvacho kana asingakwanise kubhadhara. Vanoongorora nyaya dzehupfumi, VaMasimba Kuchera, vaudza Studio 7 kuti zviri kuitwa nehurumende zvekutora zvikwereti zveRBZ zvakashata chose uye zvichaita kuti chikwereti chayo chirambe chichikura. Vatiwo izvi zvinokanganisawo mukana wekuti hurumende iwane rubatsiro rwemari kubva kune dzimwe nyika nemasangano anobatsira. Dzimwe nhengo dzeMDC dziri kukurudzira kuti nhengo dzebato dziri mudare reparamende dzibude zvadzo sezvo pasina zvido zve MDC zvadziri kumirira. Asi vamwe vashoma vanoti vacharamba vari muparamende vachimirira zvido zvevanhu vakavavhotera. Bhiri iri rave kuenda kudare reSenate uko rinotarisirwa kupasa nyore nyore sezvo Zanu PF ine nhengo dzakawanda kudarika MDC mudare iri. Kana rabva ikoko rinobva ranosainwa nemutungamiriri wenyika kuti rive mutemo.	https://www.voashona.com/a/rbz-bill-chamisa-zanu-pf-mdc-chifera-shona/2764772.html
business	Hurumende Yokurudzirwa Kuvanduza Mitemo Kuti MaIndustiri Asarambe Achivharwa	Vamwe vakuru vakuru vemaindasitiri vanoti kuve nemitemo isina kujeka uye kuchinja chinja kwemitemo ndizvo zvimwe zvezvikonzero zvikuru zviri kuita kuti kumutsiridza maindasitiri kunetse munyika. Pave nekubudirana pachena pasina kurova imbwa pakavigwa mupinyi pamusangano waitwa nhasi muBulawayo pakati pevemaindasitiri, vemabhizimisi negurukota remaindasitiri Doctor Sekai Nzenza. Mutevedzeri wemukuru wesangano reConfederation of Zimbabwe Industries, CZI, mudunhu reMatabeleland VaShepherd Chawira vaudza musangano uyu kuti gore rakapera kushanda kwemaindasitiri kwakadzikira kubva muzvikamu makumi mana nemasere kubva muzana kusvika pazvikamu makumi matatatu nezvitanhatu kubva muzana (capacity utilization fell from 48% to 36). VaChawira vati kuchinja chinja mitemo ine chekuita nezvehupfumi kunoitwa nehurumende ndechimwe chinhu chikuru chiri kuita kuti maindasitiri arambe achitatarika. VaChawira vati hurumende inofanirwa kukoshesa kumutsurudza makambani akaita seZiscosteel uye kuona kuti National Railways of Zimbabwe, neHwange zviri kushanda zvakanaka vachiti makambani aya akakosha zvikuru mukumutsurudza maindasitiri munyika. Vati kudomwa senzvimbo yeSpecial Economic Zone kwakaitwa nzvimbo dzemaindasitiri muBulawayo kwange kuchagona kubatsira kumutsurudza maindasitiri muguta iri asi hurumende yakachinja mitemo yavati yaive ichabastira kuti izvi zviitike. Mutevedzeri wemukuru wesangano reZimbabwe National Chamber of Commerce VaGolden Muwoni avo vataurawo pamusangano uyu vatsinhirawo maonero aVaChawira vakati maindasitiri nemabhizimisi munyika ari kutatarika nekuda kwekuti mari yemuno haina simba vachitiwo hurumende inofanirwa kuita kuti izvi zvigadziriswe. VaMuwoni vati hurumende haifanirwe kuramba ichichema nerekuti zvinhu hazvisi kufamba zvakanaka munyika nekuda kwezvirango zvakatemerwa vamwe vakuru vakuru vehurumende nedzimwe nyika dzekumawirira. Vati kana hurumende ikagadzirisa nyaya dzezveminda zvinogona kubatsira kuti nyika iwane chikafu chakakwana zvobatsirawo kumutsurudza maindasitiri. Vamwe vataurawo pamusangano uyu vati kushomeka kwemagetsi nemafuta edzimotokari kuri kukanganisawo mashandiro akanaka emabhizimisi nemaindaistiri. Doctor Nzenza vaudza Studio 7 kuti vanonzwisisa chose matambudziko akatarisana nevemabhizimisi nevemaindasitiri. Vati shuviro yavo ndeyekuti guta reBulawayo ridzokere pakuve muzinda wemaindasitiri akasiyana-siyana izvo vati zvinogona kubatsira kumutsurudza mamwe maindasitiri munyika yose. Vaenderera mberi vakati vane chivimbo chekuti kutaurirana sekwaitika pamusangano uyu kunobatsira kugadzirisa matambudziko ataurwa. Doctor Nzenza vati vachapira kudare remakurukota zvose zvakurukurwa pamusangano wanhasi. Vachitenda kuuya kwaDoctor Nzenza kuzosangana navo, mutevedzeri wemukuru weCZI VaJoseph Gunda vati hurumende inofanirwa kusiya tsika yekutaura zvaisingazoite vakatiwo vemabhizimisi nemaindasitiri vane chitsvambe chikuru chekuti vashande pamwe nehurumende kuitira kuti hupfumi hwenyika hugogadzikana. Musangano uyu uri kuuya apo maindustiri akawanda kuMatabeleland akatarisana nematambudziko makukutu. Kambani yeAnolle Castings and Engineering inoti inogona kuvhara nekushaya simbi dzekushandisa sezvo ZISCO isiri kushanda zvakanaka. Kambani yeFootwear and Rubber Industries (Pvt) Ltd yakatovhara muna Gunyana ikagumura vashandi mazana mashanu. CZI iri kuyambira kuti kushanda kwemaindastiri kunogona kuderera kusvika pazvikamu makumi maviri nemanomwe kubva muzana mukupera kwegore kana zvinhu zvikasagadziriswa nechimbi chimbi. Musangano uyu wange wakarongwa nesangano reCZI richishanda pamwe chete nebazi remaindasitiri. No media source currently available  	https://www.voashona.com/a/hurumende-yokurudzirwa-kuvanduza-mitemo-kuti-maindustiri-asarambe-achivharwa/5295639.html
politics	VaTrump Votemesa Vakawanda Musoro neKuramba Kutambira Sarudzo	Mutungamiri wenyika yeAmerica VaDonald Trump nemusi weSvondo vanenge vakatenda kekutanga kuti mutungamiri webato remaDemocrats VaJoe Biden ndivo vakakunda musarudzo dzemusi wa 3 Mbudzi kunyangwe havo vari kuti havasi kutambira zvakabuda musarudzo. VaTrump vakanyora mashoko avo pandemutande ravo reTwitter asi hapana kana humbowo hwavari kupa hwekuti sei vari kuti sarudzo hadzina kufambiswa zvakanaka. Kunyangwe VaTrump vakaendesa nyaya dzimwe kumatare vachiti sarudzo hadzina kufambiswa zvakanaka, zhinji dzacho dzakaraswa nematare nenyaya yekushaya humbowo. Vari kutungamira mabasa muhurumende iri kuuya yaVaBiden, VaRon Klan vanoti zviri kutaurwa naVaTrump hazvina nematuro ose uye hazvikanganise vaBiden kutungamira nyika. Vanoongorora nyaya dzezvematongerwo enyika Doctor Gadziro Gwekwerere, vanoti zviri kuitika izvi zvinoshaisa nyika yeAmerica chiremera pasi rose uye zvino fanirwa kugadziriswa nechimbi chimbi. No media source currently available   	https://www.voashona.com/a/zimbabwe-joe-biden-usa-votes-2020-donald-trump/5664744.html
politics	Hurumende Yoshorerwa Chinono paKuvandudza Mitemo Yakaita sePOSA neAIPPA	Nyika dzakawanda dzakabudirira dziri kuratidza pachena kuti hadzisi kufara nekukundikana kwehurumende yeZimbabwe kuvandudza mitemo inonzi iri kutyora kodzero dzevanhu uye yezvekudyidzana munyaya dzekutengeserana. Mumiriri weAmerica muZimbabwe, VaBrian Nichols, vanyora padandemutande ravo reTwitter nhasi kuti pavanhu mamiriyoni gumi nematanhatu vari muZimbabwe, vanhu zana nemakumi mana chete ndivo vakatongerwa zvirango uye America ichabvisa zvirango zvakatemerwa vatungamiri venyika chete kuburikidza nemutemo weZIDERA ndokunge vaunza hutongo hwejekerere. Kushorwa uku kwapa kuti hurumende iite chipatapata kutumira makurukota ayo kuti aite misangano nevamiriri vedzimwe nyika vachitaura nezvemitemo yavanoti vari kuvandudza kusanganisa yakaita sePOSA neAIPPA. Nezuro gurukota rezvekudyidzana nedzimwe nyika, VaSibusiso Moyo, vakasangana nevamiriri veBritain neCanada kumahofisi avo eMunhumutapa. Gurukota rezvemitemo, VaZiyambi Ziyambi, vaudzawo Studio7 kuti vari kusangana nevamwe vamiriri vedzimwe nyika ava vachivaudza nezvavari kuita panyaya yekuvandudza mitemo. Vanoti vakatosangana nevamiriri kubva kunyika gumi dzakabudirira. No media source currently available Mutauriri wedare reparamende, VaJacob Mudenda, vari kuitawo zvimwe chetezvo. Asi vanopikisa nemasangano anoongorora zvemitemo akaita seVeritas vanoti hurumende iri kungobata vekunze kumeso nekuti hakuna zvakawanda zvairi kuvandudza. Mumwe wevatevedzeri vemutungamiri weMDC, VaTendai Biti, vanoti hurumende haina zvairi kuita kuvandudza zvinhu uye vachapikisa mabhiri ose achaunzwa kudare reparamende nekuti anopa hurumende mukana wekuramba ichimbunyikdza vanhu. No media source currently available  	https://www.voashona.com/a/hurumende-yoshorwa-nekunonoka-kuvandudza-mitemo-yakaita-seposa-neaippa/4940545.html
politics	Breaking...America Yotemera Zvirango Emmerson Mnangagwa Jnr neMudzimai waVaTagwirei	Hurumende yeAmerica nhasi yatemera zvirango mwanakomana wemutungamiri wenyika, VaEmmerson Mnangagwa Junior naAmai Sandra Mupunga mudzimai weshoroma VaKudakwashe Tagwirei avo vagara vakatemerwa zvirango. Office of Foreign Assets Control kana kuti OFAC iri mubazi rezvehupfumi muAmerica inozivisa nezvezvirango izvi yati Mnangagwa Junior ndiye anomirira baba vake, VaEmmerson Mnangagwa, mumabhizimisi avo mamwe avanodyidzana naVaTagwirei. Mumwe atemerwa zvirango ndi VaObey Chimuka vekambani inonzi Fossil Contracting inoshanda naVaTagwirei yakapihwa basa remari inosvika mamiriyoni makumi masere nemashanu emadhora kana kuti US$85 million yekuvaka besaniswa kana kuti Mbudzi Round About muHarare. Mumwe atemerwa zvirango ndiAmai Nqobie Magwizi vanoshanda nekambani yeSakunda yaVaTagwirei. Mumashoko kuvatori venhau, America yati yabvisa pazvirango vamwe vaiva makurukota vakaita saVaRugare Gumbo, VaIgnatius Chombo, Amai Flora Buka, VaChenhamo Chimutengwende nevamwe. Hatisati takwanisa kubata gurukota rinoona nezvekuburitswa kwemashoko Amai Monica Mutsvangwa kuti tinzwe divi rehurumende.	https://www.voashona.com/a/6873109.html
health	Vasope neVamwe Vasingaone Zvakanaka Vobatsirwa neMagirazi Pachena	Mukuru weAlbino Trust of Zimbabwe, VaBrian Nyoni, vanoti vanhu vanodarika zviuru mazana matatu, 300 000, vachawana rubatsiro rwekupiwa magirazi okuverengesa pachena pachirongwa cheSight To the World. Sangano iri riri kushanda nebazi rezvehutano mukanzuru yeHarare. VaNyoni vanoti chirongwa ichi chichabatsira vanhu vanemazera ari pakati pemakore makumi mana nemashanu, 45, nemakumi matanhatu nemashanu, 65. Vaendera mberi vachiti chirongwa ichi chichaendawo kumatunhu mashanu enyika kwemakore mashanu anotevera. VaNyoni vatiwo chirongwa ichi hachisi kunangana nevanhu vanorarama nehusope chete. Vaendera mberi vachiti zvakakosha kuti munhu wese apinde muchirongwa ichi pasina rusarura izvo zvinozoita kuti vanhu vaone kukosha kwemasangano anomirira vanorarama nehusope uye nekunzwisisawo matambudziko avanosangana nawo. Imwe nyanzvi nyanzvi munyaya dzezvehutano isina kudomwa nezita yaudza Studio 7 kuti kune zvakawanda zvinokonzera kuti vanhu varware maziso uye vaendera mberi vachiti vanosanganawo nevana vari pasi pemakore gumi nemashanu, 15, vanenge vavhiringidzwa maziso nenzira dzakasiyana siyana. Vati rimwe donzvo rechirongwa ichi nderekudzikisa huhwandu hwevanhu vanoita tsaona pamigwagwa nenyaya yekusaona zvakanaka. Nyanzvi munyaya dzezvehutano Dr Chiripanyanga vatsanangura zvimwe zvezvirwere zvinokonzera kupofomara kwemaziso. Bazi rezvehutano rinoti kune vanhu vakawandisa vanoda magirazi okuonesa zvekuti vari kukurudzira varapwi kuti vaende kumakiriniki anosanganisira Sekuru Kaguvi iri paParirenyatwa Hospital, Norton Eye Hospital, Sakubva Clinic kwaMutare ne Richard Morris Hospital kuBulawayo. Nyanzvi munyaya dzezvehutano hwemaziso ine mukurumbira pasi rose Dr Solomon Guramatunhu vanoti zvinorwadza kuona varwere vachishaya rubatsiro munyika, asi dzimwe nyika dzichisimbaradza zvipatara zvehurumende kuitira kuti veruzhinji vakwanise kubatsirwa.	https://www.voashona.com/a/6883565.html
politics	Munyori Mukuru weUnited Nations Okurudzira Kupera kweHondo muUkraine	Munyori mukuru weUnited Nations VaAntonio Guterres vaita musangano nemutungamiri wenyika yeUkraine VaVolodymyr Zelenskyy muguta guru renyika iyi reKyiv vakati kurwiswa kwenyika iyi neRussia kuri kupa kuti vanhuwo zvavo varasikirwe nehupenyu. VaGuterres vashanyira nzvimbo dzakaita seBorodianka, Irpin neBucha uko kwakawanikwa mitumba yevanhu vakaurayiwa pakabuda mauto eRussia munzvimbo idzi. Izvi zvakapa kuti vakawanda vati idzi dzitorwe semhosva dzehondo dzinofanira kuongororwa. VaGuterres vakurudzira Russia kuti ishande neInternational Criminal Court mukuongorororwa kwenyaya iyi. Vatiwo vari kuda kuti vanhu vemuUkraine vapihwe chikafu zvinova zvavati vakataurawo nemutungamiri wenyika yeRussia VaVladimir Putin. Mutungamiri wenyika yeAmerica VaJoe Biden vanotiwo vaendesa kuCongress chikumbiro chekuti vakwanise kutumira zvimwe zvombo nerubatsiro kuUkraine. Vanoongogora nyaya dzezvehupfumi VaMasimba Kuchera vanoti hondo iyi iri kukukonzera matambudziko makukutu kunyika dzakaita seZimbabwe dzi sezvo kunyika iyi kuchitengwa gorosi, chibage nemafuta ekufambisa dzimotokari. No media source currently available 	https://www.voashona.com/a/6549406.html
health	ZIMTA Inoti Covid-19 Yava Kupararira Kubva Muzvikoro Ichienda Kumisha	Rimwe sangano rinomirira varairidzi, reZimbabwe Teachers’ Association (ZIMTA) rinoti kunyange haro richirumbidza basa riri kuitwa nehurumende mukurwisa kupararira kwedenda reCovid-19 muzvikoro, zvikwanisiro zvishoma uye mari yezvikoro yekuti zvirwisane nedenda iri pamwe nekuchengetedza hutano hwevana vechikoro nevadzidzisi haisi kusvika kuzvikoro. Mutungamiri weZIMTA, VaRichard Gundani, vaudza Studio 7 kuti vana vechikoro vanofanirwa kupiwa zvikamu zvavo zvemushonga wenhomba uye zvikoro zvinofanirwa kupiwa zvikwanisiro zvose zvinodikanwa, vachiti chirwere ichi chavakupararira kubva muzvikoro chichiendeswa kumisha nevana vechikoro. VaGundani vanoti hurumende inofanirwa kushanda nesimba kuti panovhurwa zvikoro gore rinouya, vana vasazonzi vadzidze vari kudzimba dzavo, vachiti hurumende inogonawo kuchitanga kugadzirisa zvose zvinodiwa kana vana vechikoro vakazonzi vadzidze pamadandemutande vari kudzimba dzavo. No media source currently available Asi mutauriri webazi rezvedzidzo, VaTaungana Ndoro, vauza Studio 7 kuti hurumende iri kuzvirova dundundu nekuti irikugona kurwisa denda reCovid-19 muzvikoro. No media source currently available	https://www.voashona.com/a/zimbabwe-zimta-urges-govt-to-prepare-for-e-learning-/6362075.html
business	Nyanzvi Dzopesana naVaMthuli Ncube Mashandisiro Avari Kuita Mari yeNyika	Nyanzvi munyaya dzezvehupfumi dzinoti hurongwa hwekushandiswa kwemari hwakaturwa muparamende nemusi weChina negurukota rezvemari, VaMthuli Ncube, hadzisi kugutsikana nahwo. Mukuru wesangano ravana chipangamazano reLabour and Economic Development Research Institute of Zimbabwe, VaGodfrey Kanyenze, vaudza Studio 7 kuti zviri kutaurwa naVaNcube hazvina musoro kana pakatariswa nyaya yekuti mvura haina kunaya zvakanaka mwaka uno pamwe nekutambura kuri kuita veruzhinji munyika. Vachitura hurongwa hwekushandiswa mari pakati pegore, VaNcube vakati vashandi vanotambira mari isingadarike zviuru zvishanu zvemadhara vachange vasisabatirwe mari yemutero. Asi mutungamiri wesangano rinomirira vashandi reZimbabwe Congress of Trade Unions, VaPeter Mutasa, vati kugadzirisa dambudziko rekushaya simba kwemari, hurumende inofanira kubhadhara vashandi nemari yekunze ichitorawo mitero yayo nemari dzekunze. Kunyange hazvo vashandi vachida kubhadharwa nemari yekunze, VaNcube vanogara vakataura kuti homwe yehurumende haina mari yekunze yekuti vakwanise kubhadhara vashandi nemari yekunze. VaNcube vakati mukushandisa kwavakaita mari vakasara nemari inoita mamariyoni mazana masere emadhora. Asi imwe nyanzvi mune zvehupfumi, VaMasimba Manyanya, avo vaimboshanda nebazi rezvemari, vati mashoko aVaNcube haatambirike pakatariswa huwandu hwemari inofanira kunge yakashandiswa mukurwisana nechirwere cheCovid-19. Munyori musangano rinomirira vanachiremba vadiki reZimbabwe Hospital Doctors Association, VaEmmanuel Masosota, vaudza Studio7 kuti zvinovarwadza kuti VaNcube vanotambanudza muromo wavo vachitaura kuti vane mari yakawanda yavakasara nayo muhomwe yavo asi vanachiremba nanamukoti vasina zvikwanisiro zvakakwana kuti vakwanise kuita basa ravo zvakanaka. Mashoko aVaMasosota atsinhirwa nevaimbove gurukota rezvehutano muhurumende yemubatanidza, Doctor Henry Madzorera. Vachitura gwaro remashandisirwo akaitwa mari nenyika kusvika pakati pegore nemusi weChina muparamende, VaNcube vakati mari yakashandiswa zvakanaka zvekuti hapana chikonzero chekuti pave nekuwedzerwa kwemari mubhajeti renyika kana kuti supplementary budget vachiti hupfumi hwenyika huchaderera gore rino nezvikamu zvina nechidimu kubva muzana nekuda kwechirwere cheCovid-19. Asi vakati hupfumi uhu huchazosimuka nezvikamu zvinomwe kubva muzana gore rinouya . Mushandi mukuru anoona nezvehupfumi mubato reZanu PF, VaTafadza Muguti, vati havakwanise kutaura pamusoro pezvakaturwa naVaNcube mu budget review statement vachiti vari kuda kutanga vagara pasi sebato kuti vaongorore mashoko aVaNcube. VaNcube vakati hupfumi hwenyika munyaya dzekurima nekucherwa kwezvicherwa huchaderera zvishomanana gore rinouya kuburikidza nekunonoka kunaya kwemvura pamwe nekushayikwa kwemagetsi munyika. Nyanzvi munyaya dzehupfumi dzinoti VaNcube vanogona havo kunge vakada kufadza nyika nekuratidza kuti mari haisi kungoshandiswa zvisina musoro, dambudziko riripo nderekuti VaNcube havangazvirovi dunhu vachiti vakachengetedza mari panguva iyo Zimbabwe isina zvikwanisiro munyaya dzekurwisana neCovid-19, vana mukoti navana chiremba vachiti vari kutadza kuita basa ravo nemazvo nepamusana pekushaya mari. Nyanzvi idzi dzinoti kuita kwakadai kunoratidza kusarongeka kwehurumende inozviti mudura muzere nechikafu asi vanhu vasina chekudya. Studio7 haina kuykwanisa kunzwa divi raVaNcube panyaya iyi sezvo vanga vasiri kubatika panharembozha yavo. No media source currently available 	https://www.voashona.com/a/zimbabwe-economists-differ-with-finance-minister-ncube/5508189.html
business	Vanhukadzi Vokurudzirwa Kuita Mabasa eZvicherwa	Vanhukadzi vari kukurudzirwa kuti vaite mabasa ezvicherwa zvisinei nezvimhingamupinyi zvavakatarisana nazvo. Kururdziro iyi yaitwa pamusangano wekuzeya pamusoro pemikana nezvimhingamupinyi zvinosangana nevanhukadzi vari kuita mabasa ezvicherwa weWomen in Mining. Musangano uyu waitwa sechikamu chavhura gungano regore rino reMining Engineering and Transport Expo kana kuti Mine Entra. Mumwe mudzimai wechidiki ange ari pamusangano uyu, Muzvare Letenia Kwiripi, audza Studio7 kuti akatanga kuita zvekunhadzurudza matombo neivhu zvine goridhe gore rakapera mushure mekuwana shungu kubva kuna baba vake avo vane mugodhi wegoridhe. Muzvare Kwiripi vati kunyange hazvo vari kuwana cheuviri kubva pakuita izvi, dambudziko guru nderekuti vanoshaya kwekukwereta mari kuti vavandudze basa ravo vachitiwo havana ruzivo rwakakwana rwekuti vangawane kupi rubatsiro rwakadaro. Amai Letwina Nyagano, avo vanotungamira chimwe chikwata chemadzimai anoita zvezvicherwa kuNorton vaudza musangano uyu kuti vave nenguva vachida kuti vawane magwaro akakwana kuti vatange kuita zvekuchera goridhe asi vanoshungurudzwa nekusada kuvabatsira kwavati kuri kuitwa nevamwe vashandi vehurumende vari mubazi rezvezvicherwa. Gurukota rezvemadzimai nekuenzaniswa kwemikana, Amai Sithembiso Nyoni, avo vange vari munyarikani pachiitiko ichi, vaudza gungano iri kuti vanoziva chose kuti vanhukadzi vanosangana nezvimhingamupinyi zvakawanda kunyanya munyaya dzezvicherwa. Asi vati vanhukadzi havafanirwe kuwora moyo vachiti bazi ravo richishanda pamwe nemamwe mapazi ari kubatisra vanhukadzi vanoda kuita zvezvicherwa kana mamwewo mabhizimisi. Vati vose vanenge vavhiringidzwa nevashandi vehurumende vanofanirwa kuvamhang’arira kuvakuru vakuru vavo. Mutungamiri weZimbabwe Mining Federation, Muzvare Henrietta Rushwaya, vati kunze kwezvimhingamupinyi zvavanosangana nazvo, vanhukadzi pachavo vanozeza kuvandudza mabhizimisi avo vachiti sangano ravo rine hurongwa hwekudzidzisa vanhukadzi vari kuita zvezvicherwa nevanoda kupinda mazviri. Musangano weWomen in Mining ndewechipiri kuitwa pasi pegungano reMine Entra. Gungano iri rinowanzoitwa muna Chikunguru wegore rega rega asi wakanonoka kuitwa gore rino nekuda kwesarudzo. Gungano iri rinoenderera mberi apo parinotarisirwa kuvhurwa neChina zviri pamutemo negurukota rezvezvicherwa, VaWinston Chitando. No media source currently available 	https://www.voashona.com/a/zimbabwe-women-urged-to-venture-into-mining/4608126.html
health	Vanhu Gumi neVatatu (13) Vofa neCovid-19 Mukutanga kweGore ra2022	Bazi rezvehutano rinoti mukutanga kwegore ra2022, vanhu gumi nevatatu vakafa nechirwere cheCovid-19 zvasiya vafa nechirwere icho kubva zvachatanga kupararira muna 2019 vave zviuru zvishanu negumi nevanomwe kana kuti 5 017. Vanhu mazana mapfumbamwe nemakumi mashanu nevashanu kana kuti 955 vakabatwa nechirwere ichi nezuro zvasiya vabatwa nacho vave mazana maviri ezviuru negumi nevana ane mazana maviri negumi nevana kana kuti 214 214. Vanhu vabayiwa nhomba yekutanga vave mamiriyoni mana nezviuru zana nemakumi maviri nemapfumbamwe zvine mazana mapfumbamwe nemakumi mashanu nemaviri kana kuti 4 129 952. Vanhu vabayiwa nhomba kaviri vave mamiriyoni matatu nezviuru zana nemakumi mana zvine mazana matatu nemakumi mana nemashanu kana kuti 3 140, 345. Vanhu vabayiwa nhomba katatu zvikuru vanoshanda muzvipatara, vakwegura nevamwe vane zvirwere zvinovaisa munjodzi yekurwara zvakaipisisa vakabatwa nechirwere ichi vave zviuru zvishanu nemazana matanhatu nemakumi maviri nematatu kana kuti 5, 623. Bazi rezvehutano rine hurongwa hqwekubaya vanhu mamimiriyoni gumi nhomba kuti inyatsoshande zvakanaka. Hurongwa hwaivepo hwaive hwekuti izvi zviitwe mukupera kwaZvita gore rapera asi hazvina kubudirira.	https://www.voashona.com/a/vanhu-gumi-nevatatu-(13)-vofa-necovid-19-mukutanga-kwegore-ra2022/6378782.html
health	Vanoita zveChipfambi Vozeza Kunotora Mapiritsi kuZvipatara	Ongororo yakaitwa neCenter for Sexual Health and HIV/AIDS Research inoratidza kuti vanoita mabasa echipfambi vakawanda vave kutya kuenda kunotora mishonga yavo yeHIV/AIDS kana kunorapwa zvimwe zvirwere pamwe nekuwana dzidziso, sezvo vachiti vari kunyombwa kana kushungurudzwa nanamukoti. Ongororo iyi yakaitwa mushure mekuona vakawanda vevanhu ava vasisaendi kuzvipatara nemakirinika, zvisineyi kuti bazi rezvehutano nemasangano akasiyana siyana ari kukurudzira kuti vanhu vaongororwe hutachiwana pamwe nekuenda kunopihwa mushonga kana vachinge vawanikwa vainahwo. Vachitaura pamusangano wange wakarongwa neveZimbabwe Lawyers for Human Rights maererano neongororo yavo, vanoona nekufambiswa kwezvirongwa muCESHHAR, Amai Sibongile Mtetwa, vakati vanoita mabasa echipfambi vari kushungurudzwa pamwe nekupomerwa mhosva yekuparadzirwa hutachiwana hweHIV/AIDS. Vanoti ongororo yavo yakaitwa pasi pechirongwa che“Sisters With a Voice” yakaburitsa pachena kuti vanhu ava ndivo vanonekwa pekupedzisira kana vachinge vaenda kumakirinika. Vanoti semuenziso mumwe mudzimai akashungurudzika chose mushure mekuudzwa namukoti wepane imwe kirinika yavasina kuda kudoma kuti sei ainge achiita zvivindi zvekuuya kukirinika kuzotora mapiritisi asi iye akazvitsvakira hutachiwanda ega. Vanotiwo pane zvakawanda zvinoitika muzvipatara nemakirinika zvave kuita kuti vanoita zvechipfambi veregedze kuenda kuzvipatara izvi sezvo vachitya kunonyadziswa pamberi pevamwe varwere. Amai Mtetwa vanoti kuita kwakadai hakuna kunaka uye sangano ravo richishanda nebazi rezvehutano nemamwe masangano vave kushanda nanamukoti nevamwe vanoshanda muzvipatara kuti vabate vanhu ava pamwe nevarwere zvakanaka. Vanoti kana izvi zvikaitika vanhu vanosununguka kuenda kunotora mapiritsi avo eHIV/AIDS pamwe nekurapwa zvirwere zvepabonde. Ongororo iyi yakaratidzawo kuti pane vanhu vanoita zvechipfambi vanodarika zviuru makumi mashanu vakaenda kumakirinika eCESHHAR kubva muna2009 kusvika pari zvino uye zvikamu makumi maviri kubva muzana zvevanu ava zvaive neHIV/AIDS. Nyanzvi munyaya dzehutano dzinoti nyika haigoni kukunda muhondo yekurwisana neHIV/AIDS kana ikasapinza vanoita mabasa echipfamibi muzvirongwa zvayo zvekunwa mapiritsi anowedzera hupenyu ema anti-retorivals, kudzivirira chirwere ichi pamwe nekurapwa zvirwere zvepabonde. Sangano reNational Aids Council rinoti ririkubatsira vanoita mabasa echipfambi kuumba sangano ravo kuti vakwanis kuzeya nyaya dzavo pamwe nekurwira kodzero dzavo. NAC inoti zvakakosha kuti vanhu ava vapewo pfungwa dzavo maererano nezvinoitika mubasa ravo kuitira kuti vanogadzira mitemo vaumbe mutemo vachiziva zvinoitika mubasa iri. Mumwe anorarama nemabasa echipfambi akaita hurukuro neStudio 7 Amai Sharo Mazviwa vakati nhamo ndiyo inovasunda kupinda mumabasa aya Sachigaro wesangano reDoctors for Human Rights Doctor Rutendo Bonde vanoti kodzero dzevanhu ava dzinofanira kukosheswa. Chirongwa cheSisters With a Voice chinobatsira vanoita mabasa echipfambi nemapiritsi emaARVs, kuvarapa zvirwere zvepabonde, kuvapa dzidziso pamusoro pezvirwere izvi , kuvadzidzisa kodzero dzavo, pamwe nekuvakurudzira kuti vaende kuzvipatara kuti vandoongororwa hutano hwavo. No media source currently available 	https://www.voashona.com/a/zimbabwe-health-aids-nac/2951258.html
business	VekuZimbabwe Vari Kushambadza Zvigadzirwa Zvavo kuBotswana Voronga Kuvamba Mabhizimusi Munyika Iyi	Vamwe vane makambani madiki ekuZimbabwe ayo ari kuratidzira pamusika wekutenga nekutengeserana weBotswana Consumer Fair muGaborone, kuBotswana, vanoti vari kutsvaga mikana nemazano ekuti vave nehushamwari navanamuzvinabhizimisi vemunyika iyi. Vanoti vari kurongwawo kutanga mabhizimisi munyika iyi sezvo zvinhu zvisina kumira zvakanaka munyaya dzezvehupfumi muZimbabwe. Vamwe vataura neStudio7 mudhorobha reGaborone muBotswana vati kushaikwa kwemari kuri kuita kuita mabhizimisi avo asafambe zvakanaka. VaInnocent Dzumbunu avo vari kuratidzira pamusika wekuratidzira uyu vanoti shungu yavo kuwana wekuita mushandirapamwe naye muBotswana nekuti bhizimisi riri nani munyika iyi. Vaenderera mberi vachiti kutenderera kwemari munyika yeBotswana ndekwemhando yepamusoro soro zvichienzaniswa nezviri kuitika kuZimbabwe. VaDzumbunu vaudza Studio7 kuti kuva nebhizimisi muBotswana, iyo ine mombe dzinodarika mamiriyoni matatu nekuraudzira, kungavabatsira kuderedza mitengo yekugadzira zvinhu sezvo vanenge vowanira matehwe pedyo. Mumwe ari kuratidzira pamusika uyu ndiVaTafadzwa Gukwe avo vanogadzira mabhegi, bhutsu nezvikwama nematahwe emombe. VaGukwe, avo vari kuratidzira rwechipiri pamusika uyu vanoti vanhukadzi vakawanda vekuBotswana vanofarira kwazvo mabhegi echidzimai anogadzirwa nedehwe. Vachitaurawo neStudio7, Amai Gertrude Kachisi avo vanoita zvekusona nekuruka madhoiri vanoti Botswana inyika ichakanakira vanamuzvinabhizimisi avo vachiri kukura. Amai Kachii vanoti basa rinogona kumira nenyaya yekuti vanenge vasina mari mumaoko yekuti vahodhe zvavanoshandisa mukusona nekuruka madhoiri avo. VaGeorge Chuma, nyanzwi munezvekutengesa nekutenga uye vachidzidzisa paGaborone University College of Law vanoti kushaikwa kwemari kungaita ruzhinji rwevemabhizimisi madiki vakundikane. Musika wekutengeserana weBotswana Consumer Fair uyu wave nemakore gumi nematatu uchiitwa. Vanhu vanouya pamusika uyu vanotombodarika zviuru makumi matanhatu mukati mevhiki rimwe chete. Musika wekuratidzira uyu wakatanga neMuvhuro uye uchapetwa nemusi wa 2 Gunyana. Nyika dzakawanda dzinoratidzirawo gore negore. No media source currently available 	https://www.voashona.com/a/zimbabwe-businesses-botswana-consumer-fair/4550264.html
business	Mabhanga Otanga Kupatsanura Mari dzemaRTG's neDhora rekuAmerica	Mabhanga emunyika anoti atanga kutevedzera kurudziro yeReserve Bank of Zimbabwe yekuti apatsanure mari dzeReal Time Gross Settlements kana kuti RTG’s nemari dzekunze dzakaita semadhora ekuAmerica, marhanzi, mapula nedzimwe mari. Asi nyanzvi munyaya dzezvehupfumi hadzisi kuwirirana kuti izvi zvingashande here. Gavhuna weRBZ, Doctor John Mangudya, vakapa vemabhanga kusvika neMuvhuro kuti vange vatanga kupatsanura maRTG’s nemari dzimwe dzekunze kana kuti Foreign Currency Accounts-FCA. Vanotengesa zvinhu kunze vakafanana nevarimi vefodya nevanotengesa zvicherwa vachavhura inonzi Nostro Account, inopinda mari dzinenge dzakweretwa kunze. Zvimwe zvizvarwa zveZimbabwe zviri kunze kwenyika zvinokwanisa kuvhurawo FCA kusanganisira vemasangano akazvimirira, uye vanenge vapihwa mari dzekubatsirikana nevari kunze. Nyanzvi munyaya dzezvehupfumi uye vaimbova mutungamiri weConfederation of Zimbabwe Industries, VaCallisto Jokonya, vanoti VaMangudya vabaya dede nemukanwa. Hurumende inotiwo yakawana mari kubva kuAfreximbank kuti RTGs iti gedye nedhora rekuAmerica. Asi imwe nyanzvi munyaya dzezvehupfumi vachidzidzisa paNelson Mandela Metropolitan University, Muzvinafundo Gift Mugano, vanoti kupatsanura mari yeRTGs nedzimwe mari munongedzo wekuti hadzina kuenzana. Mashoko aya atsinhirwawo nevaive gurukota rezvehupfumi vari nhengo yeMDC muparamende, VaTendai Biti. Muzvinafundo Mugano vanoti hurumende inofanira kuuya negwara rakasimba kuona kuti yatengesa zvinhu kunze. VaBiti vanotiwo zvaitwa neRBZ kuderedza huremu hwemari yemaRTG’s kuteya nzou neriva. Mukuru webhanga reCABS, VaSimon Hammond, vaudza bepanhau reHerald kuti vatotanga kugadzira hurongwa hwekupatsanura mari dzinoiswa mumabhanga. Hatina kukwanisa kubata VaMangudya sezvo vange vasiri kudaira nharembozha ravo.	https://www.voashona.com/a/mabhanga-otanga-kupatsanura-mari-dzemartg-s-nedhora-rekuamerica-/4615889.html
business	VaMnangagwa Vowedzera Dr Mangudya Mamwe Makore Mashanu Vari Gavhuna weRBZ	Mukuru wedare remakurukota Doctor Misheck Sibanda vanoti mutungamiri wenyika VaEmmerson Mnangagwa vawedzera nemakore mashanu temu yagavhuna weReserve Bank of Zimbabwe Doctor John Mangudya. Mumashoko kuvatori venhau VaSibanda vati izvi zvakatanga musi wa 1 Chivabvu mwedzi uno. Izvi zvaitwa pasi pemutemo weReserve Bank Act. VaMangudya vakatora chigaro ichi kubva kuna VaGideon Gono muna 2014. VaMangudya vakamboshanda kuRBZ kwemakore gumi senyanzvi munyaya dzezvehupfumi kusvika muna 1996 vasati vaenda kunoshanda kubhanga reAfrican Export-Import Bank kana kuti Afrexim.	https://www.voashona.com/a/vamnangagwa-vowedzera-dr-mangudya-mamwe-makore-mashanu-vari-pabasa-kurbz/4903192.html
business	Hurumende Yotenda Kuti Kushaya Simba kweMari Kwopa Kuti Vari Pamudyandigere Vaomerwe neHupenyu	Gurukota rinoona nezvevashandi, Muzvinafundo Paul Mavima, vatenda kuti mari dziri kuwedzerwa vari pamudyandigere neNational Security Authority kana kut NSSA kutanga mwedzi uno hadzikwani nekuda kwekushaya simba kwedhora asi vachiti havo atsunya arwa. VaMavima vaudza Studio 7 kuti hurumende ichaita zvose zvainogona kuona kuti mari iyi hairambe ichishaya simba. Vatiwo vari kutambira mari yepasi vanenge vachiwana mari inosvika madhora makumi matanhatu ekuAmerica asi pachishandiswa chikero chemari chiri pamutemo kwete zviri kuitika pamukoto vakati mari iyi inosvika pamadhora mazana matatu kune vakabatirwa mari dzakati wandei vachiri kushanya. Mari idzi dziri kutangira pamadhora makumi matanhatu ekuAmerica asi pachishandiswa chikero chiri pamutemo kwete mari dzepamukoto. Vari pamudyandigere vane makore akawanda vachichema chema kuti mari kutambiriswa haisi kuvakwanira zvopa kuti vanonge svosve nemuromo. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vatendawo kuti mari iyi ishoma zvichinyanya kukonzerwa nekuti dhora remunyika riri kutengeswa nemari inodarika mazana maviri emadhora padhora rekuAmerica kana kuti 1”200. Vatiwo vemabhizimisi vakawanda vanotengesa zvinhu vachishandisa chikero chemaei yepamukoto. Munyori mukuru wesangano revashandi reZimbabwe Congress of Trade Unions, VaJaphet Moyo, vatiwo vari pamudyandigere vachiri vakaomerwa nehupenyu sezvo mari iyi isingakwane kuti vatenge kana mishonga chaiyo kana vave kurwara. Munyori mukuru werimwe sangano revari pamudyandigere reAssociation of National Social Security Retirees Trust, VaGideon Shoko, vatiwo panotanga kubatwa zvimwe zvirehwa rehwa nevemabhanga mari iyi ishoma. Vatiwo haisvike pane inotarisirwa kuti mhuri irarame pamwedzi kana kuti Poverty Datum Line Vashandi vemumakambani nemuhurumende vanobatirwa mari pamwedzi neNSSA kuti vazopihwe kava vave pamudyandigere kana kuremara vari pabasa. Asi kwemakore vashandi vagara vachichema kuti huori hunotyisa hunoitika muNSSA hunopa kuti itadze kuvapa mari dzekuti vakwanise kurarama. No media source currently available 	https://www.voashona.com/a/hurumende-yotenda-kuti-kushaya-simba-kwedhora-remunyika-kwopa-kuti-vari-pamudyandigere-vaomerwe-nehupenyu/6382556.html
health	Vanhu Makumi Matatu neVashanu Vofa neCovid-19 neMusi weChitatu	Bazi rezvehutano rinoti vanhu makumi matatu nevashanu vakashaya nechirwere cheCovid-19 nemusi weChitatau zvasiya huwandu hwevanhu vafa nechirwere ichi hwave zviuru zvitatu nemazana manomwe negumi nemumwe kana kuti 3, 7011. Vanhu chiuru chimwe chete nemakumi mapfumbamwe nemumwe kana kuti 1, 091 vakabatwa nechirwere ichi zvasiya vabatwa nacho kusvika parizvino vave zana rezviuru negumi nevatatu nemazana mashanu nemakumi maviri nematanhatu kana kuti 113, 526. Vanhu chiuru chimwe chete nemazana mana nemakumi maviri nevana kana kuti 1, 424 vakapora kubva kuchirwere ichi zvasiya vapora vave zviuru makumi masere nemaviri zvine mazana mapfumbamwe nemakumi mapfumbamwe nemana kana kuti 82 994. Bazi rezvehutano rinotiwo vanhu miriyoni imwe chete nezviuru mazana manomwe nemakumi mananemazana mashanu nemakumi mapfumbamwe nevasere vabayiwa nhomba yekudzivirira Covid-19 kekutanga. Vabayiwa kechipiri sezviri kukurudzirwa vave zviuru makumi masere nemakumi matanhatu nematatu zvine mazana matanhatu nemakumi matanhatu nevanomwe kana kuti 863, 667. Hurumende inoti ine chinangwa chekubaya vanhu mamiriyoni gumi nhomba kana kuti zvikamu makumi matanhatu kubva muzana kuti ishande zvinotarisrwa	https://www.voashona.com/a/vanhu-makumi-matatu-nevashanu-vofa-necovid-19-nemusi-wechitatu-/5992057.html
politics	VaMnangagwa Vanoshorerwa Nyaya yeGukurahundi	Apo VaEmmerson Mnangagwa vari kugadzwa kuve mutungamiri wenyika, vakawanda vanoti VaMngangwa vanofanirwa kutora mukana uyu vogadzirisa nemazvo matambudziko emunyika uye kuyananisa vanhu vose, pamwe nekuba pachena nekukumbira ruregerero kuvanhu vakatadzirwa nehurumende yaVaMugabe iyo VaMnangagwa vakanga vari nhengo inokosha. Murwiri wekodzero dzevanhu, Muzvare Nozipho Moyo, vanoti kwavari kugadzwa kwaVaMnangagwa kuve mutungamiri wenyika kwakafanana nekuenderera mberi nehutungamiri hwaVaMugabe vachiti vaviri ava vakafanana. Muzvare Moyo vanoti VaMnangagwa ndemumwe wevatungamiri vebato reZanu PF vane chekuita nekuurayiwa kwevanhu mumatunhu eMatabeleland neMidlands panguva yeGukurahundi. Mumwe mugari wemuBulawayo uyo akangozvidoma nezita rekuti Chirandu anotsinhirawo achiti vanhu vanogona kukasika kufara vachitambira hutongi hutsva hwaVaMnangagwa, asi vozoona kuti makudo mamwe chete naVaMugabe. Vamwe vanoti mumamwe mashoko avakataura kuvatsigiri vavo neChitatu, VaMnangagwa vakatadza kutora mukana wekuratidza kuti vanoregerera VaMugabe nemudzimai wavo, Amai Grace Mugabe, pamwe nevamwe vanhu vaisada kuti vave mutungamiri webato nenyika. Asi VaDidmus Dewa, vachitaura semuongoriri wezvematongerwo enyika anoshanda akazvimirira, vanoti mashoko aVaMnangagwa anofanirwa kunzwisiswa seaitaurwa nemunhu ange aine mufaro mukuru mushure mezvakaitika kwavari. VaDewa vanoti munhu wese anotarisira kuti VaMnangagwa vagadzirise zvakakanganiswa zvose panguva yehutongi hwaVaMugabe kusanganisira nyaya yeGukurahundi. Mutori wenhau anoshanda akazvimirira ega, Thelma Chikwanha, anoti VaMnangagwa vane mukana wakakura wekuyananisa vanhu munyika pamwe nekubuda pachena pamusoro penyaya yeGukurahundi senzira yekugadzirisa nyaya iyi. Asi VaMnangagwa vakaudza mapepanhau ekuBritain kare vachiti munhu chaiye anofanirwa kurovererwaa panyaya yeGukurahundi ndi VaMugabe pachavo sezvo vaive ivo mutungamiri wenyika panguva iyi. Izvi zvinotsigrwawo naVaMagura Charumbira vanove mutsigiri weZanu PF, avo vanoti VaMnangagwa pachavo munhu anodiwa nevanhu nekuti vane mutsa. Asi murongi wemabasa musangano reAbammeli Human Rights Lawyers Network, VaTineyi Mukwewa, vanoti zvakakosha kuti VaMnangagwa vave vanotaura nezvenyaya yeGukurahundi. Vanhu vanopfuura zviuru makumi maviri vanonzi vakaurayiwa panguva yeGukurahundi. VaMugabe havana kumboda kukumbira ruregerero panyaya iyi kunze kwekufananidza nguva iyi nekupenga kunogona kuitika kuvanhu. Vanhu munyika nepasi rose vakamirira kunzwa nekuwona zvichaitwa naVaMnangagwa mumazuva mashoma ari kutevera mukugadzirisa nyaya iyi pamwe namatambudziko akatarisana nenyika. No media source currently available 	https://www.voashona.com/a/zimbabwe-emerson-mnangagwa-criticized-for-gukurahundi/4132074.html
health	Hurumende Inoti Vane Makore Gumi neMatanhatu Vave Kukwanisa Kubayiwa Nhomba yeCovid-19	Bazi rinoona nezvehutano razkaivisa kuti vechidiki vari pakati pemakore gumi nematanhatu negumi nemanomwe vave kukwanisa kuti vatange kubaiwa nhomba yeCovid-19 yemhando yeSinovac. Mugwaro ravo kuvatori venhau bazi rezvehutano rinoti danho iri rakatorwa mushure meongororo dzakaitwa uye nekurudziro kubva kusangano reZimbabwe Medicines Control Authority of Zimbabwe. Hurumende inoti yazivisa matunhu ose, zvikoro zvepamusoro, pamwe nenzvimbo dzinobayirwa nhomba kuti dzichitange kubaya nhomba vana vemazera aya. Vaimbova gurukota rezvehutano Dr Henry Madzorera, vanoti vazhinji havasati vanzwa nezveongororo yakaitwa iyi asi vachiti havo idanho rakanaka chose. Vakurudzirawo hurumende kuti ibudise zvakabuda muongoro iyi kuti vashandi mune zvehutano vaite basa vakasununguka uyevo kuti vezvehutano vakwanise kukurudzira vana ava kuti vabaiwe nhomba. No media source currently available Hatina kukwanisa kubata mutauriri webazi rezvehutano, VaDonald Mujiri sezvo vange vasiri kudaira nharembozha yavo.	https://www.voashona.com/a/hurumende-inoti-vane-makore-gumi-nematanhatu-vave-kukwanisa-kubayiwa-nhomba-yecovid-19/6296248.html
politics	Gamba reNyika, VaKenneth Manyonda, Vanoradzikwa kuNational Heroes' Acre	Gamba renyika, VaKenneth Vhundukai Manyonda, avo vakashaya svondo rapfuura varadzikwa panzvimbo inovigwa magamba enyika yeNational Heroes Acre muHarare, mutungamiriri wenyika, VaEmmerson Mnangagwa, vachikurudzira makanzuru ekumaruwa kuti aise zvese zvinodiwa kukwezva vemaindasitiri nevemabhizimisi. VaMnangagwa varumbidza mushakabvu semurwi wehondo yesununguko, mumiriri wevashandi pamwe nemushandi wehurumende aida kusimudzira vanhu kuti vagare zvakanaka. Vati VaManyonda vakaratidza izvi pakurarama kwavo kwese vachiti vakaita zvirongwa zvakawanda zvekusimudzira vanhu kumaruwa apo vaimirira Bhuhera North muparamende, vachiti hurumende yavo yave kutevedza zvido zvavo nekuvaka maindasitiri pamwe nekumakwezva kuti aendewo kumaruwa. Vanoti nekuda kwaizvozvo, makanzuru ekumaruwa anofanira kuona kuti maGrowth Point ese ane zvikwanisiro zvinokwezva vemaindasitiri. Vatiwo mari inobva kuhomwe yeDevolution Fund inofanira kushandiswa pamabasa ekusimudzira hupenyu hwevanhu, vakatiwo vanhuwo vanofanira kutsigira hurumende mukusimudzira maruwa nekuvaka kunzvimbo idzi nekuita mabasa anoita kuti vagari veko vawanewo mari yakawanda. Vatiwo kumaruwa kunoda magetsi kuti kubudirire vachiti ivo pachavo vatove nezvirongwa zvekusimudzira vanhu nekuvawanisa mvura zvakaita sePresidential Borehole Drilling Scheme. Asi mutungamiriri wesangano rinomirira varairidzi vekumaruwa reAmalgamated Rural Teachers Union of Zimbabwe, VaObert Masaraure, vaudza Studio 7 kuti vanhu kumaruwa vachiri kurarama hupenyu hwepasipasi izvo zvasingatarisirwi makore anodarika makumi mana nyika yawana rusununguko. Izvi zvatsigirwa nevanoongorora zvematongerwo enyika vakazvimirira, Dr Wurayayi Zembe, avo vati hazvigoni kuti kumaruwa kuve nebudiriro iwo magetsi achitonetsa mumaguta nemadhorobha. VaMnangagwa vati VaManyonda munhu akaziva kuti kutorerwa ivhu zvainge zvisina kunaka ndosaka vakazotanga basa rekuona kuti ivhu radzoka kuvanhu vari mumasangano anomirira vashandi pamwe nemapato ezvematongerwo enyika. VaManyonda, avo vakazvarwa muna 1934, vakave nhengo yemapato akaita seNational Democractic Party, ZAPU neZANU uyewo vakambotungamira sangano reAfrican Trade Union Congress. Pakapera hondo, VaManyonda vakave mumiriri weBuhera North muparamende kubva muna 1985. Vakaitawo mutevedzeri wegurukota rezvekuburitswa kwemashoko, (Information, Posts and Telecommunications), vakazove Gavhuna wedunhu reManicaland vasati vaenda pamudyandigere. VaManyonda, avo vakashaya nemusi weChitatu chapfuura vari kuchipatara cheNew Marlborough Hospital, vave nemakore makumi masere nemasere (88), ndivo vange vave Ishe Nerutanga, uye vasiya vana vana. No media source currently available 	https://www.voashona.com/a/6841746.html
business	Mafuta eKufambisa Dzimotokari Oshaikwa muNyika	Pane mashoko ekuti Zimbabwe yasara nemafuta ekufambisa dzimotokari asara munyika anokwana svondo rimwe chete chete sezvo Reserve Bank of Zimbabwe iri kutatarika kuwana mari yekunze yekupa vemagaraji kuti vatenge mafuta aya. Mune dzimwe nzvimbo dzakawanda munyika, motokari dzakawanda dzange dziri mumutsetse dzichitsvaga mafuta peturu nedhiziri. Izvi zviri kuitika kunyangwe hazvo mutungamiri wenyika VaEmmerson Mnangagwa vakazivisa vanhu kwaZvimba, Mashonaland West neMugovera kuti mafuta aya harisi dambudziko. Hurumende yakambozivisawo kuti yainge yawana chikwereti chekutenga mafuta. Hatina kukwanisa kubata gavhuna weRBZ Doctor John Mangudya kuti tinzwe divi ravo sezvo nharembozha yavo yange isiri kudairwa. Gurukota rezvemhando dzemoto Doctor Joram Gumbo vanoti zvinhu zvinenge zvisina kumira zvakanaka kuRBZ panyaya yemari. Vati izvi zviri kukonzerwa nenyaya yekuti zvinhu zvinoda mari yekunze zvawandisa. Mashoko aya atsinhirwawo negurukota rezvemari Muzvinafundo Mthuli Ncube avo vati mari yave kushomeka sezvo RBZ yave kubhadhara mari dzakawanda kune vanochera goridhe neplatinum. Vamwe vemakambani ekunze akaita seRio Zimbabwe vange voendesa RBZ kumatare idzimhosva nekukundikana kuvapa mari dzavo. No media source currently available 	https://www.voashona.com/a/mafuta-ekufambisa-dzimotokari-oshaikwa-munyika/4678232.html
health	Bazi rezveHutano Rinoti neSvondo Hakuna Akafa neCovid-19 Uye Vatanhatu Chete Ndivo Vakabatwa neChirwere Ichi	Bazi rezvehutano rinoti vanhu vatanhatu chete ndivo vabatwa nechirwere cheCovid-19 munyika yose pavanhu vanodarika mazana matanhatu nevaviri kana 602 vavhenekwa uye hapana kana mumwe chete akafa. Vanhu vakabatwa nechirwere cheCovid-19 ava vose havana nhoroondo yekumboshanya kunze kwenyika. Izvi zvave kureva kuti huwandu hwevanhu vabatwa nechirwere ichi hwasvika pazviuri zvitanhatu zvine mazana mana negumi nevaviri kana kuti 6,412. Huwandu hwevanhu vafa nechirwere cheCovid-19 munyika huchiri pazana nemakumi mapfumbamwe nevatanhatu kana kuti 196. Vanhu vapora vanosvika zviuru zvishanu zvine makumi matanhatu nemumwe kana kuti 5, 061 zvichitevera kupora kwevanhu vashanu kuMashonaland East. Dzimwe nyanzvi munyaya dzezvehutano nehama dzevafi dzinoti vamwe vanhu vari kufa vangadai vasiri kufa dai vashandi vemuzvipatara kusanganisira vakoti navanachiremba vasiri kuramwa mabasa. Mutevedzeri wemutungamiri wenyika vari gurukota rezvehutano VaConstantino Chiwenga vari kukurudzira vashandi ava kuti vadzokere kumabasa zvichemo zvavo zvichizeyiwa asi zvinenge zvakona n’anga murapwa achida. Sachigaro weHealth Services Board Dr Paulinus Sikosana vatendawo kuStudio 7 kuti hapana chati chafamba muhurongwa hwekuti vashandi mubazi rezvehutano vadzoke kumabasa. Mutungamiri wesangano revakoti reZimbabwe Nurses Association VaEnoch Dongo vanoti havasi kuzodzokera kumabasa kusvika zvichemo zvavo zvagadziriswa. No media source currently available Zvichakadaro, mashoko atumirwa studio 7 neAfrican Union achibva kuAfrica Centers for Disease Control and Prevention anoratidza kuti vanhu miriyoni imwe chete nezviuru mazana maviri kana kuti 1, 2 million vabatwa nechirwere ichi muAfrica. Vafa vasvika zviuru zviri nemakumi mapfumbamwe nemazana mana nemakumi matatu kana kuti 29, 430. Vapora vave kuda kusvika zviuru mazana mapfumbamwe zvine makumi matanhau nemapfumbamwe kana kuti 969, 000. Huwandu hwevanhu vabatwa nechirwere checoronavirus pasi rose hwadarika mamiriyoni makumi maviri nemashanu kana kuti 25 million.  Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana ne makumi masere nemaviri kana kuti 182,000. Vafa pasi rose vachidarika zviuru mazana masere zvine makumi mana nematatu kana kuti 843, 000. Vapora vachidarika mamiriyoni gumi nematanhatu nezviuru mazana mana kana kuti 16, 4 million.   	https://www.voashona.com/a/bazi-rezvehutano-rinoti-nesvondo-hakuna-akafa-necovid-19-uye-vatanhatu-chete-ndivo-vakabatwa-nechirwere-ichi/5563970.html
business	Vatungamiri veSADC Votarisirwa Kuparura Gwara reHupfumi	Vatungamiri veSADC neChitatu vari kutarisirwa kunyorerana chibvumirano chekuita mushandira pamwe pakugadzirisa maindasitiri kuitira kuti nyika dzavo dziwane pundutso. Chibvumirano ichi chiri kutarisirwa kuti chinge chiri chemakore makumi mana nemanomwe kubva muna 2015 kusvika muna 2063. Munyori weSADC, Dr Stergomena Lawrence Tax, vanoti chibvumirano ichi chikanyoreranwa, nyika dzemuSADC dzichabudirira zvakanyanya munyaya dzezvehupfumi. Hurongwa hwe SADC hwakanangana nekuumba maindasitiri, kuita mushandira pamwe mukutengeserana sezvinoitika mu European Union, pamwe nekukwenenzvera zvinotengeswa neSADC kuitira kuti zviwane mari yakawanda kana zvotengesa. Misangano yemakurukota navana mazvikokota yakatanga neMugovera senzira yekuronga hwaro hwemusangano wevatungamiri venyika idzi. Nyanzvi munyaya dzezvehupfumi vachishanda nesangano reLabour and Economic Development Reserch Institute of Zimbabwe, VaProsper Chitambara, vanoti havaone Zimbabwe ichibuda nechouviri. Asi mutevedzeri wemutungamiri wesangano reZimbabwe National Chamber of Commerce, VaDavison Norupiri, vanoti Zimbabwe ichakwanisa kubudirira ikashanda zvakanaka nedzimwe nyika. No media source currently available 	https://www.voashona.com/a/zimbabwe-economy/2739651.html
health	Huwandu hweVari Kufa neCovid-19 Hwoderara Asi Nyanzvi Dzinoti Haisi Nguva yeKupemberera	Apo huwandu hwevanhu vari kubatwa nekufa nechirwere cheCovid-19 huri kuramba huchiderera, nyanzvi munyaya dzezvehutano dziri kukurudzira vanhu kuti vasarivare nekuti chirwere ichi chinogona kudzoka zvakare zvine hukasha. Nemusi weChina mukuru anoona nezvezvirwere zvekutapuriranwa mubazi rezvehutano Dr Portia Manangazira, vanoti vanhu vanofanira kuramba vachitevedzera kurudziro iri kupihwa yekuzvidzivirira nekupfeka mamamasiki, kugeza maoko, kusaita magungano nezvimwe. Mukuru musangano reCommunity Working Group on Heath, VaItai Rusike, vatsinhirawo mashoko aya vachiti vanhu vanofanira kuramba vakangwarira kuti vasatapurirwe chirwere. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu nezviuru mazana manomwe kana kuti 3,7million vabatwa nechirwere cheCovid-19 muAfrica. Vanhu vafa vasvika zviuru makumi mapfumbamwe nezvitanhatu zvine mazana manomwe nemakumi matatu nevaviri kana kuti 96, 732. Vapora muAfrica vadarika mamiriyoni matatu nezviuru mazana maviri kana kuti 3, 2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana manomwe kana kuti 1,7 million. North Africa ine vanhu vabatwa nechirwere ichi vadarika miriyoni imwe chete. Huwandu hwevanhu vabatwa nechirwere cheCovid-19 pasi rose hwadarika zana remamiriyoni nemanomwe kana kuti 107 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana nemakumi manomwe nechimwe kana kuti 471 000, vabatwa nechirwere ichi vachidarika mamiriyoni makumi maviri nemanomwe kana kuti 27 miillion. Pasi rose, vanhu vafa nechirwere ichi vanodarika mamiriyoni maviri nezviuru mazana matatu kana kuti 2,3 million. Vapora pasi rose vadarika mamiriyoni makumi matanhatu ana kuti 60 million. No media source currently available  	https://www.voashona.com/a/huwandu-hwevari-kufa-necovid-19-hwoderara-asi-nyanzvi-dzinoti-haisi-nguva-yekupemberera/5774426.html
health	Nyanzvi muNyaya dzeHutano hwePfungwa, Doctor Nzuzu, Vobatsira Vane Matambudziko eZvinodhaka Vari kuZimbabwe	Chizvarwa cheZimbabwe chinogara muJacksonville mudunhu reFlorida muAmerica, Doctor Emmanuel Nzuzu, avo vanove nyanzvi munyaya dzehutano hwepfungwa pamwe nezvekubatsira vane dambudziko nezvinodhaka, vanoti vakazvipira kubatsira vane dambudziko rezvinodhaka vari kumusha. Doctor Nzuzu pari vari zvino vari kumusha kuZimbabwe uko vari kushanda nevanhu vane matambudziko ekutadza kusiya zvinodhaka zvakasiyanasiyana zvinosanganisira mbanje, mapiritsi nedoro, kuburikidza nekuita misangano. Doctor Nzuzu, avo vave nemakore anodarika gumi nemanomwe vachiita basa rekudzidzisa vane matambudziko nezvinodhaka kuburikidza nekushanda muzvipatara zvakasiyanasiyana pamwe nedandemutande ravo, vanoti vakaenda kuZimbabwe nekuona kukura kwedambudziko nezvinodhaka ravanoti rabata nyika. Vanoti kubva pavasvika kuZimbabwe muna Mbudzi, vaita misangano miviri muHarare, uye vane tarisiro yekuti vachange vachiita mimwe misangano kunze kweHarare. Doctor Nzuzu vanoti kune vanoda kubatsirwa vanokwanisa kuvabata panharembozha yavo yavari kushandisa muZimbabwe inoti + 263 776 505 052, kanawo kutsvaga bhuku ravo rakanangana nekubatsira vanenge vaine matambudziko ekukundikana kusiya zvinodhaka rinonzi, “How to Stay Sober”. Vanoda rubatsiro vanokwanisawo zvakare kuenda padandemutande ravo rinoti https://www.howtostaysober.info, apo vanhu vanogona kuenda vachiwana zvidzidzo zvekuti vangakwanise sei kusiya zvinodhaka. Doctor Nzuzu vakaberekerwa kuChipinge vakazoenda kuAmerica muna 2003. No media source currently available 	https://www.voashona.com/a/6876507.html
politics	Kutongwa kweMhosva Kunovhurwa Nyika Ichikurudzirwa Kurwisa Huori	Mutevedzeri wemukuru wetatongi vematare edzimhosva, VaLuke Malaba, vanoti zvakakosha kuti vatongi vematare nemamwe mapazi ose ane chekuita nemitemo kusanganisira bazi rezvemitemo, mapurisa, pamwe nemagweta, vave pamberi mukurwisa huwori munyika. Vachitaura pakuvhurwa zviri pamutemo kwekotoro yekutanga yematare muBulawayo, VaMalaba vati zvakakosha kuti vebazi reJudicial Services Commission, kana kuti JSC, vashande pamwe nehurumende kuti pave nematanho akasimba mukurwisa huwori munyika. VaMalaba vati huwori hunokanganisa veruzhinji kunyanya varombo kuti vawane kutongwa kwakanaka panyaya dzavanounza kumatare, vakati veJSC vari mushishi kushanda nemapurisa pamwe nehofisi yemuchuchisi mukuru, pakuita chibvumirano pamusoro pemabatirwo anofanirwa kuita nyaya dzine chekuita nehuwori. VaMalaba vatiwo zvakakosha kuti vanhu vose vanenge vane nyaya kumatare vawane magweta anovamiririra uye kuti mari dzinobhadharwa kumatare epamusoro dzive dziri pasi kuitira kuti veruzhinji vakwanise kushandisa matare aya zviri nyore. Mamwe magweta ataura neStudio 7 varumbidza mashoko avaMalaba. Gweta, VaDumisani Dube, vati Justice Malaba zviri pachena kuti huwori huri kukanganisa zvakawanda munyika vakati Justice Malaba vagona pakusimbisa kuti huwori hurwiswe. Mukuru mukuru weZimbabwe Lawyers for Human Rights, VaLizwe Jamela, kuchamhembe kwenyika vati semagweta anorwira kodzero dzevanhu sangano ravo rinotambira nemufaro mashoko aJustice Malaba ayo vati anoburitsa pachena kukosha kwakaita kuti veruzhinji vakwanise kuti nyaya dzavo dzinzwikwe mumatare pasina chinovhiringidza. Kuvhurwa zviri pamutemo kwekotoro yematare uku kwatanga nekufora kwaitwa nemagweta ehurumende nevanoshanda vakazvimirira pamwe nevatongi vemumatare epasi nevamwewo vashandi vehurumende vanoshanda kumatare edzimhosva vachiperekedzwa neband reZimbabwe Prisons and Correctional Services. Vamwe vagari vange vachiwona vati vafadzwa zvikuru nechiitiko ichi vachiti zvinobatsira kuti veruzhinji vazive mafambisirwo anoitwa zvematare emunyika. No media source currently available  	https://www.voashona.com/a/zimbabwe-opens-legal-year/3678436.html
politics	Masangano eVarairidzi Onyunyuta neHurongwa hweHurumende Hwekuchengeta paZvikoro vana Vakanyora Bvunzo dzeGrade 7	Mamwe masangano anomirira varairidzi munyika ari kunyunyuta nedanho rebazi redzidzo yepasi rekuti vana vakapedza kunyora bvunzo dzeGrade 7 svondo rino varambe vachienda kuchikoro kuitira kuti vadzidziswe nezvavachanosangana nazvo mberi, kana kuti “Life Orientation”. Sangano renhau repadandemutande, reZIMLIVE inoti sangano reProgressive Teachers Union of Zimbabwe, PTUZ, rakati hurumende haina kunzwawo kubva kwariri payakatora danho iri. Ukuwo, sangano reZimbabwe Teachers Association, ZIMTA, ratiwo kunyange hurongwa hwehurumende hwakanaka, rinoona sekunge hurumende yakaona kuti vana ava vari kukasika kunyora bvunzo zvoita kuti hurumende ide kuramba iinawo vachiwana zvekuita. Mutauriri wesangano iri VaGoodwell Taderera vanoti havaoni vana vachizoramba vachienda kuzvikoro sezviri kutarisirwa nehurumende kana vachinge vatonyora bvunzo dzavo. Mutungamiri weAmalagamated Rural teachers Union of Zimbabwe, ARTUZ, VaObert Masaraure vanotiwo sangano ravo harina kubatwa naro nebazi redzidzo yepasi pahurongwa uhwu, vachiti danho iri rekudzidzisa vana remangwana ravo rangorohwa zvechibhubhubhu nehurumende sezvo varairidzi vacho vasina kumbudzwa kuti chii chavachange vachiita. No media source currently available VaMasaraure vanoti sesangano vanokurudzira kuti pane vekurongwa kwakakwana. Ukuwo mutungamiri weProfessional Educators Union of Zimbabwe, PEUZ, VaWilson Makanyaire vari kungoimbawo rwiyo rwumwechete rwekuti hurumende yakaita zano ndega isina kugara pasi nevashandi vayo, vanove varairidzi. No media source currently available Asi mutauriri webazi redzidzo yepasi VaTaungana Ndoro, vaudza Studio 7 kuti chirongwa chekuti vana veGrade 7 varambe vari pachikoro kunyange vakapedza kunyora bvunzo dzavo chakanangana nekuti vawane mukana wekudzidziswa nezvavachanosangana nazvo mberi, kana kuti “Life Orientation”. VaNdoro vanoti varairidzi vanofanirwa kunzwisisa kuti hazvirevi kuti kana vana vanyora bvunzo zvikoro zvave kubva zvavharwa.	https://www.voashona.com/a/6790398.html
politics	Zvizvarwa zveZimbabwe Zvoronga Kuratidzira Pamberi peMusangano weUNGA	Zvimwe zvizvarwa zveZimbabwe zviri kunze kwenyika zviri kuronga kunoratidzira kuNew York, panguva ichaitwa musangano weUnited Nations General Assembly, UNGA, wechimakumi manomwe nembiri, uyo mutungamiri wenyika VaRobert Mugabe vari kutarisirwa kupinda svondo rinouya. Mumwe wevari kutungamira hurongwa uhwu, Muzvare Savanna Madamombe vanoti vane zvakawanda zvavari kunyunyuta nazvo zvinosanganisira kurambidzwa kuvhota kwevari kunze kwenyika uye kuti hurumende haisi kuzvipa mukana wekutaura nhuna dzavo. Muzvare Madamombe vanoti zvimwe zviri kuvashungurudza kushandiswa kwemari kwavanoti kusina kutsarukana munzendo dzaVaMugabe, avo vanonzi vari kutarisirwa kusimuka nechikwata chevanhu vanodarika makumi manomwe. Zvinonzi mumwe nemumwe wevanhu ava, avo vanonzi vanosanganisira mhuri yavo, anonzi achange achipiwa mari inoita chiuru nemazana mashanu emadhora semari yekushandisa pazuva. Gore roga roga zvizvarwa zveZimbabwe zvinoungana muNew York zvichiratidzira panoitwa musangano uyu. No media source currently available 	https://www.voashona.com/a/zimbabwe-politics-unga-mugabe-demonstrations/4027109.html
business	Zimbabwe Inopihwa $961 Million neIMF	Zimbabwe nhasi yatambira mazana mapfumbwamwe nemakumi matanhatu nerimwe emamiriyoni emadhora ekuAmerica (US$961m) kubva kuInternational Monetary Fund (IMF) pasi pechirongwa chesangano iri chekugadzirisa nyaya dzehupfumi munyika dzepasi rose uhwo hwavhiringwa nedenda reCovid-19. Izvi zvaziviswa negurukota rezvemari, VaMthuli Ncube, pamwe nagavhuna webhanga guru renyika reReserve Bank of Zimbabwe, Dr John Mangudya. Mumashoko avo kuvatori venhau, vaviri ava vati zvaitwa neIMF izvi zvichasimbisa mari yemuno. Vati mari iyi ichashandiswa zvakajeka kutsigira mabasa ehutano, dzidzo, vanotambura, kusimudzira maindasitiri, mabasa ekurima, kugadzirisa migwagwa nezvimwe. Vati imwe mari yabva kuIMF, iyo yapihwa Zimbabwe pasi pechirongwa cheSpecial Drawing Rights, ichashandiswawo mukurwisa Covid-19, nyaya dzehutano, dzidzo nekubatsira vanotambura nezvimwe ichashandiswa kutenga nhomba. Asi mamwe mapato anopikisa munyika audza Studio 7 kuti VaNcube vanofanira kutsvaga mvumo yekushandisa mari iyi kubva kuparamende. Mumiriri weHatfield muparamende, Dr Tapwia Mashakada veMDC-T, vanove zvekaare gurukota rinoona nezvemari mubato iri vati zvakakosha kuti Zimbabwe yawana ruyamuro rwekusimudzira hupfumi hwayo panguva ino yeCovid-19. Vatiwo chinodiwa chakakosha kuti mari iyi ishandiswe pajekerere. Vati dare reparamende rinofanira kuve nechekuita nekushandiswa kwemari iyi. Izvi zvatsigirwa nemutevedzeri wemutauririri weMDC Alliance, VaClifford Hlatywayo, avo vaudza Studio 7 kuti paramende ndiyo inomirira vahu nekudaro ndiyo inofanira kugara pasi kuti mari iyi yoshandiswa sei. Vati vana veZimbabwe vanofanira kubatana mukuona kuti mari iyi yashandiswa zvakanaka. Hatina kukwanisa kunzwa kubva kubato reZanu PF sezvo mushandi mukuru mubazi rekuburitswa kwemashoko mubato iri, VaTafadzwa Mugwadi, vange vasati vapindura mibvunzo yedu pataenda pamhepo. Nyanzvi munyaya dzehupfumi, vachishanda nesangano reLabour, Economic Devopment Research Institute of Zimbabwe, Dr Prosper Chitambara, vaudza Studio 7 kuti mari yabva kuIMF iyi hachisi chikwereti nekudaro inofanira kushandiswa zvine hungwaru. Vatiwo mari iyi inofanirawo kushandiswa panyaya dzekuvandudza mabasa emuvura nekugaya mumagetsi vachiti kana izvi zviripo vekunze vanouya kuzosima mari dzavo munyika. IMF yakapa nyika dzepasi rose mazana matanhatu nemakumi mashanu emabhiriyoni emadhora ekuAmerica kuti dzisambaradze hupfumi hwadzo uhwo hwuri kuvhiringwa nedenda reCovid-19. Mune imwewo nyaya komisheni inoona nezvekushanda kwevatongi vematare munyika, Judicial Service Commission, (JSC),nhasi yaziviisa kuti bvunzo dzekutsvaga vatongi vapfumbamwe vedare repamusoro idzo dzakambomiswa zvichitevera kuvharwa kwenyika nekuda kwedenda reCovid-19, dzave kuzoitwa svondo rinouya kutnga musi wa30 Nyamavhvhu kusvika musi wa1 Gunyanya. Pane vanhu makumi matatu nevashanu vachapinda mubvunzo idzi vanosanganisira mukuru wevatongi vematare amajisitiriti, kana kuti Chief Magistrate, VaMunamato Mutevedzi. Muchiziviso chayo nhasi, JSC yati bvunzo idzi dzichaitirwa kuhotera yeRainbow Towers. Munguva ino yedenda reCovid-19, JSC inoti haisi kukurudziri veruzhinji kuti vaende kubvunzo idzi ichiti dzichange dzichiburitswa pamadandemutane ayo eFacebook neTwitter uyewo panhepfenyuro yeZimbabwe Broadcasting Corporation. No media source currently available 	https://www.voashona.com/a/zimbabwe-receives-961-million-us-dollars-from-imf/6014646.html
health	Zvizvarwa zveZimbabwe Zviri muSouth Africa Zvotaura nezveCoronavirus	Mutungamiriri wenyika yeSouth Africa VaCyril Ramaphosa nemusi weSvondo vakatora matanho akaomarara mukuyedza kurwisa pamwe nekudzivirira kupararira kwechirwere checoronavirus chatekeshera pasi rose Vanhu makumi matanhatu nevana vabatwa nechirwere ichi munyika iyi. VaRamaphosa vakazivisa kuti South Africa kutanga nemusi weChitatu inenge yave kuvhara mimwe miganhu yayo uyo kurambidza kushanyira kana kutambira vanhu vari kubva kunyika dzabatwa nechirwere ichi dzinosanganisira Italy, Iran, South Korea, Iran, Spain, Germany, US, Britain ne China. Zvikoro zviri kuvharwawo musi uyu uye vanhu vari kurambidzwa kuungana kusanganisirawo kumiswa kwemitambo. MuSouth Africa mune zvizvarwa zveZimbabwe zvakawanda zviri kubatwa mumambure ezviri kuitwa kudzivirira chirwere ichi. VaOffice Jaka, avo vanobva kuKwekwe, vanoti vane chivimbo chekuti South Africa ichakwanisa kupedza dambudziko iri kunyange hazvo riri basa guru. Asi va Jaka vanoti varikunyanyo shungurudzika zvikuru, nevana vavo vaviri varikuita zvidzidzo zveElectrical Engineering kuChina. VaEmmanuel Mboti vanotiwo kunyangwe hazvo zvaitwa naVaRamaphosa zvakanaka, vichakanganisa hupfumi hwenyika yavo. Vaenderera mberi vachiti kumiswa kwemitambo kuchakanganisa kurarama kwevakawanda. Chimwewo chizvarwa cheZimbabwe chechidiki, chinogara muSouth Africa, VaMunyaradzi Mukanyiwa, vanoti vanowirirana nemashoko ataurwa naVaMbote. No media source currently available   	https://www.voashona.com/a/zvizvarwa-zvezimbabwe-zviri-musouth-africa-zvotaura-nezvecoronavirus-/5331060.html
politics	Mapato eMDC Alliance neMDC-T Otarisirwa Kunetsana Pamusoro peZita	Pave nemaonero akasiyanasiyana pagakava ramuka pamberi pesarudzo dza2023 pakati pemapato eMDC Alliance neMDC-T pamusoro pezita rekuti MDC Alliance, zvichitevera mashoko emutungamiri weMDC-T, VaDouglas mwonzora ekuti vanogona kupinda musarudzo dz2023 vari pasi pezita rekuti MDC alliance. Mmwe wevatevedzeri vemutungamiri weMDC Alliance, VaTendai Biti, vakazobudawo zvakare panhepfenyuro yeHeart and Soul Television vachiti bato ravo ringangopinda musarudzo riri pasi perimwe zita kuitira kuti nyaya yezita isazovakanganisa. Asi VaBiti vanonzi vakati vanofanirwa kuramba vachishandisa zita rekuti MDC, vozoisa rimwe mberi risiri Alliance kuitira kuramba vakabata rutsigiro rwavanga vaunganidza pasi peMDC Alliance. Vanoongorora zvematongerwo enyika vachishanda vakazvimirira, VaRejoice Ngwenya, vanoti VaMwonzora nebato ravo reMDC-T havafanirwe kuswera vachida kukambira zita rekuti MDC Alliance nekuti kubva zvakabuda mutongo wedare reSupreme Court uchiti MDC-T ndiro bato riri pamutemo, pamwe chete nekutora pfuma yose yeMDC Alliance, zvakatoratidza kuti mapato aya akasiyana. VaNgwenya vanoti MDC-T inofanirwa kuramba iri mudanga rayo, kwete kuti ide kukanganisa zvakare vari kumhanya vari mugwanza reMDC Alliance. Vanotiwo hazvizoshamisi kuona MDC-T ichipinda musarudzo ichinzi MDC Alliance, vachiti pasi peZanu PF chese chinhu chinogona kuitika. Vamwe vanoongorora zvematongerwo enyika vari nhengo yeZanu PF, VaGilbert Dzikiti, vanotiwo sezvo MDC-T riri iro bato rakaonekwa nedare reSupreme Court kuti ndiro riri pamutemo, zviri pamutemo kuti bato iri rive iro rinopinda mumubatanidzwa weMDC Alliance. VaDzikiti varambawo zvakare mashoko kana muono wekuti Zanu PF ndiyo ine chekuita nekunetsana kuri mumapato maviri aya, vachiti matambudziko ari muMDC haana kutanga nhasi asi kuti akakonzerwa nevaive mutungamiri webato iri, mushakabvu VaMorgan Tsvangirai mushure mekudoma kwavo vatevedzeri vavo vaviri, uye nekuda masimba kwevamwe vari mubato iri. No media source currently available 	https://www.voashona.com/a/zimbabwe-political-panel-mdc-alliance-mdc-t-fight-over-mdc-alliance-name/5941174.html
politics	Amnesty International Inoti Zimbabwe Irikuramna Ichityora Kodzero dzeVanhu	Sangano rinorwira kodzero dzevanhu reAmnesty International neChitatu rakaburitsa gwaro remamiriro akaita nyaya dzekodzero dzevanhu pasi rose rikati kodzero dzevanhu dzirikuramba dzichityorwa munyika dzakawanda kusanganisa Zimbabwe. Gwaro iri rinonzi Amnesty international 2014/15: The State of the Worlds Human Rights. Sangano iri rinoti hurumende yeZimbabwe iri kuenderera mberi ichityora kodzero dzevanhu nekuvaita kafiramberi uye kudzinga zvisiri pamutemo vanhu vakagara kunzvimbo dzakaita seChingwizi uye kupurazi reManzou kuMazowe iro riri kupihwa mudzimai wemutungamiri wenyika amai Grace Mugabe. Nyaya yekusaitawo kuti mitemo yose ienderana nebumbiro idzva remitemo inonzi irikupawo kuti kodzero dzevanhu dzityorwe. Sangano iri rati mutungamiri wenyika VaRobert Mugabe avo vanove sachigaro weAfrican Union neSADC vanofanira kuona kuti kodzero dzevanhu dzachengetedzwa. Chipangamazano muAmnesty international kuchamhembe kweAfrica VaSimeon Mawanza vanoti zvakakosha kuti Zimbabwe igadzirise zviri kunetsa munyika izvi. No media source currently available Hatina kukwanisa kubata gurukota rezvekuburitswa kwemashoko VaJonathan Moyo kuti tinzwe divi rehurumende. Asi tabata nhengo yePolitburo yeZanu-PF VaMunyaradzi Paul Mangwana avo vanoti mashoko eAmnesty International ndeemugotsi matsuro sezvo iri kunyora ichida kufadza hurumende dzekumawirira. Vanoti hurumende idzi dzakarimirana kumuganhu kubva zvayakatorera minda. No media source currently available Asi Amnesty International inoti haiwane rutsigiro kuhurumende idzi asi kubva kuvanhuwo zvavo.	https://www.voashona.com/a/zimbabwe-politics/2659122.html
politics	VaHaruzivishe Vanowanikwa Vaine Mhosva yeKukurudzira Mhirizhonga	Nhengo ye MDC Alliance National Executive Council, VaMakomborero Haruzivishe, vakawanikwa nezuro vaine mhosva yekukuridzira mhirizhonga uye kuramba kuteerera zvaitaurwa nemapurisa. Izvi zvaitika zuva rimwe chete mushure mekunge hurumende yeAmerica yabudisa gwaro rinoshora kutyorwa kwekodzero dzevanhu muZimbabwe. Richinyora paTwitter paro, bato reMDC Alliance rinoti kuwanikwa kwaitwa VaHaruzivishe vaine mhosva, ndehumwe humbowo hwekushandiswa kwemitemo sechombo chekushungurudza vanopikisa. Gweta raVaHaruzivishe uye richishanda ne Zimbabwe Lawyers For Human Rights, VaKossam Ncube, vaudza Studio 7 kuti dare redzimhosva richapa VaHaruzivishe mutongo wavo uzere musi weChipiri, svondo rinouya. No media source currently available Asi, mukuru anoona nezvekuburitswa kwemashoko muZanu PF, VaTafadzwa Mugwadi, vaudza Studio 7 kuti vanonzwira VaHaruzivishe tsitsi nekuti vari kushandiswa nevanhu vekunze kwenyika.Vati VaHaruzivishe vanotumwa kuita zvinhu zvisingagoni kuitwa nevanhu ava kunyika dzavo. No media source currently available 	https://www.voashona.com/a/zimbabwe-makomborero-haruzivishe-convicted-kossam-ncube/5836460.html
politics	Dzimwe Nyanzvi Dzinoti Hapana Chichabuda Mukushanya kuZimbabwe kweNhumwa yeUnited Nations	Vanoongorora zvematongerwo enyika vanoti vari kukatyamadzwa zvikuru kuona kuti gwaro rabudiswa nehurumende pamusoro pevanhu vachasangana nenhumwa yeUnited Nations, Amai Alena Douhan, hapana mapato anopikisa kana masangano akazvimirira. Amai Alena Douhan vari muZimbabwe mavari kutarisirwa kuongorora nyaya dzezvirango zvakatemerwa mutungamiri wenyika, VaEmmerson Mnangagwa, nevamwe vakuru mubato reZanu-PF, pamwe chete nemabhizimisi avanodyidzana navo. Amai Douhan vachitarisirwawo kuongorora nyaya yekutyorwa kwekodzero dzevanhu munyika. Gwaro rakabudiswa nehurumende rinoratidza kuti Amai Douhan vachangosangana nemakurukota ehurumende, vakuru veReserve Bank of Zimbabwe, Zimbabwe Human Rights Commission naJustice Luke Malaba. Nyanzvi mune zvematongerwo enyika, vachidzidzisa zvematongerwo enyika paWellesley College, kuMassachusetts, Muzvinafundo Chipo Dendere, vanoti havaoni kuti rwendo rwaAmai Douhan pane zvaruchabudisa sezvo United Nations pachayo isina simba rekubvisa zvirango izvi, vachiti zvirango izvi zvakatemerwa neAmerica, pamwe nemadzisahwira ayo, anosanganisa Britain nedzimwe nyika muEuropean Union. Vanoti chingabatsira vakatemerwa zvirango ndechekuti vataure nenyika dzakatemera zvirango izvi, vachiti panoenda VaMnangagwa kuBritain apa, vanogona kutaura nehurumende yeko, vachiratidza chido chekugadzirisa zvinhu pakati penyika mbiri idzi. Muzvinafundo Dendere vanoti Amai Douhan vanozikanwa zvikuru pamusoro peongororo dzavanoita munyika dzinotyora kodzero dzevanhu, dzakaita seVenezuela, vachiti izvi zvinogona kukonzera kuti vakatemerwa zvirango muZimbabwe vasawana mukana wekumbotererwa nenyika dzakatemera zvirango izvi. No media source currently available 	https://www.voashona.com/a/zimbabwe-political-observers-say-nothing-to-expect-from-un-envoy-visit/6277257.html
health	Vanhu Vokurudzirwa Kugwinyisa Muviri Kuti Vasarwarisa Vakabatwa neCovid-19	Dzimwe nyanzvi munyaya dzezvehutano dzinoti vanhu vanofanirwa kugara vakagwinyisa miviri yavo nguva dzose kuitira kuti kana vachinge vabatwa nechirwere cheCovid-19, vave nemukana mukuru wekupora kubva kuchirwere ichi. Nyanzvi idzi dzinoti zvakakosha kuti vanhu vagare vachiita zvirongwa zvekugwinyisa miviri yavo nguva dzose kuitira kuti vave nehutano hwakanaka. Kugwinyisa muviri uku kunogona kuitwa nenzira dzakawanda, idzo dzinosanganisira kuita zvemitambo, kumhanya, pamwe nekufamba zvinoitakuti vabude, unova mucherechedzo wekuti huwandu hwemafuta ari mumuviri, hunenge huchideredzwa. Mumwe mudzidzisi wepachikoro chemapusoro soro, Doctor Tendai Charity Nhenga, vanoti pavakarwara nedenda reCovid 19 gore rino, vakapiwa mubhedha kwaMutare uko kwavakaona vanhu vaiva vapihwawo mibhedha vakange vaine miviri yakakurisa zvikuru. Doctor Nhenga vanoti pavakaziva nezvedenda iri gore rakapera, vakatanga kuita zvokufamba vachigwinyisa muviri wavo. Vanoti vane chokwadi kuti kusimbisa kwavaiita nyama dzavo kwakabatsira zvikuru mukupora kwavo. Doctor Nhenga vanoti mudzinza ravo mune vanhu vane mhumhu mukuru, pamwe nehuremu husingawirirane nehurefu hwavo. Vanoti vazhinji vevanhu ava vanorwara nezvirwere zveshuga, High Blood Pressure izvo zvinoita kuti vadhererwe nezvirwere zvakawanda, zvinosanganisira Covid-19. Mukuru weDepartment of Chemical Pathology paUniversity of Zimbabwe School of Medicine, Muzvinafundo Hilda Matarira, vanoti veruzhinji vanofanirwa kugara vachigwinyisa miviri yavo kuburikidza nekuita mitambo kana mabasa anoita kuti vabude dikita. Muzvinafundo Matarira vanoti kubudisa dikita mumuviri kunoita kuti tsinga dzinoendesa mweya kumapapu, dzigare dzakavhurika. Muzvinafundo Matarira vanoti paongorora yavakaita kuEpworth nemuHarare, zvakaonekwa kuti vanhu ava vaisaziva kuti denda reCovid 19 rinokwanisa kuparadzirwawo nevanhu vasina zvinoratidza kuti vane denda iri, asi vainaro, izvo vanoti zviri kuita kuti denda iri ripararire zvakanyanyisa. Sangano reDiabetic Association of Zimbabwe rinoti nepamusana pekuti vanhu vakawanda havaongororwi chirwere cheshuga, ndizvo zviri kukwidzawo matenda emoyo, hupofu, nekugurwa kwemakumbo zvokuti Covid 19 ikabata vanhu vakadai vasiri kutora mishonga, inokwanisa kuvauraya. Ongororo yakaitwawo zvakare nebazi rezvehutano inoratidza kuti munhu mumwe chete kubva muvanhu gumi munyika, ane chirwere cheshuga. Mutevedzeri wemukuru anoona nazvematenda asingatapuriranwe mubazi rehutano, Dr Justice Mudavanhu, vanoti hurumende ine hurongwa hwekupinda munzvimbo dzakasiyana siyana ichichenjedza veruzhinji pamusoro pechirwre cheshuga nokuti zvakaonekwa kuti vanhu vanonyanya kuvhiringwa nedenda reCovid 19, vanhu vane zvirwere zveshuga, High Blood Pressure, uye nguva zhinji, vari vanhu vanenge vasiri pamishonga. Asi Dr Madavanhu vanoti chirongwa ichi chakambomiswa nekuda kwemitemo yakatarwa nebazi rehutano iyo isingabvumidze kuungana kwevanhu munguva ino yekurwisa Covid 19.	https://www.voashona.com/a/vanhu-vokurudzirwa-kugwinyisa-muviri-kuti-vasarwarisa-vakabatwa-necovid-19/5770259.html
politics	VaTsvangirai Voita Misangano kuMashonaland East	Mutungamiri webato rinopikisa reMovement for Democratic Change VaMorgan Tsvangirai kutanga nemusi weChishanu vachange vari mudunhu reMashonaland East kwemazuva matatu vachiita misangano nevatsigiri vavo. Bato reMDC-T rinoti VaTsvangirai vari kuitawo misangano iyi kugadzirira sarudzo dzemuna 2018. VaTsvangirai vachange vari paKotwa Growth Point neChishanu vozoita mumwe musangano wechipiri paMutoko Growth Point. Nemusi weMugovera, VaTsvangirai vachange vari kuMarondera kuRudhaka Stadium vasati vasimuka vakananga kuZaire Business Centre kuHwedza. VaTsvangirai mumwedzi yapera vange vachishanyirawo mamwe matunhu akaita seMatabeleland, Mashonaland Central neMasvingo. Mutauriri waVaTsvangirai VaLuke Tamborinyoka vanoti vanhu vakawanda vari kufarira VaTsvangirai vachiti vachavavhotera muna 2018. No media source currently available  	https://www.voashona.com/a/zimbabwe-matongerwo-enyika/3242510.html
business	Hurumende Yokurudzirwa Kuzadzisa Zvivimbiso Zvaichapa Kune Vachatamiswa kuChimanimani neChipinge	Mutungamiri wenyika VaEmmerson Mnangagwa, nhasi vasangana nemadzishe gumi nematatu ekuChimanimani neChipinge kuti vaonesane nezvekukosha kwekuti mhuri dzine misha yakaparadzwa neCyclone Idai dziendeswe kunzvimbo dzinofungidzirwa kuti hadzina kunyanya kutarisana nematambudziko akadai. Bepanhau reHerald rinoti hurumende yakatowana nzvimbo yekuendesa vanhu ava, kunyange hazvo risina kutaura kuti vachaendeswa kudunhu ripi. Kunyange hazvo hurongwa hwekutamisa vanhu uhwu huri kunzi hahusi kumanikidza vagari kutama, vamwe vagari vemumatunhu aya vanoti havasi kuzotambira kurudziro yekuti vasiye misha yavo iyi nezvikonzero zvakasiyanasiyana. Vamwe vanonzi vari kuti havasi kuda kusiya makuva emadzitateguru avo, vamwewo vachiti havasi kuda kusiya minda yavo, umo vanga vachikwanisa kurarama kuburikidza nekurima vachidiridzira nemvura iri mutunzizi twakavapoteredza. Vamwewo ndivo vanonzi vari kuti havasi kufara nedanho iri vachiti havana chivimbo nehurumende panyaya dzekutamisa vanhu idzi, vachipa semuenzaniso kwaChiadzwa nekuTokwe Mkorsi, uko kunonzi vanhu havasati vanyatsogarika. Izvi zvatsinhirwawo nenyanzvi mune zvematongerwo enyika vachitungamira sangano reCentre For Natural Resource Governance, VaFarai Maguwu, avo vanoti zvakakosha kuti hurumende yaVaMnangagwa izadzise zvivimbiso zvainenge yapa kuvanhu. VaMaguwu vanoti hurumende inofanirwa kuvakira vanhu vese dzimba, kwete kuti pazowanikwa vebato reZanu PF chete vachibatsirwa. Vanotiwo nyaya yehuwori inofanirwa kutarisisiswa vachiti hazvishamisi kuti midziyo yekuvakisa nemari zvinogona kupedzisira zvatsakatika. Asi mumwe wevechidiki vebato reZanu PF, VaTafadzwa Mugwadi, vanoti hurumende yaVaMnangagwa yakazvipira kuona kuti vanhu vayo vabatsirwa, saka mutungamiri wenyika aenda pauzima kunosangana nemadzishe. No media source currently available 	https://www.voashona.com/a/zimbabwe-political-panel-cyclone-idai-relocations/4900803.html
health	Vadzidzi Vakawanda Vovhiringirwa Dzidzo neCoronavirus muZimbabwe	Vamwe vabereki vane vana vanofanirwa kunyora bvunzo dzakakosha\ngore rino vanoti vari kutyira kuti vana vavo vacharasikirwa nenguva\nyakakosha yekudzidza nekuda kwechirwere cheCoronavirus. Vanwe vadzidzi vari kuzvikoro zvepamusoro vari kuchemawo nerekuti havana mari yekuti vaite zvidzidzo zvavo zvepaiundaneti sezviri kukurudzirwa nehurumende.\n\nVamwe vabereki vataura neStudio7 vati hurumende inofanirwa kubuda\npachena panyaya yekuti dzidzo yevana vekuprimary nesecondary\nichaenderera mberi sei uye kuti vanofanirwa kunyora bvunzo vachaita\nsei.\n\nMumwe mubereki ane mwana ari kufanirwa kunyora bvunzo dzeGrade7 gore rino, Amai Rudo Makamure, vati vanofunga kuti dai bvumzo dzaendeswa mberi.\n\nMuzvare Tafadzwa Musika avo vanochengeta vana vemukoma wavo vari\nmuGrade 7 neForm 4, vatiwo kunyange hazvo vana vachigona kuverenga vari kumba, maverengero aya anosiyana nepavanenge vari kuchikoro. Vati dai bvunzo, kunyanya dzemuna Chikumi dzaendeswa mberi kuitira kuti vadzidzi vawane nguva yekugadzirira yakakwana.\n\nZvimwe zvikoro zviri kukurudzira kuti vabereki vatengere vana vavo nharembozha kana makombiyuta kuitira kuti vakwanise kudzidza vari kumba vachishandisa indaneti.\n\nMumwe mubereki, Amai Oster Magqoka, vati havazi vose vabereki\nvanokwanisa kuwana mari yekutenga zvinhu zvakadai, uye kubhadhara mari\ninodiwa pakushandisa indaneti. Amai Magqoka vatiti hurumende inofanirwa kupindira ichitaura pachena kuti nderipi gwara rinofanirwa kutorwa panyaya iyi.\n\nMurongi wemabasa mumubatanidzwa weNational Association of School\nDevelopment Associations and Committees, NASDAC, VaBanny Manokora, vati hurumende inofanirwa kuenzanisa kukosha kwehupenyu hwevana uye kukoshakwedzidzo.\n\nMutungamiri wesangano reProgressive Teachers’ Union of Zimbabwe, VaTakavafira Zhou, vatiwo hurumende haifanirwe kuda kumhanyira kuti zvikoro zvivhurwe kana chirwere chichiri kutekeshera. VaZhou vati pane vadzidzisi vari kudzidzisa vana nenzira dzakadai seWhatsApp vakati zvakakosha kuti hurumende itsigire nekuvandudza hurongwa uhu.\n\nHatina kukwanisa kunzwa divi regurukota rezvedzidzo, VaCain Mathema,\npanyaya iyi sezvo nharembozha yavo yange isingabatike. Asi VaMathema vanogara havo vakaudza Studio7 kuti havafi vakataura nayo nepamusana pezvirango zvavanoti zvakatemerwa hurumende yavo neAmerica. Asi vachipindura mubvunzo wekuti ndeapi matanho ari kutorwa mune zvedzidzo kwakatariswa chirwere cheCoronavirus, munyori mubazi rezvekufambiswa kwemashoko, VaNick Mangwana, vati hurumende iri kugadzira hurongwa hwakazara hwekuona kuti dzidzo ingaenderere mberi sei. VaMangwana vabvuma kuti vadzidzi vakawanda, kusanganisira vekumaruwa, havakwanise kudzidza vachishandisa indaneti vakati hurumende ichabudisa hurongwa hwainahwo panyaya iyi uyewo pakuti zvikoro zvichavhurwa riinhi.\n\nZvichakadaro, vamwe vaddzidzi vemuzvikoro zvepamusoro vari kuchemawo\nnerekuti havazi kukwanisa kudzidza vachishandisa indaneti nekuda\nkwekudhura kunoita nzira iyi.\n\nMumwe mudzidzi uyo angozvidoma nezita rekuti Tafadzwa ati vabereki\nvakawanda havakwanise kubhadharira vana vavo mari yeindaneti nekuda\nkwekuoma kwakaita zvinhu munyaya ndzemari munyika.\n\nMumwezve mudzidzi, Tabeth Magigwana, ati dai vemakambani enharembozha neindaneti achipa vadzidzi mutengo wepasi.\n\nMudzidzisi wezvidzidzo zvepamusoro munyaya dzezvehupfumi uye vari\nmuongorori akazvimirira ega, VaFelix Chari, vaudza Studio 7 kuti\nkushandiswa kweindaneti mukuita zvidzidzo zvepamusoro hakusati\nkwasvika padanho rakakura muZimbabwe nekuda kwezvikonzero zvakasiyana-siyana.\n\nPari zvino zvikoro zvepamusoro zvemunyika zvakavharwawo senzira\nyekuedza kudzivirira kupararira kwechirwere cheCoronavirus icho\nchauraya vanhu vanodarika zviuru zana nemakumi manomwe nezvisere pasi rose, kusanganisira vanhu vana vemuZimbabwe. No media source currently available 	https://www.voashona.com/a/covid--19-affecting-school-exams/5386814.html
business	Hurumende Inoti Kutengesa Peturu neDhiziri paMukoto Kowedzera Kushomeka Kwawo	Gurukota rinoona nezvemhando dzemoto, VaJoram Gumbo, vanoti chimwe chave kupa kuti mafuta ekufambisa dzimotokari anyanye kushaika inyaya yevamwe vanhu vari kuhodha vachinotengesa peturu nedhiziri pamukoto. Asi VaGumbo vabvumawo kuti mari yekunze yekutenga mafuta aya ishoma kunyange hazvo vari kuyedza napose pavanogona napo kuti vawane mafuta anokwanira nyika nekukwereta pane dzimwe nguva. Mashoko aya anouya apo vakawanda vari kuchema chema kuti varara pamutsetse mumagaraji vakamirira kuti vakwanise kutenga mafuta ekufambisa dzimotokari. Vamwe vari kuchema chema kuti mabhazi awedzera mutengo vatyairi vachiti vari kutenga mafuta pamukoto. Nyika yave nemwedzi yakawanda isina mafuta ekufambisa dzimotokari zvichikonzerwa nekutatarika kwakanyanya kwebhanga guru renyika kuti riwane mari yekuAmerica inodiwa kutenga mafuta aya. No media source currently available  	https://www.voashona.com/a/hurumende-inoti-kutengesa-mafuta-edzimotokari-pamukoto-kowedzera-kushomeka-kwawo/4715595.html
health	America Yobatsira Zimbabwe Kuti VanaChiremba naVanaMukoti Vasatapurirwe Zvirwere	Hurumende dzeAmerica neZimbabwe nemusi wenhasi dzakaparura chirongwa chemakore mashanu icho chakanangana nekudzivirira vanachiremba navanamukoti kuti vasatapurirwe chirwere cherurindi kana kuti TB. Chirongwa ichi chiri kuitwa nebazi rezvehutano nekuchegetedzwa zvakanaka kweavana nemamwe masangano akaita seveThe Union, Biomedical Research and Training Institute chiri kutsigirwa neveCenters for Disease Control vekuAmerica zvichiburikitsa nemari inopihwa nemutungamiriri wenyika yeAmerica pachirongwa chake chekurwisana neHIV chePresident’s Emergency Plan for AIDS Relief kana kuti PEPFAR. Vakafanobata chigaro chemukuru weCDC muZimbabwe Amai Laurie Fuller vati vari kutsigira chirongwa ichi nekuti vashandi vezvehutano vakakosha uye zvakawonekwa kuti hapana change chiri kuitwa kuvadzviriri kubva kuchirwere cherurindi kana kuti TB. Amai Fuller vanoti vachashandisa miriyoni yemadhora nechidimbu pachirongwa ichi mugore rekutanga. Vange vakamirira munyori mubazi rezvehutano pachiitiko chanhasi, Dr Angela Mushavi vanoti chirongwa ichi chakakosha chose kuvashandi vezvehutano munyika. Vanoti vashandi vehutano vari padambudziko rekutapurirwa zvirwere vari pababsa uye chirongwa ichi chichaita kuti vagare vachiongororwa nguva nenguva. Mukuru wesangano reThe Union iro rine hunyanzvi mukurwisana nechirwere cherurindi, Dr Christopher Zishiri vaudza Studio 7 kuti sangano ravo richabatsira nehunyanzi hwaro mukuronga chirongwa chekudzidzisa vanachiremba navanamukoti kuti vakangazvidzivirire sei kubva kuTB. Vanoti chirongwa ichi chakakosha chose nekuti hapana ange ari kutarisa vanachiremba navanamukoti pamwe nekuona kuti vazvidzivirira here kubva kuTB. Chirongwa ichi chinotarisirwa kuitwa muzvipatara nemumakirinika munyika yose. Zimbabwe ndeimwe yenyika gumi neina dzinevanhu vakawanda vanotapurirwa chirwere cherurindi. Nyanzvi munyaya dzehutano dzinoti zvikamu makumi manomwe kubva muzana zvevanhu vane chirwere cherurindi vanenge vaine hutachiwana hweHIV/AIDS kozotiwo vanhu vazhinji vane HIV/AIDS vanofa neTB. No media source currently available 	https://www.voashona.com/a/zimbabwe-matongerwo-enyika/3580719.html
business	Zanu-PF Yorambidza VaVan Hoogstraten Kupa Huchapupu Ichityira Kuti Vangafukura Hapwa paNyaya yeHwange Colliery	Nhengo dzeZanu PF nemusi weMuvhuro dzakaramba kuti muzvinabhizinisi, VaNick van Hoogstraten, avo vanove mumwe wevaridzi vekambani yemarasha, yeHwange Colliery, vape humbowo mudare iri. VaVanHoogstraten vaida kupa humbowo maererano nemafambisirwe ebasa mukambani iyi izvo zvisina kufadza sachigaro wekomiti yezvezvicherwa, VaTemba Mliswa, avo vazivisa kuti vanogona kusiya basa ravo. Godwin Mangudya anotipa nyaya inotevera. Kunze kwehurumende, VaVan Hoogstraten, ndivo vane zvikamu zvakawanda muHwange Colliery uye vange vakokwa neparamende kuti vazopa humbowo maerarano nemashandiro ekambani iyi sezvakaita vamwe asi izvi zvarambwa nenhengo dzeZanu PF. Nhengo dzeZanu PF dzakaita ruzha dzichiramba kuti VaVanHoogstraten vasape humbowo dzinosanganisira, mumiriri weBuhera West VaSoul Nzuma, mumiriri weChiredzi North, VaRoy Bhila, mumiriri weGutu West VaJohn Paradza. Nhengo idzi dzakapopotedzana nasachigaro wekomiti iyi VaTemba Mliswa avo vakati nhengo dzange dziri kusvibisa zita nechimiro chebato radzo sezvo izvi zvose zvange zviri kuitika mumaziso aVaVan Hoogstraten. VaVan Hoogstraten vakaratidza kusafara nezvange zviri kuitika uye vakati dai zvaibvira nhengo dzainge dziri kuita ruzha dzadzingwa mudare nenyaya yekurizvidza. Asi VaVan Hoogstraten vakaudzwa nenhengo idzi kuti harisi basa ravo kudziudza zvekuita. Mushure meawa rimwe rekukandirana makobvu nematete mabharani wedare reparemende, VaKenneth Chokuda, vakazokwanisa kudzima gakava iri pakatorwa danho rekuti VaVan Hoogstraten vachirega kupa humbowo sezvo nyaya kugadziriswa kana kuti Reconstruction yeHwange Colliery yave kumatare edzimhosva. VaMliswa vakatiwo zvakaitika hazvina kuvafadza zvachose uye vanoona sekuti hazviratidzi chimiro chakanaka chenhengo dzeparamende. VaMliswa avo vanozvimirira vati vakapihwa chigaro ichi neZanu PF uye zvinosuwisa kuti dzimwe nhengi muZanu PF hadzisi kuda kuti vari kuita huwori vasasikwe pachena. VaMliswa vakati vachataura nevakuru uye vachizivisa veruzhinji kuti vacharamba vari sachigaro wekomiti iyi here kana kuti kwete. Zvichakadai, VaVan Hoogstraten vakaudza vatori venhau kuti vachapikisa danho rakatorwa nehurumende rekuisa kambani yeHwange paReconstruction. Nyaya iyi yakaiswa kuHigh Court svondo rapfuura sezvinodiwa nemutemo weReconstruction Act, uye ndipo pachapihwa muakana vese vanezvikamu mukambani iyi wekupikisa kana kubvuma danho rakatorwa nehurumende. VaVan Hoogstraten vakati muHwange Colliery mune huwori hunotyisa zvekuti mukambani iyi muri kubuda mamiriyoni nemamiriyoni emadhora ekuAmerica asi pasina chiri kuuenda kuhurumende kana vamwe varidzi vekambani iyi. Vakati huwori hwakanyanya kukwira mukati memakore matatu apfuura apo gurukota rezvezvicherwa pari zvino VaWinston Chitando vaive sachigaro wekambani iyi. Vakati zvinhu zvakatombonyanya kuipa muHwange zvekuti pane imwe nguva vakatombokurudzira kuti mauto apinde mukambani iyi kuti apedze huwori hunotyisa hwainge hwoitika. VaVan Hoogstraten vakati kambani iyi iri kuita mibatanidzwa nemishandirapamwe nemakambani akawanda kubva kunyika dzakaita seChina uye kunyange ivo vaine zvikamu zvakawanda mukambani iyi havana chavari kuudzwa. Vakati hapana chingamutsiridze kambani iyi kunze kwekubvisa huwori uhwo vanoti hunozivikanwa nevatungamiriri venyika. No media source currently available 	https://www.voashona.com/a/zanu-pf-yorambidza-vavan-hoogstraten-kupa-huchapupu-ichityira-kuti-vangafukura-hapwa-panyaya-yehwange-colliery/4685035.html
business	Hurumende Yotenga Michina yeMuzvipatara Inodarika Miriyoni yeMadhora ekuAmerica Isingashande	Komiti yeparamende inoona nezvehutano nhasi iri kutarisirwa kushanyira chipatara cheParirenyatwa kuonoona michina yakanzi navanachiremba vakuru nezuro yakatengwa nehurumende asi isiri kushanda. Michina iyi yakanotengwa kuIndia nemutevedzeri wegurukota rezvehutano VaJohn Mangwiro, avo vatiwo vakatenga michina iyi vachibatsirana nevashandi vemuzinda weZimbabwe kuIndia. Vachitaura kukomiti iyi, vanachiremba vakuru vari pasi pesangano reSenior Hospital Doctors Association kana kuti SHDA vakati zvinhu zvichiri zvakaita manyama amire nerongo muzvipatara uye hakuna michina inodiwa kuzvipatara zvehurumende kuti ibatsire varwere. Mutungamiri weSHDA Amai Shingai Nyaguse vakati pamichina yakatengwa nehurumende iyi zvikamu gumi kubva muzana chete ndiyo iri kushanda. Amai Nyaguse vatiwo kunyangwe hazvo vamiriri vekambani yekuIndia kwakatengwa michina vakazodanwa kuuya munyika kuzoigadzirisa vakakundikana. Amai Nyaguse vakatiwo pamichina iyi, mizhinji yacho yakamboshanda uye yakatengwa kukambani isingazivikanwi. Vakapawo muenzaniso wekuti mimwe mibhedha yakauya inofanirwa kushandiswa pakusununguka kwemadzimai akazvitakura yakanyorwa kuti ishandiswe nemadzimai asingaremi zvinodarika makirogiramu makumi matanhatu nemashanu, vakati madzimai mazhinji munyika anenge akazvitakura anodarika huremu uhwu. Vachitaurawo kukomiti iyi, VaMangwiro vakaramba kuti michina iyi haisi kushanda vachiti mishoma chete ndiyo ine zvimwe zvaive zvisipo asi vakati zvinhu izvi zvakazogadzirwa uye vamiriri vekambani yekuIndia kwavakatenga michina iyi vari kuuya kuzoisa zvaive zvisipo izvi kuti itange kushande. Imwe nhengo yeSHDA, Doctor Bothwell Mbuvayesango vanoti zvipatara zvinofanira kupihwa mvumo yekuzvitengera michina yazvo. Vanachiremba ava vakaudzawo komiti yeparamende iyi kuti vanhu vazhinji vari kufa nekuda kwekushaikwa kwezvikwanisiro muzvipatara zvehurumende zvinodiwa mukurapwa kwavo. Vanachiremba vakuru ava vakapawo chichemo kudare reparamende kuti ribvise bhodhi rinovamiririra reHealth Services Board iro vanoti harimiririre zvido zvavo. Asi gurukota rinoona nezvehutano VaObadiah Moyo vakati kubviswa kweHealth Services Board kunonetsa kana pasina kuvandudzwa mutemo. VaMoyo vakabvumawo kuti zvinhu zvakaparara munyaya dzehutano vachiti kugadzirisa matambudziko aya kunoda mari yekunze iyo hurumende isina. Komiti inoona nezvehutano iyi yatiwo nhasi ichaenda kunozvionera pamhuno sefodya kuzvipatara zveParireyyatwa pamwe neSally Mugabe kuti zvinhu zvakamira sei chaizvo munyaya dzezvehutano, sezvo pasina kuwirirana nezvekuti michina iyi iri kushanda here kana kuti kwete. No media source currently available 	https://www.voashona.com/a/hurumende-yotenga-michina-yemuzvipatara-inodarika-miriyoni-yemadhora-ekuamerica-isingashande-/5272689.html
politics	United Nations Yoshora Kupondwa kwaVaElvis Nyathi muSouth Africa	Sangano reUnited Nations rashora zvikuru kupondwa nekupiswa kwakaitwa chizvarwa cheZimbabwe kuSouth Africa VaElvis Nyathi muDiepsloot, Johannesburg svondo rapera. Mumashoko kuvatori venhau, vakafanobata chigaro chemukuru wesangano reUnited Nations muSouth Africa VaAyodele Odusola vashora zvikuru kupondwa kwaVaMoyo avo vakasiya mudzimai nevana vana vachiti zvinosuwisa kuti zvinhu zvakadai zvinoitika munyika ine bumbiro remutemo rinopembedzwa pasi rose. VaOdusola vati South Africa yakaisa ruoko rwayo pazvibvumirano zvakawanda zveUnited Nations zvinokurudzira kuremekedzwa kwekodzero dzevapoteri nevanhuwo zvavo nekudaro inofanira kuzviremekedza. United Nations yati inotambira zviri kuitwa nevamwe vatungamiri vehurumende yeSouth Africa zvekushora kurwiswa kuri kuitwa zvizvarwa zvekune dzimwe nyika. Mutungamiri wenyika yeSouth Africa VaCyril Ramaphosa vakaburitsa mashoko nezuro kumhuri yenyika yavo vachiti vasarwise zvizvarwa zvekune dzimwe nyika.	https://www.voashona.com/a/6526473.html
politics	Zviuru neZviuru Zvinoratidzira muAmerica Kusafara Kwazvo neMitemo yePfuti	"Zviuru nezviuru zvevanhu zvaungana muguta guru remuAmerica, reWashington, pamwe nemamwe maguta zvichikurudzira kuti munyika mudzikwe mitemo yakaomarara pakupihwa kweveruzhinji mvumo yekutenga pfuti. Kuratidzira uku, ukwo kwanga kuchadaidzwa nerekuti ""March For Our Lives"" kwaitika munzvimbo dzinosvika mazana masere mumatunhu makumi mashanu ari muAmerica, asi hurongwa hukuru hwaitirwa muWashington DC. Vana vechikoro vanga vaine hama neshamwari vanodarika mazana mashanu ezviuru varatidzira muWashington DC , umo maona mimwe migwagwa pamwe nezviteshi zvezvitima zvichivharwa kuitira kuti kuratidzira uku kufambe zvakanaka. Kuratidzira uku kunotevera kupfurwa kwakaitwa vana vechikoro chepa Marjory Stoneman Douglas High School, muguta reParklands mudunhu reFlorida musi wa Kukadzi 14, 2018. Vana vechikoro gumi nevana, uye vamwe vashandi vepachikoro ichi vatatu, vakapfurwa vakafa musi uyu. Izvi ndizvo zvakatungidza moto wekuti vanhu vasimuke vachishora mitemo inobvumidza veruzhinji kutenga pfuti dzinoshandisa muhondo. Vakawanda vari kuda kuti mitemo ine chekuita nekutengwa kwepfuti iyi ivandudzwe, kuitira kuti vanhu vatange vaongororwa zvakasimba vasati vapihwa mvumo yekutenga pfuti. Vamwe vaungana muWashington vabva kumaguta akaita seLos Angeles, kuCalifornia, uko kune makiromita zviuru zvina nemazana matatu kubva muWashington. Mwana wechikoro, Edna Chavez, uyo ane makore gumi nemanomwe ekuberekwa, anoti abva kuLos Angeles kuitira ""kuti izwi revana vechikoro rinzwike panyaya dzepfuti."" ""Ndagara hupenyu hwangu hwese kuLA uye ndarasikirwa nevadikani vangu vakawanda kuburikidza nekupfurwa nepfuti,"" adaro Chavez. ""Wava mugariro. Mugariro zvekuti ndakatanga kudzidza kunzvenga mabara epfuti ndisati ndatanga kudzidzira kuverenga muchikoro."" Apo vanhu vanga vachiratidzira, mutungamiri weAmerica, VaDonald Trump, vanga vari kuhotera yavo yembozha yeMar-a-Lago resort kuFlorida. Asi mutauriri weWhite House, Amai Lindsay Walters vaburitsa gwaro. ""Tinoremekedza vechidiki vakawanda vemuAmerica varatidza hushingi hwavo kuburikidza nekushandisa kodzero dziri mubumbiro remitemo rinovachengetedza. Kuchengeta vana vedu vasiri munjodzi idonzvo guru remutungamiri wenyika, izvo zvakapa kuti vakurudzire paramende kuti igadzirise mitemo inobata mhirizhonga inokonzerwa nepfuti."" Vadzidzi vari kuda kuti paramende igadzirise dambudziko iri, asi zvishoma ndizvo zviri kuitwa nenhengo dzeparamende sezvo pasina kuwirirana panyaya yepfuti idzi pakati penhengo dzeRepublican Party nedze Democratic Party. Vadzidzi ava vari kunyoresa kuvhota kuitira kuti vasavhotera nhengo dzeparamende dziri kuramba dzakaomesa musoro panyaya yepfuti dzapedza hupenyu hwevanhu vakawanda muAmerica. America iri kuita sarudzo dze mid-term congressional elections mwaka unotevera. Vatambi vane mukurumbira, George Clooney nemudzimai wake, Amal Clooney, vapa sangano reMarch For Our Lives mazana mashanu ezviuru zvemadhora, ukuwo Oprah Winfrey akabvisawo mari imwe cheteyo. Jeffrey Katzenberg, na Ellen DeGeneres vabvisawo zviuru makumi mashanu zvemadhora. Chizvarwa cheZimbabwe chiri muAmerica, Amai Danisai Maluwa, vanoti zviri kuitwa nevana vechikoro ava zvinhu zvinofanirwa kuremekedzwa nekuti ndivo vatungamiri vemangagwa vari kuona dambudziko rakatarisana nenyika. Vati vanovimba kuti kuratidzira kwaitwa uku kuchapa kuti nhengo dzeparamende dziite chido chekugadzirisa nyaya dzepfuti dzanetsa muAmerica. No media source currently available "	https://www.voashona.com/a/us-march-for-our-lives/4314702.html
business	Harare Yopihwa Mari Shoma yeBudiriro Mumatunhu	Meya weHarare VaJacob Mafume vanoti pamari yechirongwa chekuendesa masimba kuamatunhu kana kuti devolution inodarika mabhiriyoni maviri, kanzuru yavo yakangopihwa mamiriyoni zana nemakumi mashanu kana kuti 150 million. VaMafume vanoti mari yavakapiwa kubva kuhurumende yematunhu ishoma zvikuru sezvo vakawana madhora mamiriyoni zana nemakumi mashanu chete. Vati kusauya kwemari iyi nenguva kuri kudzosera kumashure mabasa ekanzuru vachiti dai vakawana mari iyi vangadai vari kugadzirisawo nyaya dzemvura muguta nemamwe matambudziko. Hatina kukwanisa kunzwa kubva kubazi rezvemari sezvo tatadza kubata gurukota VaMthuli Ncube huyewo nharembozha yemunyori mubazi iri VaGeorge Guvamatanga yanga isingadairwi. Asin yaya yemari inofanira kupihwa kanzuru yeHarare pacchirongwa chiri mubumbiro remutemo rakavandudzwa muna 2013 iyi haina kunyatsojeka. Munyori mubazi rezvematunhu VaZvinechimwe Churu vakamboburitsa mashoko kuvatori vanhau vachiti imwe mari yaifanira kupihwa kanzuru munyaya dzebudiriro yaizenge yobhadhara chikwereti che Geogenix BV. Kambani iyi yakapihwa basa rekusimudzira mabasa pagomba rinorasirwa marara rePomona kuti igadzire magetsi nezvimwe kanzuru ichibhadhara isati yadzoserwa zvivakwe negomba iri kwapera makore makumi matatu. Asi VaMafume vakatsika madziro vachiti chibvumirano ichi hachina zvachinobatsira kukanzuru. Izvi zvatsinhirwa nhasi neverimwe sangano rinomiririra vagari reHarare Resident Trust ratambidza VaMafume tsamba yenyunyuto iyo iriku kurudzira kanzuru kuti ichidambura zvachose chibvumirano ichi. Mukuru weHarare Residents Trust VaPrecious Shumba vati vanoda kuti chibvumirano ichi chiraswe. VaShumba vatiwo sevagari vari kutarisira kuti kanzuru itore nzvimbo yayo yemarara yePomona. VaShumba vatiwo izvi zvikasaitwa, vagari vacharatidzira vachivharidzira mota dzekanzuru kuti dzirege kutakura marara anoenda kuPomona. Vati kanzuru kana isati yatora nzvimbo yemarara iyi inofanirwa kutsvaga kumwe kwekurasira marara kusiri kunzvimbo yePomona. Vachitaura mushure mekutambira tsamba yenyunyuto iyi VaMafume vati vanotsigirana nevagari vachiti chibvumirano ichi chakaipa zvikuru. VaMafume vatiwo tsamba yavatambira iyi inemasiginicha anodarika zviuru zvishanu vachitiwo izvi zvakakosha zvakanyanya uye zvinoratidza kuti kanzuru yavo iri kumiririra vagarai mukuramba kuenderera mberi nechibvumirano ichi. Pasi pechibvumirano ichi icho chakamboiswa padivi nekanzuru, kanzuru yeHarare inofanira kubhadhara kambani yeGeogenix BV makumi mana emadhora ekuAmerica patani yegayega yemarara anoendeswa kuPomona zvichireva kuti pakupera kwegore kambani Iyi inenge ichifanira kubhadharwa mari inodarika mamiriyoni masere emadhora ekuAmerica kana kuti 8 million.\n\nChibvumirano ichi, chakanyoreranwa nekanzuru nekambani yeGeogenix BV panguva yaitungamirwa kanzuru yeHarare nemakanzura eMDCT uye chakonzera mutauro wakanyanya munyika. Muneimwe nyaya, VaMafume nhasi vatambirawo zvipo zveMayors Cheerfund zvinosanganisira magumbeze, mibhedha nezvimwewo zvabva kuhotera yeBronte muHarare. Vakurudzirawo veruzhinji kuti vakwanisewo kupa kune vanoshaya kuburikidza nekuisawo mari nezvipo muhomwe yeMayors Cheerfund iyo inozobatsira vanotambura muguta pamhemberero dzekisimusi. No media source currently available 	https://www.voashona.com/a/6787204.html
health	Vanhu Voshushikana neKuwanda kweVanhu Vari Kubatwa neCovid-19 Munyika	Vanhu vakawanda munyika vari kushushikana zvikuru nekukwira kuri kuita huwandu hwevanhu vari kubatwa nechirwere cheCovid-19. Vanhu vakawanda vataura neStuduio7 kuChiredzi vanoti huwandu huri kubudiswa hwevanhu vari kubatwa neCovid-19 kwemazuva mana apfuura huri kuvatyisa sezvo guta iri raramba riri roga rine vanhu vakawanda vari kubatwa nechirwere ichi zvichienzaniswa nemamwe maguta mudunhu rose reMasvingo. Dzimwe nzvimbo mudunhu reMasvingo dziri kubuda dzisina kana munhu\nmumwe chete anobatwa nechirwere ichi panoongororwa vanhu zuva nezuva. Musi wechipiri 8 Chikumi pavanhu gumi nemumwe vakawanikwa vaine\nchirwere ichi mudunhu rose reMasvingo, vapfumbamwe vaiva vekuChiredzi\nvaviri vari vemudhorobha reMasvingo. Musi weChitatu 9 Chikumi, pavanhu gumi nevapfumbamwe vakabatwa neCovid-19 mudunhu rose, vese vaiva vekuChiredzi uye nezuro musi wa 10 Chikumi, vanhu vapfumbamwe vakabatwa nechirwere ichi vose ndeve kuChiredzi.\n\nMumwe mugari wemumusha weTsvovani, VaMalcom Mugodzwa, vanoti vave kutyira hupenyu hwavo.\n\nMumwewo mugari wemumusha wekwa Zava, VaTiyani Chauke, vanofunga kuti guta ravo riri pedyo nemazambuko ekuenda kunyika dze South Africa neMozambique uko vagari vanobira zvisiri pamutemo nekudaro vanogona\nkuuya nechirwere ichi.\n\nIzvi zvatsigirwawo naMuzvare Nyasha Sigauke vachiti ivo hurumende\ninofanira kuona kuti vanochengetedza mitemo vapinda mumisha\nyemudhorobah iri kuitirakuti vanhu vatevedzere zvisungo zvekuti chirwere\nichi chaisapararire.\n\nHurumende yati iri kushushikanawo nekukwira kuri kuita chirwere ichi\nmuChiredzi kunyange hazvo kusati kwave nemunhu arasikirwa nehupenyu.\n\nMukuru webasa mubazi rezvehutano muMasvingo, Dr Amedus Shamu, vanoti hurumende iri kuita tsvakurudzo yekuti ione kuti chi chiri kukonzera kukwira kwechirwere ichi muChiredzi. Asi mutauriri wekomiti yeCovid-19 Task Force muMasvingo, VaRodgers Irimayi, vati kukwira uku kuri kukonzerwa nevanhu vari kubva kwakasiyana siyana vachinotsvaga mabasa ekukohwa nzimbe muminda yeTongaart Hullert nevamwe varimi. Hurumende yakazivisa nezuro kuti vanhu vana vakafa nechirwere cheCovid-19 munyika yese, uye vanhu makumi matanhatu nevana vakabatwa nechirwere ichi munyika. Vanhu vabatwa nechirwere munyika yose vave zviuru makumi matatu\nnezvipfumbamwe nemazana mana ane makumi mapfumbamwe nevatanhatu, 39 496. Vanhu vafa nechirwere ichi vava chiuru chimwe chete nemazana matanhatu nemakumi maviri nevatanhatu, 1 626. Vanhu mazana mashanu nemakumi matatu nevaviri vakaibawa nhomba\nyekutanga nezuro izvo zvakasvitsa huwandu hwevabaiwa nhomba yekutanga pamazana matanhatu nemakumi mapfumbamwe ezviuru nemazana mana nemakumi mashanu nevavviri 690 452. Vanhu zviuru zvina nemazana mapfumbamwe nemamkumi mapfumbamwe nemumwe chete 4 991 vakabaiwa homba yepiri nezuro, izvo zvakasvitsa\nvanhu vabaiwa nhomba yepiiri pa zviuru mazana matatu nemakumi mapfumambawe nezvipfumamwe nemakumi mashanu nevana, 399 054. Zimbabwe inoti ine hurongwa hwekubaya vanhu vanosvika mamiriyoni gumi, kana kuti zvikamu makumi matanhatu kubva muzana, 60%,\nzvevanhu vari munyika senzira yekudzivirira kupararira kwechirwere\ncheCovid-19. Kunyange hazvo Zimbabwe iine chirongwa ichi, nyanzvi munyaya dzehutano dzinoti kubaya vanhu mamiriyoni gumi kuchanetsa sezvo vanhu vakawanda vari kutadza kubayiwa nhomba yekutanga munzvimbo dzakawanda, sezvo nhomba idzi dziri kushaikwa mumatunhu akawanda munyika. Zvichakadaro, hurumende yeAmerica yazivisa kuti ichabatsira Zimbabwe nemari yekurwisa denda reCovid-19 inotangira pamamiriyoni makumi manomwe nemashanu emadhora kusvika pazana nemakumi\nmashanu emamiriyoni emadhora ekuAmerica. No media source currently available 	https://www.voashona.com/a/zimbabweans-worried-about-rise-in-covid-19-cases/5925619.html
politics	Zvicherwa neSarudzo Zvinokurukurwa muWashington paHurukuro dzeGlobal Press Institute	Sangano reGlobal Press nemusi weChina muWashington D.C., rakakokera hurukuro dzakanangana neZimbabwe munyaya dzekucherwa zviri kunze kwemutemo kwezviwanikwa nemakorokoza, pamwe nesarudzo, idzo dziri kutarisirwa kuitwa munyika gore rino. Hurukuro idzi, idzo dzaive pasi pechirongwa cheGlobal Press Influencer Series, dzakaitirwa paNewseum, pasi pedingindira rekuti “Zimbabweans Take Action”, kana kuti “Vana veZimbabwe Torai Matanho”, uye dzaitsigirwa nemasangano anosanganisira reNewseum Institute, neMetropolitan Group. Vakataura pamusangano uyu vanosanganisira zvizvarwa zveZimbabwe zvinoti mukuru wesangano reZimbabwe Diaspora for Democracy Inc., VaCharles Mutama, Muzvare Wadzanayi Mhute veNew York Times, Muzvare Linda Mujuru veGlobal Press Journal, naMuzvare Cristina Maria Villegas, vanove mukuru anoona nezvezvicherwa musangano rakazvimirira rePACT. Muzvare Villegas vakati munyika dzese dzavakafamba pasi rose, Zimbabwe ndiyo ine zvicherwa zvakawanda asi zvisina anochengetedza nenzira dzingaite kuti zvibatsire veruzhinji. Panyaya yesarudzo, vatauri vose ava vakawirirana kuti mutungamiri wenyika VaEmmerson Mnangagwa vanogona kukunda musarudzo idzi, vachiti dzichabiridzirwa pachishandiswa mauto. Vatauri ava vakatiwo kunyangwe mapato anopikisa akakunda, havaoni achipiwa mukana wekutonga. Muzvare Mujuru vakati vanoona sekunge VaMnangagwa vachakunda musarudzo, sezvo pasina vanopikisa vakasimba, uye pachiratidza sepasina gwara chairo mumapato anopikisa. No media source currently available 	https://www.voashona.com/a/zimbabwe-global-ress-discussion-politics-human-rights/4367087.html
politics	VaTsvangirai Vanoti Vachaongorora Mhirizhonga Yakaitika Paivigwa VaMahlangu	Mutungamiri webato reMovement for Democratic Change, MDC, VaMorgan Tsvangirai, vanoti bato ravo richaongorora nyaya yekuti pane vamwe vechidiki vebato ravo vakanganisa kuvigwa kwemumiriri weNkulumane muparamende, VaThamsanqa Mahlangu, neMugovera. Vachitaura kekutanga nezvenyaya iyi, VaTsvangirai vaudza Studio 7 kuti pane mashoko ekuti vamwe vakuru vemusangano vakatengera vechidiki doro kuti varwisane. Asi VaTsvangirai vati chikuru chakaita kuti vasaenda kumarinda eLady Stanley kunoviga mufi inyaya yekuti paive nekunetsana kwakanyanya mumhuri. Kunetsana uku kwakapa kuti VaMhlangu vachemerwe kudzimba nhatu. Pakuvigwa kwavo dzimwe hama dzainge dzisipo. Kunze kwekunetsana kwemhuri, painge paine kukandirana makobvu nematete pakati pevechidiki veMDC vanobva kuNkulumane nekuLuveve. Kuratidza kuti zvinhu zvakaita manyama amire merongo mubato iri, mutauriri webato, VaObert Gutu, vakaburitsa mashoko ekuti chikuru change chapa kuti VaTsvangirai nevamwe vakutu vebato vasaende kumarinda inyaya yekunetsana kwemhuri. Asi sachigaro webato, VaLovemore Moyo, vakaburitsawo mashoko vachipikisana naVaGutu vachiti kusawirirana mubato kwainge kwapawo kuti zvinhu zviite manyama amire nerongo. No media source currently available 	https://www.voashona.com/a/zimbabwe-zvematongerwo-enyika/3004478.html
health	Vanachiremba Voenderera Mberi Vachiramwa Mabasa	Kusaenda kubasa kwavanachiremba munyika kwapinda muzuva retatu kunyange hazvo hurumende iri kuti iri kupa vashandi mari yekubatsirikana yavakawirirana inosvika zvikamu makumi matanhatu kubva muzana yemari yavo yemuhoro inonzi inosvika mazana matanhatu emadhora emaRTGS. Vanoona nezvekuburitswa kwemashoko mubazi rezvehutano, VaDonald Mujiri, vanoti hurumende iri kuyedza napose painogona napo kugadzirisa nyaya yemihoro. No media source currently available Asi vakafanobata chigaro chemutungamiri wesangano reZimbabwe Hospital Doctors Association, Dr Peter Magombeyi, vati kusaenda kwavo kubasa kuri kuenderera mberi. No media source currently available Vanachiremba vanoti vari kuda mari inosvika zviuru gumi nezvisere pamwedzi kana kuti inenge ichifambirana nedhora rekuAmerica pakutengeswa kwaro kumabhanga. Vamwe vanamukoti vari pabasa vataura neStudio7 asi varamba kutaura mazita avo sezvo vasingatenderwe kutaura nevatori venhau vati zvinhu hazvina kumira zvakanaka muzvipatara zvehurumende uye varwere vakawanda vasiri kunyanya kurwara vari kudzoserwa kumba. Vati vanachiremba vakuru varipo vave kuremerwa nebasa zvekuti mumazuva mashoma vanenge votoda kubatsirwa nevechiuto. 	https://www.voashona.com/a/vanachiremba-voenderera-mberi-vachiramwa-mabasa/5071784.html
health	WFP Inoti Mhuri Zhinji muMaguta emuZimbabwe Dzatarisana neNzara Inotyisa	Sangano rinobatsira nechikafu pasi rose reWorld Food Programme kana kuti WFP rinoti gwaro rakaburitswa nesangano reZimbabwe Vulnerability Assessment kana kuti ZIMVAC richikokerwa neFood Nutrition Council rinoratidza kuti vanhu vanosvika mamiriyoni maviri nezviuru mazana mana kana kuti 2,4 million vanoda rubatsiro rwechikafu mumaguta emuZimbabwe. Sangano iri rinoti kubva gore rapera kusvika gore rino nyaya yekuti vanhu vari kumanikidzwa kuti vambogara mudzimba kuyedza kurwisa chirwere cheCoronavirus kana kuti Lockdown yapa kuti vakawanda vatoziye nenzara sezvo vasingakwanise kuenda kumabasa mumadhora kana kunoita maricho kumamisha. Sezvo pasina mabasa, ongororo iyi inoti vanhu zvikamu makumi mana nezviviri kubva muzana kana kuti 42% vemumadhorobha havakwanise kuwana zvekudya zvakakwana zvichienzaniswa nezvikamu makumi matatu kubva muzana kana kuti 30% muna 2019. Mumiriri weWFP muZimbabwe Amai Francesca Erdelmann mumashoko avo kuvatori venhau vati vanhu vakawanda vave kumanikidzwa kudya kamwe chete pazuva kana kutorara nenzara. Vanotiwo kusadya zvinovaka muviri kuchakanganisa hutano hwevakawanda. WFP inoti mararamiro evakawanda mumaguta aderera zvakanyanya zvapa kuti vanhu vanodarika zvikamu makumi masere nematatu kubva muzana kana kuti 83% vatadze kuwana zvekudya zvakaringana zvinosanganisira hupfu, munyu nemafuta ekubikisa zvichienzaniswa nezvikamu zvinodarika makumi manomwe nematanhatu kubva muzana kana kuti 76, 8% muna 2019. Mitengo yezvinhu inonzi yawedzerawo zvakanyanya sezvo dhora riri kushaya simba. WFP inoti iri kupa mari kumhuri dzinosvika zviuru mazana matatu nemakumi maviri nematanhatu kana kuti 326, 000 mumadhorobha makumi maviri nematatu munyika uye iri kuda kuwedzera rubatsiro kusvika pazviuru mazana mashanu nemakumi mashanu kana kuti 550,00 mumadhorobha makumi maviri nemasere. Gurukota rezvemagariro akanaka evanhu, Muzvinafundo Paul Mavima vaudza Studio 7 kuti hurumende iri kubatsirawo vanhu nezvekudya ichishanda nemasangano akaita seWFP. No media source currently available Mukuru wesangano rinomirira vagari reHarare Residents Trust VaPrecious Shumba vanoti ichokwadi kuti zvinhu hazvina kumira zvakanaka kune vagari vemuHarare vakawanda wavari kutaura navo vachiti vave kudya kamwechete pazuva. Vanoti mitengo yezvinhu iri kukwirawo zvakanyanya. No media source currently available  	https://www.voashona.com/a/wfp-inoti-mhuri-zhinji-mumaguta-emuzimbabwe-dzatarisana-nenzara-inotyisa/5832603.html
business	Hurumende Yotsika Madziro PaNyaya yeKumisa Zvimwe Zvinogadzirwa Kunze Kuti Zvisapinde muNyika	Gurukota rinoona nezvemaindustry VaMike Bimha vanoti kutanga muna Chikunguru, ZIMRA inenge yotevedzera mutemo wakadzikwa hwekumiswa kwekupinda kwezvimwe zvinhu munyika nevanhu vasina marezinesi. Hurumende yakaparura mutemo unonzi Statutory Instrument Number 64 uyo uchapa kuti zvinhu zvakatarwa mumutemo uyu zvisabvumidzwe kupinda munyika. Zvinhu izvi zvinosanganisa masalad creams, mukaka, mafuta ekubikisa, zvekuvakiusa, mafotereza, matayi edzimotokari, cheese nezvimwe. VaBimha vanoti masangano akaita saana Confederation of Zimbabwe Industries neZimbabwe National Chamber of Commerce ndiwo akakumbira kuti vambomisa kupinda kwezvinhu izvi munyika. Vanotiwo hurumende inokwanika kuwana mari yemitero yakawanda kana vemunyika vakwanisa kugadzira zvinhu zvakawanda. Vatiwo izvi zvinopa kuti vanhu vakwanise kuwana mabasa. Hurumende mavhiki apera yakamboyedza kurambidza zvinhu munyika asi pakaita mhirizhonga pabhodha reBeitbridge vangu vachiramba kutambira hurongwa uhu. Asi rwendo rwuno hurumende inonzi ichaendesa mapurisa akawanda mumabhazi nekusunga vemabhazi vanenge vabatsira kupinza zvinhu munyika. No media source currently available 	https://www.voashona.com/a/zimbabwe-matongerwo-enyika/3397614.html
business	Vakawanda Vanoti Kugadzikana kweHupfumi Hakuna Zvakuri Kubatsira Varombo	Dzimwe nyanzvi munyaya dzezvehupfumi dzinoti zvirongwa zvehurumende zvairi kuparura ichiti zviri kusimbisa hupfumi hwenyika, zviri kutopa kuti varombo vanyanye kushupika. Gurukota rezvemari, Muzvinafundo Mthuli Ncube, naGavhuna weReserve Bank of Zimbabwe, RBZ, Doctor John Mangudya, vakaparura zvirongwa zvavo zvemafambisirwo emari nehupfumi asi vachivimbisa kuti havasi kubuda mugwara ravari sezvo vachiti rinodzikamisa hupfumi. Zvirongwa izvi zvakatambirwa nenyanzvi munyaya dzezvehupfumi asi dzichiyambira kuti zvirongwa zvehurumende zvakawanda zvinenge zviri kusiya varombo vachinonga svosve nemuromo. Nyanzvi munyaya dzezvehupfumi, Muzvinafundo Gift Mugano, vanoti zakaturwa naVaMangudya zvakanaka chose panyaya yekusadhinda mari yakawanda uye kuwanise mari makambani kuburikidza nemusika wemari. Asi vakurudzirawo hurumende kuti iwedzere vashandi mari vachiti izvi ndizvo zvinosimudzira hupfumi hwenyika. Mashoko aya atsinhirawo neimwe nyanzvi munyaya dzezvemabhanga vari nhengo yeZanu-PF, VaGilbert Muponda, avo vanoti hurumende yakwanisa kudzikamisa mitengo, dhora remunyika nekusimudzira zvigadzirwa kumaindustry asi vachitsinhirawo nyaya yekuti vashandi vabhadharwe mari dzinovakwanira kuti vakwanise kutenga zviri kugadzirwa kumaindasitiri zvacho. Nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vatiwo VaNcube vanofanira kuendesa mari kuzvirongwa zvekubatsira varombo munyaya dzedzidzo uye hutano sezvo vakawanda vari kutatarika nekuda kwekunzi vagare mudzimba vasingashande nekuda kwechirwere cheCovid-19. Vachitaura kumarinda eHeroes Acre nezuro, mutungamiri wenyika, VaEmmerson Mnangagwa, vakatiwo chinangwa chavo ndechekuti Zimbabwe inge yave nyika ine vashandi vakati wandei vanotambirawo mari dziri nani kana kuti upper middle-class economy mugore ra2030. Zimbabwe inoti iri kutarisira kuti hupfumi huchakwira nekuda kwegoho rakanaka regore rino asi nyaya yekupararira kwechirwere cheCovid-19 inonzi inogona kukanganisa zvakanyanya hupfumi sezvo vanhu vakawanda vasiri kuenda kumabasa. No media source currently available   	https://www.voashona.com/a/vakawanda-vanoti-kugadzikana-kwehupfumi-hakuna-zvakuri-kubatsira-varombo/5997673.html
business	Muzvare Dondo Votarisira Kuve kuMusangano weU.S. Leaders' Summit Uchange Uri muWashington, D.C., Svondo Rinouya	"Mukuru wesangano rinorwira kodzero dzemadzimai, rePhumulani Minnesota African Women Against Violence, Muzvare Comfort Dondo, vanoti vachange vachizeya nezvematambudziko ari kusangana nemadzimai munyika panyaya dzekutyorwa kwekodzero dzavo. Muzvare Dondo vanoti vachaita izvi kumucheto kwemusangano wevatungamiri veAmerica nemuAfrica, weU.S Africa Leaders’ Summit, uyo uchange uri muWashington DC svondo rinouya. Vanoti vachange vari kuita izvi panguva iyo chirongwa chemazuva gumi nematanhatu ekurwisana nemhirizhonga, kana kuti 16 Days of Activism Against Gender-Based Violence chichangopera, vachiti vari kuita izvi senzira yekuti nyaya iyi igare ichizeyiwa, kwete kungomirira mazuva echerechedzo chete. 'Tiri kutarisira kuti pachave nehurukuro dzakadzama dzichange dzichiitwa kumisangano iyi,""Muzvare Dondo vaudza Studio7. No media source currently available "	https://www.voashona.com/a/6869844.html
politics	Masangano Ofara Kuti VaMagombeyi Vakawanikwa Vari Vapenyu	Sangano remagweta anorwira kodzero dzevanhu rinoti riri kufara kuti vakafanobata chigaro chemutungamiri weZimbabwe Hospital Doctors Association, Dr. Peter Gabriel Magombeyi, vakawanikwa vari mupenyu neChina manheru. Sangano reZimbabwe Doctors for Human Rights rinoti kunyange haro riri kufara kuti Dr. Magombeyi vapenyu mushure mekupambwa nevanhu vasiri kuzivikanwa, riri kukurudzira zvikuru hurumende kuti iferefete zvakadzama zvakapa kuti Dr. Magombeyi vapambwe, uye vakavapamba vacho vamiswe pamberi pematare edzimhosva. Mutauriri weZimbabwe Doctors for Human Rights, Dr. Fortune Nyamande, vanoti Dr. Magombeyi vane kodzero dzekuti kodzero dzavo dzichengetedzwe. Dr. Nyamande vanoti pari zvino Dr. Magombeyi vari kuongororwa navana chiremba vavo, uye vanofanirwa kupihwa kodzero dzavo dzekuti vambove vega panguva iyo vanenge vachiongororwa navana chiremba. Dr. Magombeyi vakapambwa nemusi weMugovera wapfuura nevanhu vasiri kuzivikanwa kuti ndivanani. No media source currently available Kuwanikwa vari vapenyu kwaitwa Dr. Magombeyi kwatambirwawo nemufaro nesangano revarairidzi vekumaruwa, reAmalgamated Rural Teachers Union of Zimbabwe. Mutungamiri weAmalgamated Rural Teachers Union of Zimbabwe, VaObert Masaraure, vanoti vatambira nemufaro kuwanikwa kwakaitwa Dr. Magombeyi vari vapenyu. Asi VaMasaraure vanoti kunyange hazvo Dr. Magombeyi vawanikwa vari mupenyu, sangano ravo richaenderera mberi nekuramwa mabasa nepamusana pekuti mari dzavari kutambiriswa, hadzisi kukwanira varairidzi. No media source currently available  Mutauriri wemapurisa, Assistant Commissioner Paul Nyathi, vati ichokwadi kuti Dr. Magombeyi vari kuongororwa navana chiremba vehurumende pamwe navana chiremba vavo ivo Dr. Magombeyi, kuitira kuti vaonekwe mamiriro akaita hutano hwavo. VaNyathi vatiwo Dr. Magombeyi havasi muhusungwa sezviri kuburitswa mumadandemutande akasiyana siyana. Asi vati kana Dr. Magombeyi vapedza kuonekwa navana chiremba, uye kana vava kunzwa zvakanaka, mapurisa achida kuzovabvunzurudza kuti chii chakaitika kwavari apo vaive muhunhapwa. No media source currently available 	https://www.voashona.com/a/human-righjts-organization-happy-that-dr-magombeyi-is-alive/5092452.html
business	VaPsychology Maziwisa Vanosungwa neNyaya dzeHuwori kuZESA	Zimbabwe Anti-Corruption Commission, ZACC, inosunga mumiriri weHighfield West muparamende uye vari nhengo yeZanu PF, VaPsychology Maziwisa nenyaya dzine chekuita nehuwori kukambani yemhando dzemoto yeZESA. Mumwe komishina weZACC, VaGoodson Nguni, nezuro usiku vakaudza Studio 7 kuti VaMaziwisa vakasungwa pamwechete nemumwe wavo mukambani yavo yekushambadzana, yeFruitful Communications, uye ari mushandi weZBC, Oscar Pambuka. VaNguni vakati vaviri ava varara kukamba yemapurisa yeAvondale Police Station, uye VaNguni vakati vaviri ava vari kutarisirwa kumiswa pamberi pedare. Vaviri ava vari kupomerwa mhosva yekukama kambani yemhando dzemoto iyi zviuru zvemadhora kuburikidza nemari dzinonzi dzaibhadharwa kukambani yavo neZESA zvine huwori mukati. Nhengo yesangano reZimbabwe Citizens Initiative, VaPromise Sande vanoti vanotambira nerufaro danho riri kutorwa neZACC iri, kunyange hazvo vari kuti panofanirwa kunge pachisungwa munhu wese, kusanganisira vari muhurumende, kwete kungosunga vanofungidzirwa kuti ndeve kuchikwata cheG40 chete. Vaive gurukota rezvemhando dzemoto, VaSamuel Undenge vakatosungwa vakamiswa pamberi pedare nenyaya dzine chekuita nehuwori hunonzi hwaiitika muZESA. No media source currently available 	https://www.voashona.com/a/zimbabwe-anti-corruption-zacc-maziwisa/4201195.html
health	Vanhu Gumi neVashanu (15) Vofa neCovid-19 neMugovera	Vanhu gumi nevashanu kana kuti 15 vakafa nechirwere cheCovid-19 munyika neMugovera vamwe mazana masere nenakumi matatu nevapfumbamwe kana kuti 839 vakabatwa nechirwere ichi. Vanhu vafa nechirwere ichi kubva zvachatanga kupararira vave mazana mana nemakumu masere nevatatu kana kuti 483. Vanhu vakabatwa nechirwere ichi kubva zvachatanga kuparira gore rapera vave zvuru makumi maviri nemazana mana ane makumi mapfumbamwe nemapfumbamwe kana kuti 20, 499. Vanhu vapora kubva kuchirwere ichi vave zviuru gumi bezviviri zvine mazana mana nemakumi matatu nevapfumbamwe kana kuti 12, 439 zvichitevera kupora kwevanhu mazana maviri nemamakumi mashanu nevashanu nezuro. Vanhu vachiri kurwara vanosvika zvuru zvinomwe nemazana mashanu ane makumi manomwe nevanomwe kana kuti 7, 577. Kunyangwe muHarare nemuBulawayo muri imo mune vanhu vakawandisa vari kurwara, huwandu hwevanhu vabatwa nechirwere ichi mumatunhu ose hwawedzera zvave kutyisa kana nyanzvi munyaya dzezvehutano. Mukuru mubazi rezvirwere zvekutapuriranwa Dr Portia Manangazira vanoti svondo rino hurumende iri kutarisira ongororo inobuditsa pachena kuti kufa nekubatwa kwevanhu nechirwere ichi kuri kukonzerwa nekamwe kamhando katsva kechirwere ichi kakabatwa kuSouth Africa neBritain uye kanzoni kanopararira zvakanyanya kana muvana. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu kana kuti 3 million vabatwa nechirwere cheCovid-19 muAfrica. Vanhu vafa vasvika zviuru makumi manomwe nemaviri zvine zana nemakumi maviri nerimwe kana kuti 72,121. Vapora vadarika mamiriyoni maviri nezvuru mazana mana kana kuti 2,4 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana matatu kana kuti 1,3 million. Huwandu hwevanhu vabatwa nechirwere checoronavirus pasi rose hwadarika mamiriyoni makumi masere nemapfumbamwe ane zviuru mazana manomwe kana kuti 89, 7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zvuru mazana matatu nemakumi manomwe nemaviri kana kuti 372, 000, vabatwa nechirwere ichi vachidarika mamiriyoni makumi maviri nemaviri kana kuti 22 miillion. Pasi rose, vanhu vafa nechirwere ichi vanodarika miriyoni imwe chete nezviuru mazana mapfumbamwe kana kuti 1, 9 million. Asi vapora pasi rose vapora vachidarika mamiriyoni makumi mana nemapfumbamwe ane zviuru zvisere kana kuti 49, 8 million.	https://www.voashona.com/a/vanhu-gumi-nevashanu-(15)-vofa-necovid-19-nemugovera/5731675.html
business	Vakawanda Vochema Kuti Zvinhu Zvave Kuparara Zvakare Munyika	Mamiriro ezvinhu munyika mune zvematongerwo enyika, zveupfumi, pamwe nezvehutano ave kuita kuti vakawanda vatye kudzoka kwezvakaitika muna 2008, apo vakawanda vakanonga svosve nemuromo nekuda kwekuoma kwezvinhu. Pari zvino nyika yakatarisana nematambudziko mumapoka ose anodiwa nevanhu kuti vararame, kubvira kumafuta ekufambisa dzimotokari, kushaikwa kwemari kumabhanga, kukwira kwemitengo yezvinhu, kusanganisira mishonga, pamwe nekuramwa mabasa kwavanachiremba. Kodzero dzevanhu dzinonzi dzichiri kurambawo dzichityorwa pasi pehurumende yaVaEmmerson Mnangagwa. Muchidimbu, zvinhu munyika zvinonzi zvaremera kumusoro setsvimbo. Mutungamiri webato rinopikisa reDemocratic Party, Vaurayayi Zembe vanoti zvose zviri kukonzerwa nekusatonga zvakanaka kuri kuitwa nemutungamiri wenyika pamwe chete nebato ravo reZanu PF, vavanoti havasi kukoshesa zvinhu zvine basa. Doctor Zembe vanoti chiri kuwedzera kuipa kwezvunhu munyika inyaya yekuti bato reZanu PF rinoona nyika sechinhu charo. Zvii zvingaitwa kuti zvinhu zvigadzirisike zvisati zvanyanya kuita manyama amire nerongo? Nhengo yeCentral Committee yeZanu PF, VaJoseph Tshuma, vanoti hurumende yaVaMnangagwa iri kuita zvose zvainogona mukuona kuti nyika yadzokera painofanirwa kunge iri, mushure mekuparadzwa nevaive mutungamiri wenyika, VaRobert Mugabe. VaTshuma vanoti VaMnangagwa vakavhura maoko avo izvozvi kumirira kutambira vemapato anopikisa kuti vaite muonera pamwe chuma chemuzukuru, asi vanopikisa vacho havasi kuda kutambira kukokwa uku. No media source currently available 	https://www.voashona.com/a/zimbabwe-politics-economy-health-crisis-zanu-pf/4689311.html
business	Vakawanda Vofarira Kudzikiswa Kwaitwa Mitengo yeDhata	Kukwidzwa kwemitengo uku kwaive kwaitika mushure medanho rakatorwa neboka rePost and Telecommunications Regulatory Authority, kana kuti POTRAZ rekutambira chikumbiro chemakambani enharembozha chekuti mitengo iyi ikwidzwe. Vanhu vakawanda vari kutambira nemufaro danho rakatorwa negurukota rehumhizha hwekufambiswa kwamashoko, VaSupa Mandiwanzira, rekumisa kukwidzwa kwemitengo wekushandisa internet panharembozha kwaive kwaitwa namakambni enharembozha. Kukwidzwa kwemitengo uku kwaive kwaitika mushure medanho rakatorwa neboka rePost and Telecommunications Regulatory Authority, kana kuti POTRAZ rekutambira chikumbiro chemakambani enharembozha chekuti mitengo iyi ikwidzwe. Vanhu vakawanda avo vaive varatidza kusafara kwavo vachishandisa Facebook, Twitter neWhatsapp, vadzokera zvakare painternet vachiratidza kufara kwavo nedanho ratorwa naVaMandiwanzira iri. Vamwe vataura neStudio 7 vatiwo vari kufara vachiti izvi zvinoratidza kuti vanhu vakataura nezwi rimwe chete pane zvinhu zvinenge zvichivanetsa, hurumende inogona kuvateerera. Mumwe mugari wemuBulawayo, Muzvare Nozipho Moyo, vanoti vari kufara nedanho rekumisa kukwidzwa kwemitengo yedhata. Asi Muzvare Moyo vanoti mitengo iyi yange isingafanirwe kuve yakakwidzwa kubvira pekutanga kuchitariswa kuti mitengo yeinternet muZimbabwe yagara iri pamusoro. VaMandiwanzira vakazivisa nezvekumisa kukwidza kwemitengo yedhata uku nemusi weChina mushure mekunge veruzhinji varatidza kusafara kwavo. Mumashoko avo, VaMandiwanzira, avo vaive vamboti havaikwanisa kupindira munyaya iyi sezvo vari pazororo, vakazivisa kuti mushure mekutaura nevakafanobata chigaro chegurukota rezvehumhizha hwekufambiswa kwemashoko, Amai Prisca Mupfumira, pamwe nePotraz, vakaona zvakakodzera kuti kukwidzwa kwemitengo iyi kumbomiswa. Studio 7 haina kukwanisa kunzwa kuna Amai Mupfumira kana kubva kuPotraz. Asi Potraz yaburitsawo mashoko ekuti yamisa danho rekukwidza mitengo yeinternet. Vamwe vanhuwo vakawanda vange vachishora kambani yeEconet iyo inonzi ndiyo yaive yauya nezano rekukwidzwa kwemitengo uku uye inova iyo yaive yakwidza mitengo iyi zvakanyanyisa uye nechimbi-chimbi. Hatina kukwanisa kunzwa kubva kuEconet panyaya iyi asi kambani iyi yazivisawo kuti yave kudzokera kumitemgo yakare. Mumwe anotengesa airtime uyo angoda kuzvidoma nezita rekuti Moyo ati kukwidzwa kwemitengo kwaive kwaitwa uku kwange kwave kukanganisa basa rake nevamwewo vanotengesa airtime saiye. Mutungamiri wekufambiswa kwemabasa musangano reAbammeli Human Rights Lawyers Network, VaTineyi Mukwewa, vati danho ratorwa nehurumende rinoratidza masimba evanhu kana vakataura nenzwi rimwe chete. VaNigel Gambanga avo vanoshanda nebepanhau repainternet rinonyora pamusoro pezvehumhizha hwekufambiswa kwemashoko, vanoti ichokwadi kuti makambni enharembozha ari kudurirwa nekuwanisa vanhu internet vachitiwo vanowona mitengo ichizokwidzwa zvekare asi zvisina kunyanya sezvange zvaitwa pari zvino. Gore rakapera Potraz yakakonzerazve mutauro apo yakatora danho rekuti makambani enharembozha asaite zvirongwa zvakasiyana-siyana zvekuderedza mitengo	https://www.voashona.com/a/zimbabwe-mobile-phones/3675272.html
business	Vakaremara Vanoti Hurumende Ngaishanda neMakambani Kuti Ivabatsire neZvikwanisiro	Vamwe vakaremara vari kukurudzira hurumende kuti ishande pamwechete nemakambani nemasangano akazvimirira mukutsvaga nzira yekuti vawane zvekushandisa zvinoita kuti hupenyu hwavo hureruke. Pastor Thomas Muchadenyika, avo vanogara kuNew Marimba muHarare vakaremara makumbo ese uye vanoshandisa madondoro vanoti kushayikwa kwezvikwanisiro kuri kuita kuti vakaremara vakawanda mumadhorobha nekumaruwa vatadze kushanda mabasa avo akasiyana siyana nekuendawo kuzvikoro. “Pane zvekushandisa zvevakaremara hazvisi kutowanikwa munyika muno.” Vanoenderera mberi vachiti, “Hongu hurumende yakanga yati yabvisa mutero kana kuti duty pane zvinoshandiswa nevakaremara zvakaita semadondoro, ma wheel chair nezvinoshandiswa nematsi kana mahearing aids, asi kuti munhu aende kunze kwenyika kunozvitenga mari yacho anenge asina, nekuti haasi kunopihwa mahara.” Mukuru weZimbabwe Albino Association Mai Mercy Maunganidze Chimanga vanoti nyaya yekushayikwa kwezvekushandisa zvevakaremara yave nenguva yakareba isingagadziriswe, “Nyaya yema assistive technologies yakakoshera vanhu vakaremara muhupenyu hwavo,”vanodaro Amai Chimanga. Vanotiwo, “Kubva tichitanga organisation muna 1996 tanga tichichema nehurumende yeZimbabwe kuti dai ma sunscreen lotion aiswa pa essential drugs list sezvo anoshandiswa zuva nezuva. Taitaura takatarisa vanhu vari HIV positive vanotora ma ARVs. Ma assistive devices aya anodhura uye vazhinji vedu havakwanise kuatenga. Uye zvikashayikwa zvinokoresa disability yemunhu.” Mai Chimanga vanoti hurumende inofanira kupa rutsigiro kumakambani kuti zvikwanisiro zvevakaremara zvigadzirwe muZimbabwe. “Iye zvino mukazvitarisa vanhu vane mental health vane mapiritsi avo anoda kutorwa pamwedzi pega pega, ve epilepsy vanoda mishonga yavo zvekare asi havasi kuzokwanisa kuzviita.” Vaenderera mberi vachiti mamwe matanho ari kutorwa nehurumende akanangana nekurerutsira vakaremara haasi kushanda. VaShingirai Nyakupinda vekuSunningdale muHarare vanova nhengo yeTracy Nyakupinda Albino Foundation vanoti zvikoro zvepamusoro zvinofanira kunge zvichiita ongororo netsvagurudzo pamusoro pezvikwanisiro zvevakaremara. “Hakuna chati chaitwa in terms of research pane zvinhu zvinobatsira vanhu, tichizvigadzirira tega tisingamirire kupihwa nema donors,” vanodaro VaNyakupinda. Vanoenderera mberi vachitiwo, Mahigher educational institutions edu pane ma projects avanoita vanokwanisa kugadzira zvakawanda. Tikatarisa ma hearing aids kana ma white cane, zvinhu zvinokwanisa kugadzirwa muno pasina zvekuzombomira pa waiting list. Saka tanga tichitarisira kuti kupera kwegore rino kana kutanga kwerinouya zvinhu zvichashanduka mu Zimbabwe tikwanise kuve ne progress paku addressa zvinhu zvakadai.” VaNyakupinda vanoti masangano evakaremara ndiwo anofanira kutaurirana nezvikoro zvepamusoro kuti vabatsirane nehurumende kugadzira zvinoshandiswa nevakaremara. VaEvans Tarwirei Chigariro vanodzidzisa mechanical engineering paHarare Polytechnic vanoti vakaremara ndivo vanofanira kutungamirira hurongwa hwekugadzirwa kwezvikwanisiro zvavo muno, asi chekutanga vanofanira kupihwa mukana wekuzviita. VaChigariro vanoti chinhu chinobatsira vakaremara chinofanira kugadzirwa naivo varidzi nekuti ndivo vanoziva zvavanoda. “Asingagone kutaura asi achiona anodzidziswa language yacho iyoyo, zvinoita, asingaone anodzidziswa, asinganzwe anotichwa, “ vanodaro VaChigariro. Vatiwo, “ Tiri mubishi rekunyora mapepa ekuti pamwe President akazviona anozvipasisa zvopindawo muma colleges edu. Zvototanga kushanda mugore ratiri kupinda ra2020. Research yatiri kutaura iyi haiitwi nemunhu ari able-bodied nekuti haana disability maari. Zvinoda kuti tidzidzise ari disabled wacho iyeye topedzisira tave nema leaders anoziva zve disability.” Sangano World Health Organisation rinoti munhu mumwechete pagumi rega rega revanhu vakaremara ari kurarama asina zvikwanisiro nekuda kwekudhura kwazvo pamwe nekutadza kunzwisisa nyaya dzevakaremara nevatungamiri venyika dzose zvadzo. No media source currently available 	https://www.voashona.com/a/vakaremara-vanoti-hurumende-ngaishanda-nemakambani-kuti-ivabatsire-nezvikwanisiro/5231403.html
health	China Inoti Hapana Chizvarwa cheZimbabwe Chati Chabatwa neCoronavirus	China inoti hapana zvizvarwa zveZimbabwe zviri kuChina kusanganisira zvri kudzidza kunyika zvati zvabatwa neCoronavirus. China inotiwo iri kutora matanho kuitira kuti Zimbabwe isaite munhu anobatwa neCoronavirus. Vachitaura mushure memusangano wavaita negurukota rezveutano, VaObadiah Moyo, mutevedzeri wemumiriri weChina muZimbabwe, VaZhao Baogang, vati pari zvino havasati vawana shoko rekuti pane zvizvarwa zveZimbabwe zvawirwa netsaona yeCoronavirus iyi. VaBaogong vati nyika yavo iri kuita zvese zvaingagona kuchengetedza veruzhinji vari munyika yavo. VaBaogang vatiwo mukuedza kuona kuti chirwere cheCoronavirus hachisviki muZinbabwe, vari kukurudzira zvizvarwa zvekunyika yavo kuti zvimbomira kushanyira Zimbabwe. Vatiwo vanenge vauya vari kuvachengetedzwa kwemazuva gumi nemana kuti vasasangana neveruzhinji. VaMoyo vatenda zvikuru matanho ari kutorwa neChina mukuedza kudzivirira kuti Coronavirus isapinde muZimbabwe. VaMoyo vati vari kuwana rubatsiro rwakawanda vakatiwo China yazvipirawo kubatsira Zimbabwe kugadzirisa nzvimbo dzakatarwa kuti vanenge vabatwa nechirwere ichi, vachengeterwe. Kusvika pari nhasi, vanhu vanosvika mazana matanhatu varasikirwa nehupenyu nekuda kweCoronavirus, uye vanhu vanosvika zviuru makumi maviri nezvina vakabatwa nechirwere ichi kubva zvachaputika muChina gore rapera. Mubati wehomwe musangano ravanachiremba vanorwira kodzero dzevanhu, reZimbabwe Doctors for Human Rights, Doctor Norman Matara, vaudza Studio7 parunhare kuti zvakakosha kana China ichigadzirira kubatsira Zimbabwe sezvo isina kumira zvakanaka munyaya dzezvehutano. VaMoyo vazivisawo kuti hapana munhu ati abatwa nechirwere ichi mZimbabwe kunyange hazvo vanhu vanodarika mazana manomwe vari kuongororwa kana vakabatwa nechirwere ichi. VaMoyo vatiwo vari kukurudzira veruzhinji kuti vambomira kuenda kuChina pamwe nekune dzimwe nyika dzakatapurirwa chirwere ichi. Dzimwe dzenyika dzave neCoronavirus dzinosanganisira Malaysia, France, Canada, Belgium, Malaysia, America, Germany, Britain Japan nedzimwewo. No media source currently available 	https://www.voashona.com/a/china-says-no-zimbabwean-affected-by-coronavirus-in-china/5276917.html
politics	Sangano reCitizens Forum Rokurudzira Kuomeserwa kweVanotengesa Nyika	Rimwe sangano rinozviti Citizens Forum rinoti ranyora tsamba dzenyunyuto kumasangano akazvimiririra avanoti akabatsira mukurongwa kwekuratidzira kwakaitwa mwedzi wapera. Vachitaura nevatori venhau, mukuru musangano iri, VaAlex Gakanje, vati masangano aya akapesvedzera mhirizhonga, uye vachaavharisa. Mamwe emasangano adomwa neCitizens Form anosanganisira Crisis in Zimbabwe Coalition, Law Society of Zimbabwe, Zimbabwe lawyers for Human Rights nemizinda yeAmerica neBritain. Asiwo mukuru wePlatform for Youth Development inove nhengo yeCrisis in Zimbabwe Coalition, VaClaris Madhuku, vashora zvikuru Citizens Forum vachiti kutyityidzirana kunodzorera nyika shure. VaMadhuku vatiwo vese vane moyo wekuda kuona kubudirira kwenyika, vari kukurudzira nhaurirano, izvo zviri kuitwa nemasangano avanodyidzana nawo. Studio7 haina kukwamisa kunzwa divi reBritain neAmerica pamusoro pemashoko eCitizens Forum. Nyika mbiri idzi dzakabuda pachena dzichishora mabatirwo akaitwa mhirizhonga nemauto nemapurisa. Vanhu vanodarika gumi nevashanu vakapfurwa vakafa, uye vanhu vanodarika makumi manomwe vakarapwa maronda akakonzerwa nemabara epfuti. Hurumende yeZanu PF iri kupomera MDC inotungamirwa naVaNelson Chamisa mhosva yekuronga mhirizhonga. Asi MDC inoti haisi iyo yakaronga kuratidzira uku, uye zviri kuitwa nehurumende, zvakafanana nekutsvaga uta mugate. Mune imwewo nyaya, vechidiki mubato reZanu PF vari kukurudzira veruzhinji kuti vatsungirire mumatambudziko akatarisana nenyika vachiti vane chivimbo chekuti mutungamiriri wenyika, VaEmmerson Mnangagwa, vachagadzirisa zviri kunetsa munyika. Vachitaura nevatapi venhau muHarare, vechidiki vebato reZanu PF vati vawirirana kuti mutungamiriri wenyika, VaEmmerson Mnangagwa, vanofanirwa kupiwa mukana. Mumwe wevechidiki ava, Muzvare Yeukai Simbanegavi, vati vanonzwisisa kutambura kuri kuita veruzhinji nekuda kwekusamira zvakanaka kwezvinhu munyaya dzezveupfumi. Muzvare Simbanegavi vati VaMnangagwa vanofanirwa kupiwa mukana wekurwisa huori, kutsvaka mari dzekunze pamwe nekugadzirisa matambudziko ari kusangana neveruzhinji muhupenyu hwavo. Muzvare Simbanegavi vatiwo sevechidiki vari kushora zvikuru nekwavanoti kushandiswa kwevechidiki mukuratidzira kwakaitika muna Ndira. 	https://www.voashona.com/a/zanu-pf-aligned-organization-urge-govt-to-come-up-with-laws-that-punish-unpatriotic/4773951.html
politics	Crisis in Zimbabwe Coalition Yopomera Zanu PF Mhosva yeKuvhundutsira Vashandi Vayo, Asi Zanu PF Ichiti Haineyi neSangano Iri	"Sangano rinorwira kodzero dzevanhu reCrisis in Zimbabwe Coalition, rinoti vashandi varo vatadza kuenda kubasa vachityira kupenyu hwavo zvichitevera kutyisidzirwa kwavanonzi vakaitwa nemusi weChina nevanofungidzirwa kuti inhengo dzeZanu PF. Sachigrao vesangano iri, VaPeter Mutasa, vanoti motokari nhatu dzakanga dzakanyorwa kuti ""Zanu PF"" dzakapakwa panze pemahofisi avo muHarare, vanhu vaive mumotokari idzi vakamboramba vakagaramo, asi vakazobuda ndokuedza kupinda mumahofisi vakakundikana. VaMutasa vanoti pamotokari nhatu idzi, mbiri dzaive dziine manhamba asi imwechete yakanga isina, uye dzakazobva pamahofisi avo dzakaenda kunomira zvakare panzvimbo yezvitoro yeBelvedere Shopping Centre. VaMutasa vanoti sangano ravo rinoona chiitiko ichi sekutyisidzirwa nekuda kwemabasa avari kuita ekurwira kodzero dzevanhu munyika. Vanoti vari kushanda nemagweta avo kuti vamhan’are chiitiko ichi kumapurisa. No media source currently available Asi mushandi mukuru anoona nezvekuburitswa kwemashoko mubato reZanu PF, VaTafadzwa Mugwadi, vanoti manyepo avagara vachiziva kuti anoitwa nemasangano akaita seCrisis in Zimbabwe Coalition ekuda kutsvaga kunzwirwa tsitsi pamwe nekuwaniswa mari nevanobatsira masangano akazvimirira. VaMugwadi vanoti semaziviro avo, mahofisi eCrisis in Zimbabwe Coalition ari mumusha unogara vanhu weBelvedere, vachiti vanoshamisika kuti sangano iri rakaziva kuti motokari idzi dzakanga dzaenda pamahofisi aro. VaMugwadi vanoti bato ravo haringashaiswi hope nesangano risina vatsigiri vachitadza kushaiswa hope nevanhu vakaita semutungamiri weCitizens' Coalitionf for Change, VaNelson Chamisa kana mutungamiri werMDC VaDouglas Mwonzora kana mutungamiri weNCA, VaLovemore madhuku, vachiti vatatu ava nevamwe vanopikisa vari kuzvifambira zvakasunguka muZimbabwe. No media source currently available Zvichakadaro, sangano reCrisis in Zimbabwe Coalition rinoti ranyorera zvakare mapurisa richiiazivisa nezvehurongwa hwaro hwekuda kuratidzira musi wa 05 Nyamavhuvhu. Sangano iri rinoti rwendo rwuno raisa zvose zvakambonzi nemapurisa rakanga risina kuisa mugwaro rekutanga zvinozadzisa mutemo weMaintenance of Peace and Order Act, zvakaita kuti rinyimwe mvumo yekuratidzira svondo rapera. Sangano iri riri kukurudzira vana veZimbabwe kuti vapinde mumigwagwa vachiratidzira kunyunyuta kwavo nekwarinoti kutyorwa kwekodzero dzevanhu, kushungurudzwa kwevemasangano akazvimirira, vemasangano evashandi, vemapato anopikisa pamwe nevana veZimbabwe nehurumende."	https://www.voashona.com/a/6679590.html
business	Madzimai Anoita Mabasa eMaoko Ocherechedza Zuva reMadzimai	Madzimai anorarama nekutengesa zvinhu pamwe nekuzviitira mabasa emaoko anobva mumatunhu akasiyanasiyana aungana nhasi muHarare achipemberera pamwe nekurangarira zuva remadzimai, kana kuti International Women’s Day, iro rakacherechedzwa musi wa 8 Kurume pasi rose. Madzimai aungana aya anosanganisira nhengo dzesangano reZimbabwe Chamber of Informal Economy Association, iro rinonzi ndiro raronga musanganu uyu, pamwe neVendors Initiative for Social Economic Transformation, VISET. Imwe nhengo yeVISET yapinda mumhemberero idzi, Muzvare Tariro Munyereyi, vanoti madzimai ataura nezvematambudziko aanosangana nawo mukuita mabasa avo emaoko, zvikuru vanotengesera mumigwagwa. Muzvare Munyereyi vanoti madzimai asunga kuti pave nekudyidza kwakanaka pakati pevanotengesera mumigwagwa ava, makanzuru pamwe nehurumende kuitira kuti vakwanise kushanda pamwechete. Vanoti madzimai akawanda ari kushungurudzwa uye kutyorerwa kodzero dzavo kana vachinge vasungwa, izvo vanoti zvinozosiya vamwe vavo vave kuzvikandira mumaoko emapurisa aya kuti vasashungurudzwa. Vanotiwo panofanirwa kuve nedzidziso yakakwana pamusoro pezvirwere zvakaita seHIV/AIDS mumadzimai nevanasikana vanorarama nekutengesa ava. No media source currently available 	https://www.voashona.com/a/zimbabwe-economy-human-rights-womens-day-munyereyi-viset/3828059.html
health	VaChiwenga Havasati Vaita Musangano naVanachiremba neVakoti Vari Kuramwa Mabasa	Mutevedzeri wemutungamiri wenyika varizve gurukota rezvehutano, VaConstantino Chiwenga, pamwe nemunyori mukuru mubazi rezvehutano, VaJasper Chimedza, havasati vaita musangano nevashandi vemuzvipatara kusanganisira vakoti navanachiremba avo vave nemwedzi miviri vachiramwa mabasa. Vari kuramwa mabasa vanoti vari kuda kuwedzerrwa mari uye kuti vawaniswe zvikwanisiro muzvipatara. Asi vachitaura nezvekudomwa kwaVaChiwenga nemusi weChipiri svondo rapera, munyori mukuru mudare remakurukota, Doctor Misheck Sibanda, vakati mutungamiri wenyika, VaEmmerson Mnangangwa, vaida kuti VaChiwenga vatange basa nechimbi chimbire kugadzirisa zviri kunetsa mubazi rezvehutano munguva iyo nyika yatarisana nedambudziko reCovid-19. Hatina kukwanisa kubata VaChiwenga kuti tinzwe divi ravo sezvo nharembozha yavo yange isiri kudairwa. Asi tabata munyori mukuru wesangano ravanachiremba reSenior Hospital Doctors Association Doctor, Aaron Musara, avo vanoti hakuna musangano wati waitwa. No media source currently available Mashoko aya atsinhirwawo nemutungamiri wesangano revakoti reZimbabwe Nurses Association VaEnoch Dongo vati hakuna chavati vanzwa kuvakuru mubazi rezvehutano nezvekugadzirisa zvichemo zvavo. No media source currently available 	https://www.voashona.com/a/vachiwenga-havasati-vaita-musangano-navanachiremba-nevakoti-vari-kuramwa-mabasa/5540398.html
health	Botswana Inodzika Mutemo Unoti Vanhu Vagare Mudzimba Dzavo kweMwedzi Mitanhatu	Hurumende yeBotswana yadzika mutemo we State of Emergency uyo uchange uchishanda kwemwedzi mitanhatu senzira yekudzivirira kupararira kwechirwere cheCoronavirus. Mutemo uyu, uyo wasainwa nemutungamiri weBotswana, VaMokgweetsi Masisi, unosungira kuti vanhu vagare mudzimba dzavo kwemwedzi mitanhatu, uye kuti makambani ape vanhu zvikwanisiro zvekuti vashande vachibva kudzimba dzavo. Mutemo we Emergency Covid-19 Amendment Number 2 Regulations of 2020, watanga kushanda zviri pamutemo mushure mekunge wapasiswa nedare raparamende, uye kusainwa naVaMasisi. Mutemo uyu unorambidza makambani kudzinga vashandi munguva iyo unenge uchishanda, uye wapawo mutongi mukuru wematare edzimhosva, masimba ekutara zvinofanirwa kuitwa nematare edzimhosva munguva yeLockdown iyi. Mutemo mutsva uyu wadzikwa panguva iyo hutungamiri hweBotswana, kusanganisira nhengo dzeparamende, makurukota ehurumende pamwe nemutungamiri wenyika, hwange hwatotanga kare kuita hurongwa hwekumbogara kudzimba, kana kuti self quarantine, kwemazuva gumi nemana zvichitevera kusangana kwahwakaita nemushandi wezvehutano ane chirwere cheCoronavirus. Asi chiitiko ichi chichaita kuti zvizvarwa zveZimbabwe zvinogara muBotswana zviomerwe nehupenyu sezvo pasisina achabvumirwa kuenda kubasa panguva iyi. Muzvare Sandra Sondelelo, avo vanoshanda mumba, vanoti dai zvizvarwa zveZimbabwe zvabvumirwa kuti zvidzokere kumusha nokuti hakuchina chavachagarira muBotswana kwemwedzi yose iyi. Chimwewo chizvarwa cheZimbabwe, Amai Pesilah Tarisai, vati vabereki nehama dzavanga vachibatsira vachadya nhoko dzezvironda sezvo vasingakwanise kutumira zvekudya. Botswana yaita nyika yekutanga mudunhu rekuchamhembe kweAfrica kutora danho rakadai, iro rine nguva yakareba vanhu vachinzi vagare mudzimba dzavo senzira yekudzivirira chirwere cheCoronavirus, icho chauraya munhu mumwe chete muBotswana, uye kubata vanhu gumi nevatatu munyika iyi. Asi zvimwe zvizvarwa zveZimbabwe zvinogara muBotswana zvinoti zviri kubatsira vamwe vavo vasina zvekudya uye pekugara panguva iyo nyika iyi inenge yakavharwa. Muzvare Faith Musesekedzi avo vanogara mudhorobha reFrancistown muBotswana vanoti vari kuchengeta zvizvarwa zveZimbabwe zvitatu izvo zvakapererwa nemabasa mushure mekuparurwa kwechirongwa chekugara mudzimba. Chimwewo chizvarwa cheZimbabwe chiri kubatsira vamwe nezvekudya uye kuvabhadharira mari epavanogara, VaMorgan Tambaoga, vanoti vakazvipira kuita izvi kusvikira zvinhu zvanaka. Mumwe wevari kubatsirwa nechikafu uye kubhadharirwa mari yepamba pavanogara, Muzvare Primrose Moyo, vaudza Studio7 kuti vanotenda zvikuru nerubatsiro rwavari kuwana. Ongorororo yaitwa neStudio7 inotaridza kuti ruzhinji rwevana veZimbabwe vari muBotswana vari kugara vari muzvikwata zvavanhu vatanhatu kana vanomwe senzira yekuti vaite muonera pamwe netwushoma twavainatwo. Asi nyanzwi munyaya dzezvehutano, VaChristopher Mbewe, vanoti kugara vanhu vakaungana mukanzvimbo kadiki kunoita kuti cherwere cheCOVID-19 chipararire nekukurumidza. Chirwere cheCoronavirus, icho chakatangira mudhorobha reWuhan kuChina gore rapera, chabata vanhu vanodarika miriyoni imwe chete nemazana mashanu ezviuru, uye chauraya vanhu vanosvika zviuru makumi mapfumbamwe pasi rose. No media source currently available 	https://www.voashona.com/a/botswana-state-signs-6-month-emergency-laws-to-fight-coronavirus/5366499.html
politics	Ishe Makore Vanoti Havana Kufara neZvakaitwa naVaTsvangirai Mudunhu Ravo	Ishe Makore vekumMasvingo mudunhu reGutu South vanoti havana kufara kuti bato reMDC rakaita musangano waro mudunhu ravo risina kuvapira. Ishe Makore vekumMasvingo mudunhu reGutu South vanoti havana kufara kuti bato reMDC rakaita musangano waro mudunhu ravo risina kuvapira. Pamusangano wakaitwa kwaGutu nemusi weChipiri, Ishe Makore vakabuda pachena kuti ndeve Zanu PF, vakapika kuti havasi kusiya dunhu ravo richiitirwa misangano neMDC. Pamusangano uyu vanhu vanonzi vakaenda kumusangano wakaitwa naVa Morgan Tsvangirai nemusi we Mugovera vakaudzwa kuti vachaurayiwa. Asi Ishe Makore varamba mashoko aya vachiti ivo chavanopokana nacho, kuitwa kwemisangano ivo vasingazive. Vachitaura pamusangano wakaitwa neChipiri, uyo wakapindwa nemabhuku anosvika makumi matatu, Mambo Makore vakati vari kurwadzikana nevanhu vavo vakaenda kumusangano waVa Tsvangirai vakati havachabvumidzi misangano ye MDC mudunhu ravo. Ishe Makore vakatiwo vachadzinga masabhuku pamwe chete nemakanzura eMDCT akasangana naVaTsvangirai vasina kuziviswa saMambo wedunhu iri. Ishe Makore vakapomera kanzura wemubhuku eumnzvimbo iyi anomirira MDC kuita zviri kunze kwemutemo, vakati vachadzinga kanzura uyu mudunhu ravo. Musangano uyu wakasiya vagari vazhinji vaine kutya sezvo wakavimbisa kudzoka kwemhirizhonga yezvematongerwo enyika mudunhu iri. No media source currently available 	https://www.voashona.com/a/zimbabwe-makore-zanu-masvingo/3307268.html
business	Makambani eNharembozha Anobvuma Kuderedza Mitengo	Veruzhinji vanoshandisa nharembozha munyika vanonzi vatanga goredzva zvakanaka zvichitevera danho ratorwa nemakambani enharembozha rekudzikisa mutengo wekufona nezvikamu zvingada kusvika makumi matatu kubva muzana. Makambani matatu anoti Net-One, Telecel Zimbabwe neEconet Wireless Zimbabwe anonzi abvuma kutevera kurudziro yakaitwa muna Gumiguru wegore rapera neboka rinoongorora mafambisirwo emashoko munyika rePostal and Telecommunications Regulatory Authority of Zimbabwe, POTRAZ, yekuti mitengo yekushandisa nharembozha ideredzwe. POTRAZ inonzi yakaita ongororo yayo iyo yakaburitsa kuti mutengo wekushandisa nhare munyika wakakwira nezvikamu makumi matatu kubva muzana. Danho iri rinonziwo richaita kuti mutengo wekushandisa nhare udzike kubva pamasendi makumi maviri nematatu kusvika pamasendi gumi nemashanu paminiti imwe chete. Kambani yeEconet Wireless Zimbabwe yazivisawo kuti yatambira kurudziro iyi uye ichadzikisa mutengo wayo kusvika pamasendi gumi nematanhatu paminiti kana munhu achifonera imwe kambani uye masendi gumi nemashanu kana vanhu vachifonerana nenharembozha dzeEconet dzega dzega. Nyanzvi mune zveupfumi uye vachitungamira sangano reEmployers Confederation of Zimbabwe, EMCOZ, VaJohn Mufukare, vanoti izvi zvichanakira veruzhinji asi mutengo uyu uchakakwira zvichienzaniswa nedzimwe nyika. Zimbabwe inonzi ndiyo nyika ine mitengo yakakwira zvakanyanya zvichienzaniswa nedzimwe nyika kuchamhembe kwe Africa. No media source currently available  	https://www.voashona.com/a/zimbabwe-politics-tariffs-potraz/2582141.html
health	Kuramwa Mabasa kwaVana Chiremba Kwava neMazuva Makumi Matatu neMaviri	Vanhu vakawanda vanonzi vari kufa muzvipatara zuva-nezuva sezvo vana chiremba vari kuramwa mabasa vachiti vanoda kuwedzerwa mari dzemihoro pamwe nezvikwanisiro zvinoita kuti vakwanise kuita basa ravo. Varwere vanonzi vari kufa muzvipatara nekushaya anovapa mishonga uku hurumende nanachiremba vachikakaVadzana panyaya yemari dzemihoro. Mugari wemuHarare, VaTendai Chapeyama, vaudza Studio 7 kuti zvinhu hazvina kumira mushe muzvipatara zvikuru zvehurumende zvakaita secheParirenyatwa umo varwere vari kuswera varere muzvipatara vasina kana rubatsiro rwavari kuwana. Amai Nomalanga Chemhere avo vane murwere ari muchipatara vanoti vave kutorapisa murwere kunana chiremba vakazvimirira asi izvi zvave kuvadhurira. Muzvare Primrose Chimimba vakurudzirawo hurumende kuti igadzirise nhuna dzanachiremba kuitira kuti vanhu vasarambe vachirasikirwa nehupenyu. Studio7 haina kukwanisa kunzwa kuhurumende kuti vanhu vangani varasikirwa nehupenyu hwavo kuburikidza nekuramwa mabasa kwavana chiremba. Kuramwa mabasa uku nemazuva rechimakumi matatu nemaviri. Asi Amai Chemhere vati kana vanachiremba vari kuramwa mabasa vasingdadi kudzoka kumabasa, zviri nani hurumende ibvise vana chiremba ava pabasa yoisa vamwe vanhu vakaita savana chiremba vechisoja vazobatsira vanhu muzvipatara. Vamwe vana mukoti vatataura navo vanoti vanga vachidzoserwa kudzimba nevakuru vavo sezvo muzvipatara manga musina vanachiremba. Zvichakdai, mumwe chiremba wepaParirenyatwa watataura naye, VaWallace Hlambelo, vaudza Studio 7 kuti havasi kuzodzokera kubasa kudzamara hurumende yagadzirisa nhuna dzavo. Kusamira zvakanaka kwezvinhu muzvipatara kwabva kwawedzera kuipa sezvo vana chiremba vakuru vave kuramwawo mabasa vachiti havakwanise kuitawo basa ravo nemazvo kana vana chiremba vadiki vasiri parutivi pavo. Mutevedzeri wemutungamiri wenyika, VaConstantino Chiwenga, vakaudza vatori venhau neChipiri kuti hurumende yakabvuma kutambira dzimwe nhuna dzanachiremba asi kwete dzose. Vakatiwo hurumende haina mari yekunze yekubhadhara vana chiremba ava sezvavari kuda izvo zviri kuramba kutambirwa nana chiremba ava. No media source currently available 	https://www.voashona.com/a/zimbabwe-doctors-strike-enters-day-32/4727672.html
business	Vadhomeni Vanoti Hurumende Haisi Kukoshesa Mabasa Avo	Sangano rinomirira vanoshanda mubazi rezvekurima, re Zimbabwe Agricultural Professionals and Technical Association (ZAPTA), rinoti vashandi vebazi iri, zvikuru sei vadhomeni, vanofanirwa kupiwa mari yerubatsiro, kana kuti ‘risk allowance’, panguva ino yekurwisana necoronavirus sezvo basa ravo richivamanikidza kusangana nekushanda nevanhu vakasiyana siyana. Munyori mukuru weZAPTA, VaZivaishe Zhou, vaudza Studio 7 kuti sezvo hurumende yakapa varairidzi mari yekubatsirikana panguva iyi, haifanirwi kusarudza vashandi vainobatsira, naizvozvo hurumende inofanirwa kuziva kuti vadhomeni vanodavo rubatsiro rwakadai. VaZhou vati sangano ravo harisikufara nemabatirwo arikuitwa nyaya yezvimidhudhudhu zvinofanirwa kushandiswa nevadhomeni, vachiti vadhomeni vazhinji vari kushaya mari yokuenda kumahofisi eCMED kunotora zvimidhudhudhu izvi. VaZhou vati pane zvizhinji zvinofanirwa kugadziriswa mubazi iri, vachiti vanokurudzira hurumende kuti itarisise nekugadzirisa zvirikuitika mubazi iri kuti vashandi vaite basa ravo zvakanaka. Tatadza kubata mukuru anoona nezvevashandi mubazi iri, VaGibson Chijarira, sezvo mharembozha yavo yange isingadavirwi. Tichienda pamhepo, gurukota rezvekubudiswa kwemashoko, Amai Monica Mutsvangwa, vange vasati vapindura mibvunzo yatavatumira. No media source currently available 	https://www.voashona.com/a/zimbabwe-agriculture-employees-want-better-recognition-from-government/5674287.html
health	Hurumende Yokurudzirwa Kushanda neMasangano eVashandi muKushambadza Nhomba yeCovid-19	Hurumende iri kukurudzirwa kuti ishande nemasangano anomirira vashandi mukushambadza kwairi kuita nhomba inodzivirira Covid-19, kuitira kuti chirongwa chekubaya nhomba ichi chibudirire. Kurudziro iyi inobva kumukuru wesangano reCommunity Workin Gropu on Health, VaIta Rusike, uye inouya panguva iyo vanhu vari kuzvipira kubaiwa nhombaye Sinopharm iripo iye zvino vari kuramba vari vashoma. Bazi rezvehutano rakazivisa kuti vanhu zana negumi nevasere kana kuti 118, ndivo chete vakabaiwa nhomba munyika yose nemusi weChina, izvo zvakasvitsa huwandu hwevanhu vabayiwa nhomba iyi munyika yose pazviuru makumi matatu nezvitanhatu zvine gumi nevapfumbamwe, kana kuti 36 019. VaRusike vanoti kana pakasatorwa matanho akasimba nekukasika pakushambadzwa kwenhomba iyi, chirongwa chePhase 2 chichangotanga ichi chinogona kungofanana nechePhase 1, icho chisina kuwana vanhu vakawanda. Asi mukuru ari kutungamira hurongwa hwekurwisana neCovid-19, Dr. Agnes Mahomva, vanoti kubva pakutanga, hurumende yanga ichingoshanda nemapoka ose muhurongwa uhwu saka nekudaro hapana vari kusiiwa kunze. Dr. mahomva vari kukurudzira veruzhinji kuti vatambire chirongwa ichi sechavo, vachitri hurumende iri kuita payo saka zvasarira veruzhinji kuti vapindewo mazviri. Zvichakadaro, hurumende yakazivisawo nemusi weChina kuti vanhu vatatu vakafa nechirwere cheCovid-19, vamwe makumi matatu nevatanhatu vakawanikwa vaine chirwere ichi. Izvi zvakasiya huwandu hwevanhu vabatwa nechirwere ichi kubva zvachatanga hwasvika pazviuru makumi matatu nezvitanhatu zvine mazana matatu nemakumi manomwe nevanomwe, kana kuti 36 377. Huwandu hwevanhu vafa hwakasvikawo pachiuru nemazana mana ane makumi mapfumbamwe nevaviri, kana kuti 1 492. Vanhu vapona kubva kuchirwere ichi vakasvika pazviuru makumi matatu nezvitatu zvine mazana mapfumbamwe nemakumi manomwe nevaviri, kana kuti 33 972. No media source currently available No media source currently available    	https://www.voashona.com/a/zimbabwe-covid-19-vaccination-update-dr-agnes-mahomva-itai-rusike/5812239.html
business	"Kambani yeHurumende yeFidelity Printers Ndiyo Ichadhinda ""Ballot Papers"""	Komisheni inoona nezvesarudzo yazivisa makambani achadhinda mapepa ekuvhotesa pamusangano wayaita nevemapato ari kukwikwidza musarudzo dzegore rino. Vachitaura pamusangano uyu, imwe nhengo yeZimbabwe Electoral Commission, Zec, VaQubani Moyo, vati mapepa ekuvhotesa achadhindwa nemakambani maviri emuno anoti Fidelity Printers nePrintflow. Fidelity ndiyo ichadhinda magwaro ekuvhotera mutungamiri wenyika, uye ekuvhotera nhengo dzedare reparamende. Printflow ichadhinda mapepa ekuvhotera makanzura. Makambani maviri aya ndeehurumende. VaMoyo vatiwo mapato achabvumidzwa kuona kudhindwa kunenge kuchiitwa mapepa aya. Mashoko eZec aya atambirwa nevari kumirira MDC Alliance musarudzo yemutungamiri wenyika, VaNelson Chamisa, VaJameson Timba. Asi munyori mukuru muMDC-T inoutngamirwa naMuzvare Thokozani Khupe, VaNixon Nyikadzino, vati kunyange hazvo Zec yazivisa kuchadhindwa mapepa ekuvhotesa aya, nyaya iyi haiperere ipapa sezvo vachiti pane zvimwe zvinoda kugadziriswa. Mapato aya paapihwa mukana wekubvunza mibvunzo maererano nekomiti yanga ichida kuumbwa neZec pakati pevanhu vari mumapato ari kukwikwidza musarudzo ichange ichitarisa nhuna dzinenge dzichibva mumapato pamberi pesarudzo, ye Multi-party Liason Committee, imwe nhengo yebato reFreedom Movement #1980 Chinhu Chedu, VaFrancis Danha, vakonzera zhowe zhowe vachiti sachigaro weZec, Amai Priscilla Chigumba, nevose vari mukomsheni yavo vanofanira kusiya basa. VaDanha vati Amai Chigumba nevamwe vavo vakatadza kufambisa basa zvakanaka pavakatadza kupa mapato ezvematongerwo gwaro revavhoti pamberi pekugara kwakaita dare raitambira mazita evachakwikwidza musarudzo svondo rapera. VaDanha vati kutadza kuwana gwaro revavhoti kwakakonzera kuti nhengo dzebato ravo zhinji dzitadze kukwikwidza musarudzo vachiti havachavimbi kuti Zec ichakwanisa kufambisa sarudzo munyika. Zvaitwa naVaDanha, avo varambidza VaMoyo nechikwata chavanga vachifamba nacho kuenderera mberi nekutaura kudzamara Amai Chigumba vasiya basa, zvabva zvakaonzera kuti musangano uyu utadze kuenderera mberi uye komiti yanga ichida kuumbwa iyi itadze kuumbwa. Vanga vakamirira Zanu PF pamusangano uyu, VaFortune Chasi, vashora zvaitwa naVaDanha. Asi VaTimba vatiwo zvaitwa naVaDanha zvinoburitsa pachena kurwadziwa kwemapato anopkisa nemafambisirwo ari kuitwa basa neZec Zvichakadai, VaMoyo vati komisheni yavo ichazoshevedzera mumwe musangano kana vagadzirisa nyaya dzekuchengetedzeka kwevanhu nemapurisa kuitira kuti misangano isakanganiswe sezvaitwa naVaDanha. No media source currently available 	https://www.voashona.com/a/zimbabwe-electoral-commission-announces-ballot-printers-qubani-moyo/4450534.html
politics	Muchuchusi weHurumende Anoti Anoda Kuti Nhengo dzeMDC-T Dzitongerwe Rufu paMhosva yeKuponda Mupurisa	Nhengo dzeMDCT dzakabatwa nemhosva yekuponda mupurisa mumusha weGlen View muHarare muna 2011 nhasi dzakumbira kunzwirwa tsitsi nedare kunyangwe hazvo dzichiri kutsika madziro dzichiti hadzina mhosva yadzakapara. Muchuchisi wehurumende panyaya iyi, VaEdmore Nyazamba, vakurudzira dare kuti ritongere rufu vasungwa vanoti VaTungamirai Madzokere, Muzvare Yvonne Musarurwa pamwe naVaLast Maengehama avo vakabatwa nemhosva yekuponda Assistant Inspector Petros Mutedza pamhirizhonga yakaitika muna 2011 pakati pemapurisa nevechidiki veMDCT. VaNyazamba vati chiitiko ichi chakakanganisawo pfungwa dzevanhu vakawanda vakaona izvi zvichiitika vanosanganisira vana vadiki pamwe nevanhuwo zvavo vasinei nezvematongerwo enyika. Asi rimwe remagweta evasungwa ava, Amai Beatrice Mtetwa, vati vasungwa ava havana mhosva yavakapara uye vati mukupa mutongo, dare rinofa kutarisa kuti humbowo hwakasvitswa kudare hauburitse pachena kuti ngana ndiye akakanda dombo rakatema VaMutedza zvakazokonzera kuti vafe. Vaenderera mberi vachiti mutongo wakaturwa nemutongi wedare VaChinembiri Bhunu unoita sekuti imhosva kuti munhu anzi inhengo yeMDCT nepamusana pekuti hazvisi kubuda pachena mumutongo wavo kuti nhengo dzeMDCT dzakabatwa nemhosva yekuponda iyi dzakanyatsoita chii chaizvo chakakonzera kuti VaMutedza. Zvichakadai, Amai Mtetwa vakurudzira dare kuti mumtongo wango ribude pachena kuti hurumende inofanira kuferefeta nyaya dzevanhu vese vanonzi vakapondwa pamwe nekushayikwa zvinechekuita nezvematongerwo enyika vachiti vamwe vanhu varikupomerwa mhosva dzekuponda vari kungoswerombeya nemigwagwa vasina zvavari kuitwa zvinopedzisira zvaita sekuti mutemo une vamwe vanhu vaunoshandisirwa. Amai Mtetwa vatiwo bumbiro remitemo idzva haribvumidzwe kuti munhukadzi atongerwe rufu sezvakumbirwa naVaNyazamba; naizvozvo vati Muzvare Musarurwa havafanire kutongerwa nyangwe zvodii. Amai Mtetwa vatiwo vasungwa ava vakagara mujeri kwemakore anoda kusvika kumatatu nyaya iyi ichizeyewa mumatare saka vanofanirwa kutorwa sevanhu vakatombopika. Zvichakadai, mutongi wedare, VaBhunu, vatambira chikumbiro chasvitswa kudare nemagweta evasungwa ava chekuti VaPhineas Nhatarikwa, avo vakabatwawo nemhosva yekubatsira VaMadzokere naMuzvare Musarurwa kubva panzvimbo yakaparirwa mhosva, vabuditswe muhusungwa. Amai Mtetwa vati hazvikodzere kuti VaNhatarikwa, avo vanove mutyairi weMDCT vabatwe nemhosva iyi sezvo vaive munhu aiita basa rake panguva yaakasungwa. VaBhunu vabvuma chikumbiro chekuti VaNhatarikwa vabuditswe muhusungwa vakamirira kupihwa panyaya iyi. Zvichitevera zvasvitswa kudare nemagweta ari kumirira vasungwa, VaBhunu vati nyaya iyi ichadzoka mudare musi wa19 mwedzi uno pavachatura mutongo wekuti vanhu ava vanogara mujeri kwenguva yakareba zvakadii. Imwe nhengo yeMDCT yanga iri mudare ichinzwa nyaya iyi, VaSimon Mpande, vati varikuwona sekuti VaBhunu vane divi ravakarerekera pakutongwa kwenyaya iyi. VaSydney Chisi avo vanoshanda nesangano reYouth Initiative for Democracy in Zimbabwe kana kuti Yidez vati vanowona sekuti nyaya iyi inyaya yakatongwa kare pasiri kutariswa humbowo hwakasvitswa kudare. Mudare nhasi manga makazara kuti maku nevatungamiri veMDCT vanga vachisanganisira vatevedzeri vaVaMorgan Tsvangirai muMDCT vanoti Muzvare Thokozani Khupe, VaNelson Chamisa naVaElias Mudzuri. Vamwewo vanga vari mudare vanosanganisira mutungamiri weTransform Zimbabwe, VaJacob Ngarivhume pamwe nenhengo dzeparamende dzeMDCT dzakati wandei. No media source currently available 	https://www.voashona.com/a/zimbabwe-huphfumi/3499076.html
business	ZIMASCO Yodzinga Mhuri Mudzimba Pamusaka Perendi	Mhuri mazana maviri nemakumi mashanu dziri kudzingwa mudzimba dzekambani yezvicherwa yeZIMASCO dzadziri kugara nekuda kwetadza kubhadhara mari dzerendi. Kambani yeZIMASCO yakapa vagari ava magwaro ekuvazivisa kuti vabude mudzimba idzi musi wa31 Zvita gore rapera usati wasvika kana kuti vabhadhare mari dzezvikwereti zverendi dzose. Asi vagari ava vanoti vakakundikana kubhadhara mari dziri kudiwa nekambani iyi nekuti vazhinji vavo havasevenzi, sezvo vakagumurwa pamabasa nekambani iyi kare. Vakawanda vevanhu ava vane zvikwereti zverendi zviri pakati pemadhora mazana matanhatu kusvika pachiuru chemadhora. Vagari ava vanobhadhara madhora makumi matatu nemanomwe pamwedzi. Chiri kushamisa nekurwadza vagari ava ndechekuti mapurisa ekambani yeZIMASCO haasi kuburitsa midziyo yavo panze asi kuti vari kuvharira midziyo iyi mudzimba vachiisa svumbunuro dzavo. Mumwe wevavharirwa imba ndiAmai Stella Ngandu avo vanoti vakagara paimba yavharwa iyi kwemakore makumi maviri apfuura sezvo murume wavo asina kupihwa mari dzake dzose nekambani yeZIMASCO. Amai Ngandu vanoti havarambi kuti vane chikwereti cherendi chinosvika mazana masere emadhora asi vanoti havana kwekuenda. Sachigaro wemadzimai mubato reZanu PF munzvimbo iyi, Amai Edna Chimwanza, vanoti vanzi vabudewo mumba kana vakasabhadhara mari inoita madhora mazana mana sezvo chikwereti chavo chiri chiuru chemadhora. Asi Amai Chimwanza vanoona ruoko rwezvematongerwa enyika mukudzingwa mudzimba idzi. Izvi zvinotsigirwa nasachigaro wedunhu reMutorashanga muZanu PF, VaMaricosi Mapuraganda, avo vanoti vanhu vanodzingwa gore rese rinenge riine sarudzo munyika. VaMuparaganda vanotyira kuti nhengo dzavo dzichatadza kuvhota dzadzingwa. Asi patabvunza VaMuparaganda kuti sei vachifunga izvozvo sezvo kanzura wenzvimbo iyi iri nhengo yeZanu PF, vati kanzura Amai Ellen Mwachirimba vari kushanda nekambani yeZIMASCO. Vatiwo Amai Mwachirimba vaitsigira chikwata cheLacoste icho chairwisana neG40 kuti vatore masimba apo vaimbove mukuru wenyika VaRobert Mugabe vakanga vasati vabviswa pachigaro gore rapera muna Mbudzi. Asi Kanzura Amai Mwachirimba vanoti vanhu vanga vajaira kugara mahara mudzimba dzeZIMASCO vachishandisa zita reZanu PF vachiramba kubhadhara. Amai Mwachimbira vanoti munhu anofanirwa kubhadhara mari yerendi kana kunotaurirana nevaridzi vedzimba kuti anobhadhara sei. Mukuru wekambani yeZIMASCO kuMutorashanga, Amai Fadzai Gono, varamba kutaura nevatori venhau vachiti havabvumirwe nemutemo webasa. Havasi vashandi veZIMASCO chete vari kutarisana nedambudziko iri, sezvo vashandi vemumigodhi vakawanda vari kudzingwa mudzimba dzavaigara vasati varasikirwa nemabasa avo. No media source currently available 	https://www.voashona.com/a/zimbabwe-zimasco-evicts-families-due-to-rent-arrears/4201158.html
politics	America Yogadzirira Kutumira Vaongorori veSarudzo	Muzinda weAmerica muZimbabwe unoti gadziriro dzeAmerica dzekuzongorora sarudzo dzemuZimbabwe dzave pachidanho chepamusorosoro. America inoti chikwata chayo chekutanga chatove muZimbabwe chakamirira chikwata chihombe chevaongorori vesarudzo vachazenge vari muZimbabwe vachiongorora sarudzo. Vachitaura mushure memusangano wavaita nemutauriri weNational Assembly, Advocate Jacob Mudenda muHarare, mumwe mushandi mukuru pamuzinda uyu, Amai Jennifer Savage, vati vanofara nezviri kuitwa mukuvandudza mutemo wesarudzo. Asi Amai Savage varamba kutaura pamusoro pekuti vemapato havasi kufara nebhiri rekuvandudza mitemo yesarudzo vachiti vachazopa pfungwa dzavo kana richinge rapasa muparamende. Bhiri iri, iro rakapasa muNational Assembly svondo rapfuura, ratanga neChipiri kuzeiwa mudare reseneti. Amai Savage vati vari kunzwa zvakawanda pamusoro pesarudzo dzegore rino uye tariro yavo ndeyekuti hurumende ichaita zvese zvairi kuvimbisa kuti sarudzo dzinge dzakachena. Amai Savage vati musangano wavo naVaMudenda wange wakanangana nekuvandudza kudyidzana kweZimbabwe neAmerica. Vati America icharamba ichibatsira Zimbabwe mune zvakasiyana siyana uye pari zvino ichangobva mukupa rubatsiro rwemamiriyoni zana nemakumi mashanu emadhora pasi pechirongwa chemutungamiriri wenyika iyi chekurwisana neHIV/AIDS, chePresident’s Emergency Plan for AIDS Relief kana kuti PEPFAR. Zimbabwe iri kuita sarudzo gore rino kekutanga vaimbove mutungamiriri wenyika, VaRobert Mugabe, vabva pachigaro uye mutungamiriri wenyika, VaEmmerson Mnanangagwa vari kuvimbisa sarudzo dzakajeka. VaMnangagwa vanotiwo vese vanoda kuongorora sarudzo idzi vakasununguka kuita izvi uye hurumende yavo yakatokoka nyika makumi mana neshanu nemasangano gumi nemashanu pasi rese kuti vazoongorore sarudzo idzi. No media source currently available 	https://www.voashona.com/a/zimbabwe-us-says-elections-preps/4395273.html
health	Vakoti Vanoramba Kuti Vakatambira Mari Dziri Kupiwa neHurumende	Sangano rinomirira vakoti, reZimbabwe Nurses Association, ZINA, raramba mashoko ari kuti nhengo dzaro dzakatambira zvikamu makumi mana kubva muzana zvemari dzemihoro zvakaziviswa nehurumende svondo rino richiti harina kumbobvira raita musangano nehurumende wekuzeya nezvemari idzi. Mutungamiri weZINA, VaEnock Dongo, vanoti havana kumbobvira vagara pasi nehurumende vachipirwa nezvemari idzi kana kuzeya nezvadzo, uye havatozivi kuti zvikamu zviri kutaurwa nezvazvo zvinenge zviri zvikamu zvemihoro yavo yakasangana nemari dzekubatsirika here kana kuti kwete. VaDongo varambawo zvakare mashoko ekuti vakoti vakawanda vadzokera kumabasa, vachiti vagara vachienda kumabasa asi vachishanda mazuva maviri pasvondo avakawirirana nemushandirwi sezvo vasina mari dzekufambisa mazuva ose. Vanoti vashandi vari kunzi vadzokera kumabasa kana kuti vari kuonekwa kumabasa kwavo vazhinji vacho vanogona kunge vakadzokera sezvo vakoti vari kutyisidzirwa. Vanoti vakatoenda kumatare vachipikisa nyaya yekumanikidzwa kudzokera kumabasa iyi uye ichapinda mudare neChishanu. Bepanhau reHerald razivisa kuti vakoti vagamuchira zvikamu makumi mana kubva muzana zviri kuwedzerwa kuvashandi vose vehurumende kutanga mwedzi uno, kunyange hazvo vari kuti hazvisvitsi mihoro yavo pavanotarisira chaipo. Mamwe masangano evashandi vehurumende anosanganisira evarairidzi akatobuda pachena kare achiramba zvikamu zvakaziviswa nehurumende izvi achiti zvishoma. Vashandi vehurumende vari kuda kuti mihoro yavo idzokere pamadhora mazana mashanu nemakumi maviri emari yekuAmerica, iyo vaitambira muna Gumiguru 2018. Studio 7 haina kukwanisa kunzwa divi rehurumende panyaya iyi. Asi VaDongo vanoti mashoko ekuti vakatambira zvikamu izvi akanangana nekupesanisa vashandi vehurumende. Vanoti mari dzemihoro dzavanotambira chete imari dzinenge dzawiriranwa kumusangano weNational Joint Negotiating Council, NJNC, kwete dzinotaurwa mumapepanhau. Vamiriri vevashandi vehurumende nevamiriri vehurumende vari kutarisirwa kusangana zvakare kumusangano weNational Joint neChishanu uye hurumende yatokoka vashandi kumusangano uyu. No media source currently available 	https://www.voashona.com/a/zimbabwe-nurses-association-denies-ever-welcoming-salary-rise-enock-dongo/5658018.html
business	Vagari Vopengera Mitero yeMigwagwa kuMasvingo	"Vagari vemudhorobha reMasvingo vanoti havasi kufara nezviri kuitwa nekanzuru yavo zvekuti vabhadhariswe mitero yekushandisa migagwa yeguta iri, kana kuti roda levy, ivo vasina kuwirirana nekanzuru yavo. Vagari vanoti vakatsamwa nedanho iri nekuti kanzuru haina kuuya kwavari kuzotsvaga pfungwa dzavo. Zviri kunyanya kuvarwadza ndezvekuti pachine mutauro pamusoro pechimwe chirongwa chakadai, icho vagari vanoti havana kuona zvakashandiswa mari dzavaibatirwa. Mumwe mugari, VaPaul Rimai, vanoti kanzuru yavo haina kupinda muvanhu zvakakwana kuti ipihwe mvumo yekutora mari inoita madhora mana paimba yoga yoga. Masvingo ine vagari vanosvika zviuru makumi matatu. Izvi zvinoreva kuti kanzuru ichange ichiwana mari inoita zana nemakumi maviri ezviuru zvamadhora pamwedzi kubva kuvagari. Mugari wekuMucheke, VaSamson Gororo, vanoti havaoni kushanda kwechirongwa ichi sezvo munharaunda yavo musina migwagwa yakagadzirwa pavakambobhadhara mari dzavo. Asi meya weguta reMasvingo, VaHubert Fidze, vanoti chirongwa ichi chakadzoswa mushure mukuwirirana nevagari paigadzirwa bhajeti regore rino. VaFidze vanoti chirongwa ichi chakakosha kugadzirisa migwagwa yashata mudhorobha sezvo mari yemigwagwa inobva kuhurumende nebazi reZinara iri shoma, Vati vachatsanangurira vagari kuti mari iyi vachaishandisa sei. Asi vanotungamirira kufambiswa kwebasa musangano rinomirira kodzero dzevagari, reMasvingo United Residents and Rate Payers Alliance, VaAnoziva Muguti, vanoti vagari havana kupihwa mukana wakakwana kuti vape pfungwa dzavo panyaya iyi ""Zvavari kutaura kuti vakaita ma consultations nevanhu pamabhajeti tinozviramba nekuti ma meeting avo vaimaita vasina kushambadzwa zvakakwana kuchiinda vanhu vashoma uye nguva dzavakaita vanhu vaiva kumabasa, ivo chavakakonewa sema councilors vaifanira kuenda ku maward avo kwete zvebhajeti,: Vadaro VaMuguti. Sangano iri rinoti riri kukurudzira nhengo dzaro kuti dzisabhadhare mari iyi kusvikira vagara pasi nekanzuru vachionesana zvakanaka panyaya iyi. Kanzuru inotarisirwa kuwana mari inoita miriyoni imwe nemamazana mana ane makumi mana ezviuru zvemadhora pagore kubva kumitero yemigwagwa. No media source currently available "	https://www.voashona.com/a/masvingo-residents-against-road-levy/4307484.html
business	Vanhu Vorasikirwa neMari Vachiyedza Kunotsvaga Mabasa paMuzinda weSouth-Sudan muHarare	Vanhu vazhinji nemusi weChipiri vakafambira dhongi rakaora kumuzinda weSouth-Sudan muZimbabwe kuBelgravia mushure memashoko aifamba pamadandemutande eFacebook neWhatsApp kuti muzinda uyu wange uchizotora vanhu vanoda mabasa kuti vaende kunyika iyi. Nyika yeSouth Sudan haina kugadzikana sezvo muguta guru renyika iyi reJuba muchigara muine hondo. Vari kurwisana muSouth-Sudan ndevanotsigira mutungamiri wenyika iyi VaSalva Kiir nevaimbova mutevedzeri wavo VaRiek Machar. Vakawanda vaenda kumuzinda uyu muHarare vabva vachiridza tsamwa sezvo mashoko ekuti pange pachida kutorwa vanhu kuti vange vachipinda mabasa anzi ndeemanyepo. Asi aka handi kekutanga vanhu vachiita chipata pata chekuenda pamuzinda uyu sezvo vanamukoti vakambonyeperwa kuti kwaita mabasa muna Chikumi vakaendawo kumuzinda uyu. Gurukota rinoona nezvehutano Dr David Parirenyatwa vakati kunyangwe hurumende yainge yazivisa kuti iri kushanda neSouth-Sudan kutsvagira vanhu mabasa, kusvika parizvino hapana chibvumirano chati chaitwa. Izvi zvakakonzerwawo nekuti pana vanamukoti vanodarika zviuru zvitatu vasina mabasa. Nyaya yekunyeperwa kwavanamukoti yakatozeyiwa mudare reparamende. Mumwe wevanhu vapumha dova vachienda kumuzinda weSouth Sudan ndiVaSamson Chitema avo vati kunyangwe kuSouth Sudan kusina kugadzikana, kuri nani pane kugara muZimbabwe. Muzvare Miriam Mugodhi avo vange vachiratidza kurwadziwa zvikuru pamwe nekushupikana vati vabva kuBulawayo chaiko. Vati vange vatofunga kuti mudzimu wavaona sezvo vaine magwaro anodiwa. . VaPeter Museve avo vakaita zvidzidzo zveMasters vaudza Studio 7 kuti mamiriro aita zvinhu munyika apa kuti vanhu vaende havo kuSouth-Sudan uko kunogara kuchirira pfuti. Studio 7 yataurawo naVaJames Mukomva avo vati havasisina tarisiro yemabasa pasi pehurumende yemutungamiri wenyika VaRobert Mugabe. Kunyangwe zvazvo nyika yeSouth-Sudan ichitevedza tsika dzechiMuslim Mukurru weZimbabwe Democracy Institute, Dr Pedzisai Ruhanya avvanoongorora magariro evanhu pamwe nezvematongerwo enyika vati vana veZimbabwe vazhinji vacho vanotendera muchiKristu havasisina hanya nekwavanowana mabasa. Dr Ruhanya vati kuoma kwehupenyu munyika kuri kuita kuti zvizvarwa zveZimbabwe zvitsvake mabasa chero kwaamuka. Vanoongorora nyaya dzezvehupfumi, VaMasimba Kuchera vaudza Studio 7 kuti hurumende inofanira kudzika mitemo inokwezva vemabhizimisi vekunze nekuti nyika yaenda kumawere. Mashoko aya atsinhirwawo nemunyori mukuru musangano reZimbabwe Congress of Trade Unions VaJaphet Moyo avo vati vashandi vari pamabasa paerizvino havasi kutambiriswa mari dzemihoro uye makambani akawanda ari kuramba achivharwa. Mutungamiri webato rePDP uye vaimbova gurukota rezvehupfumi, VaTendai Biti vanoti zvakawanda zvinoda kuitwa nehurumende kugadzirisa nyaya dzezvehupfumi. Vachitsvaga rutsigiro pasarudzo dzemuna 2013, vebato reZanu PF vakavimbisa kuti vachaumba mabasa anosvika mamiriyoni maviri. Asi kusvika pari zvino makambani ari kuramba achivharwa zvichisiya vazhinji kunyangwe vakadzidza vasina chekubata. Mutungamiri wenyika VaRobert Mugabe vanoti nyaya yezvirango ndiyo iri kupa kuti Zimbabwe itadza kugadzirisa nyaya dzezvehupfumi. Asi nyanzvi munyaya dzezvehupfumi dzinoti VaMugabe ndivo vari kutadza kutungamira zvikuru vachitadza kugadzirisa nyaya dzehuori. Kunyangwe zvazvo Studio 7 isina kukwanisa kutaura nemumiriri wemuzinda weSouth-Sudan muZimbabwe uyo ange asipo, pamukova wemuzinda uyu pange pakanamirwa mapepa ange achizivisa veruzhinji kuti mashoko aishambadzwa ekuti vaitora vanhu vekunoshanda kunyika yavo ange ari emanyepo. Munguva pfupi yapfuura, zvimwe zvizvarwa zveZimbabwe zvakanyeperwa kuti kwainge kwaita mabasa kuKuwait neSaudi Arabia asi zvikazoguma zvobatwa senhapwa munyika idzi.  No media source currently available 	https://www.voashona.com/a/zimbabwe-matongerwo-enyika/3495979.html
politics	Mutungamiri weNyika, VaMnangagwa, Vovimbisa Kuti Hurumende Yavo Iri kuGadzirisa Matambudziko Akanangana neZvehupfumi	Mutungamiri wenyika, VaEmmerson Mnangagwa, vati hurumende yavo haisi kuzosiya vezvitoro vachitara mitengo inobira veruzhinji uye vachaona kuti madiro ajojina ari kuitika mune zvehufumi amiswa. Vachitaura pakuvhura zviri pamutemo musangano wezvebudiriro yehupfumi, weZimbabwe Economic Development Conference 2022 vanga uri kuVictoria Falls, VaMnangagwa vatiwo hurumende yavo ichadzika matanho achavedzera chivimbo muboka rezvehupfumi. VaMnangagwa vapindawo musangano wevatongi vematare edzimhosva weRegional Judicial Services Conference uri kuitirwa kwakare kuVictoria Falls kuti zvirongwa zvehurumende yavo zvakanangana nekuvhurwa kwemabhimusi matsva nekuwedzera zvigadzirwa nekutengeserana, zvinofanirwa kuwedzerwa kuburikidza nekusimbiswa kwemitemo yeCompetition Act neConsumer Protection Act. Nyanzvi mune zvehupfumi vachishanda vakazvimirira, VaMasimba Kuchera, vanoti misangano iyi yakanaka chose, asi inofanirwawo kunge ichipindwa nevose vane chekuita nebandiko remabhizimusi kuitira kugadzirisa matambudziko aripo. No media source currently available 	https://www.voashona.com/a/6699572.html
health	Vanachiremba Voramba Nyaya yeHurumende yeKugumura Vashandi Mabasa	Nyanzvi munyaya dzezvezvehupfumi dzichiri kuzeya mashoko egurukota rinoona nezvehupfumi VaPatrick Chinamasa ekuti zvinhu munyaya dzezvehupfumi hazvina kumira zvakanaka uye vave kuda kugumura vamwe vashandi nekuwedzera mitero yavanobatirwa nehurumende. Nemusi weChipiri, sangano reZimbabwe Hospital Doctors Association rakabatanawo nevamwe vashandi kushora danho iri. Vanachiremba mumashoko avo kuvatori venhau vakati vari kushanda vari vashoma uye vari kushanda kwenguva yakareba. Vanotiwo vari kuda kuwedzerwa mari yavanopihwa kana vadaidzwa kubasa kana kuti on call allowance kubva padhora nemakumi mashanu paawa kusvika pamadhora mazana manomwe nemakumi maviri pamwedzi. Vanachiremba vanoti zvichemo zvavo zvikasagadziriswa uye vakanyimwa bhonasi muna zvita vachazotora matanho akaomarara avasina kutaura. Mukuru weCommunity Working Group on Health VaItai Rusike vanoti zvinhu muzvipatara hazvina kumira zvakanaka uye vati hurumende inofanira kubvisa pabasa vechidiki vebato iri vari mumatunhu ose vari kungopihwa mari dzehurumende vasina zvavari kuita. No media source currently available  	https://www.voashona.com/a/zimbabwe-matongerwo-enyika/3506012.html
business	Zambuko reKazungula Rozeyiwa neZvaro	Nyanzvi munyaya dzezvehupfumi dziri kupesana pfungwa panyaya yekuti Zimbabwe inowana chouviri here pazambuko reKazungula kana kuti kwete. Zambuko iri riri pakati peZimbabwe, Zambia neBotswana. Zimbabwe iyo yakange yambobuda mumushandirapamwe neBotswana neZambia muna 2010 inoti yakazoona zvakakosha kuti ipindezve muhurongwa uhu. Nemusi weSvondo mutungamiri wenyika, VaEmmerson Mnangagwa, vakabatana nemutungamiri wenyika yeBotswana, VaIan Khama, uye mutungamiri weZambia, VaEdgar Lungu, kuti vaone zvaitwa pari zvino pakuvakwa kwezambuko reKazungula riri pakati penyika nhatu idzi. Asi nekuda kwekusawirana nevaive mutungamiri wenyika, VaRobert Mugabe, zambuko iri riri kuvakwa richinyenyeredza Zimbabwe richienda kuNamibia zvishoma. Izvi zvapa kuti mari yekurivaka iwande sezvo rakazowedzera nemamwe makiromita mazana matatu. VaMnangagwa mushure memusangano naVaKhama vakati vaida kuti Zimbabwe idzoke muhurongwa uhu. Chibvumirano chiripo ndechekuti Zimbabwe ipinde muchikamu chepiri apo ichavakirwa One Stop Border Post kudivi reBotswana. Mutevedzeri wemutungamiri wesangano re Confederation of Zimbabwe Industries, VaCallisto Jokonya, vanoti zvakaitwa naVaMnangagwa zvinokudzwa zvikuru. Nyanzvi munyaya dzezvezvehupfumi vari mukuru wezvedzidzo paZimbabwe Ezekiel Gutu University Doctor Gift Mugano vanoti zambuko iri rakakosha kuZimbabwe. Asi Doctor Mugano vatiwo zvakakosha kuti Zimbabwe isangoti yapinda muchibvumirano asi isingakwanise kushandisa zambuko iri nemazvo. Mashoko aya atsinhirwawo nemutungamiri wePeople's Democratic Party, uye vari vaimbova gurukota rezvemari, VaTendai Biti, avo vati zvakakosha kuti Zimbabwe igadzirise mugwagwa weHarare Chirundu sezvo uri iwo ungabatsira mukupundutsa nyika. Doctor Mugano vanoti kuti Zimbabwe ibudirire zvinotoda kuti nyika ive nezvivakwa zvakaita semazambuko aya uye migwagwa. Asi VaJokonya vanoti kunyangwe mugwagwa weHarare kusvika kuBeitbridge wakakosha, zambuko reKazungula harifanire kutarisirwa pasi. Zambuko reKazungula riri kutarisirwa kushandisa mari inosvika mamiriyoni mazana maviri nemakumi mashanu emadhora uye chikwereti kubva kukambani yekuJapan yeInternational Cooperation, African Development Bank neEU-Africa Infrastructure Trust Fund. Kuvakwa kwezambuko iri kuri muzvikamu zvitatu, chekutanga izambuko rine njanji yakareba makiromita mazana mapfumbamwe nemakumi maviri nematatu, chikamu chechipiri ndeche One Stop Border Post kuBotswana chekupedzisira kuZambia. Zvose zvinoda kuitwa zvinotarisira kupera muna Zvita gore rinouya. No media source currently available  	https://www.voashona.com/a/zimbabwe-matongerwo-enyika/4296919.html
business	Chirongwa cheTony Elumelu Chobatsira veMabhizinesi Vechidiki muAfrica	Vechidiki vemuZimbabwe gumi nemaviri vakapedza zvidzidzo zvavo munyaya dzemabhizimusi kuNigeria mukupera pesvondo pasi pechirongwa che Tony Elumelu Entrepreneurship Program. Vechidiki ava vanoti vakawana ruzivo rwakadzama ruchavabatsira mukusimudzira mabhizimusi avo. No media source currently available Zvidzidzo zvavo izvi zvakaitwa mukati memwedzi mitatu yapfuura vari muZimbabwe uye nemusi weChishanu vakanopedzisa hurongwa uhu kuNigeria. Mumwe wevechidiki ava, ndiVa Tawanda Musvaire, vanova muridzi wekambani yeGoshen International Private Limited, iyo inogadzira zvinhu zvakasiyana siyana kubva mumarara. Va Musvaire vanoti kusangana nevamwe vadzidzi pasi pechirongwa ichi kwakavavhurisa dzepfungwa nebasa ravanoita, uye vanotenda chirongwa ichi. Vanoti izvi zvichavabatsira mukusimudzira bhizimusi ravo. Zvinonzi gondo rashaya nhiyo rinokumba chero marara. Asi VaMusvaire vanoti ivo vari kukumba marara kwete nekuti vashaya nhiyo, asi kuti iri ibasa ravanofarira zvikuru uye rinobatsira kuchengetedza zvakatikomberedza. Muzvare Mellisa Mazingi ndemumwe wevechidiki vanga vari muchirongwa ichi. Muzvare Mazingi, avo vane website inotengesa mbatya, vatsinhirawo mashoko ava Musvaire ekuti chirongwa ichi chavabatsira zvikuru. Chirongwa cheTony Elumelu Entrepreneurship Program chakaparurwa nemuzvinabhizimusi weku Nigeria, Va Tony Elumelu, gore papera nechinangwa chekubatsira vechidiki venyika dzakasiyana siyana muAfrica vane mabhizimusi achiri kutanga. Vakapinda muchirongwa chekutanga ichi, vanosvika chiuru chimwe chete uye vekuZimbabwe vari gumi nevaviri. Mumwe nemumwe achapihwa mari inosvika zviuru gumi zvemadhora kubva kuTony Elumelu Foundation yekuvabatsira kudzamisa mabhizimusi avo. Pamari yakapihwa, vachange vachizodzosera zviuru zvishanu zvemadhora nekufamba kwenguva. Vamwe vemuZimbabwe vanosanganisira Va Mcwilton Chikwenengere, VaMehluli Dube, VaIgnatius Tichaona Dzingirai, Muzvare Senzeni Mpofu, VaKevin Victor Mtutu, VaJohn Muketsi, VaIan Mutamiri, Tendayi Muwomo, VaHerbert Nderezina naVaTinashe Nyoni. No media source currently available	https://www.voashona.com/a/elumelu-nigeria-zimbabwe-shona-tinashe/2860112.html
business	Zvizvarwa zveZimbabwe Zviri Kunze Zvokurudzirwa Kutaura neZwi Rimwe	"Zvizvarwa zveZimbabwe zviri kunze kwenyika zviri kukurudzirwa kuti zvitaure nezwi rimwechete kuitira kuti zvichemo neshuviro dzavo zvive nemutsindo pazvinenge zvosvitwa kuhurumende kumusha. Izvi zvinonzi zvinokwanisika chete kuburikidza nekushanda pamwe kwemasangano akasiyanasiyana anomirira vana veZimbabwe vari munyika dzakasiyanasiyana, zvinove zviri kuitwa nesangano reZimbabwe Diaspora Nation Building Initiative, iro rinobatanidza masangano ari munyika dzakasiyanasiyana. Mukuru wesangano reZimbabwe Diaspora Nation Building Initiative uye vari sachigaro veZimbabwe Diaspora Network-UK, Doctor Paul Matsvai, vanoti sangano ravo rine masangano anomirira zvizvarwa zveZimbabwe zviri munyika dzakasiyanasiyana akawanda, uye vane mamwe mapoka avari kuvaka iye zvino izvi kune dzimwe nzvimbo dzanga dzisati dzave nemasangano akadai, kwakaita sekuSouth Africa. ""Chikuru chinoitika ndechekuti. munoona kana ukangomira uri mumwechete uchikumbira pane chimwe chunhu chinonetsa iwe semugari wekunze, kashoma kuti uwane vanhu vangakuteerera vakawanda. Asi makaungana makaenda makarongeka, izwi renyu rinodiniwo, rinobva ranzwika zvakajeka. Saka kubatana kwenyu kunoitawo futi nezvamunenge muchida kuitira nyika zvikukumuke,"" vanodaro Doctor Matsvai. Vanoti chikuru chiri kuitwa nesangano ravo pane ino nguva kuongorora kugadziridzwa kwemutemo weZimbabwe Diaspora Policy, uyo unonzi uri kutsvaga kuzadzisa zvinodiwa nevana veZimbabwe vari kunze, zvinosanganisira nyaya dzezvehupfumi, zvemabhizimusi, kodzero yekuvhota vari munyika dzavagere, uyewo kuti vave zvizvarwa zvenyika mbiri, Zimbabwe nenyika dzavagere. Hurumende inonzi yakatambira gwaro rekuumbwa kwemutemo weZimbabwe Diaspora Policy muna Nyamavhuvhu wegore rino uye zvinonzi pave nemisangano yave kuitwa yekukwenenzvera gwaro iri nekuti ringe rave nezvose zvinobva kune mapoka ane chekuita nehurongwa uhwu panopera mwedzi uno waGunyana. No media source currently available "	https://www.voashona.com/a/zimbabwe-diaspora-urged-to-speak-with-one-voice/6241040.html
health	VaMugabe Voudza Dzimwe Nyika Zvinoda Kuitwa muNyaya dzeHutano, Asi Vanamukoti muNyika Vachironga Kuramwa Mabasa	"Mutungamiri wenyika VaRobert Mugabe nemusi weMuvhuro vakavhura zviri pamutemo musangano webazi reUnited Nations rinoona nezvehutano kana kuti World Health Organization kuVictoria Falls wechimakumi matanhatu nesere kana kuti 67th Session of the WHO Regional Committee for Africa Conference. Asi pabva paita mhute munyika apo vanamukoti vakazivisa kuti vapa hurumende mavhiki maviri ekuti vave kuda kukanda mapadza pasi zvekare nenyaya yekusawirirana panyaya dzemihoro. Vachitaura pamusangano uyu VaMugabe vati nyika dzemuAfrica dzinofanira kutsvaga mari kuendesa mari kumabasa ezvehutano uye vatiwo Zimbabwe yakaedza kuita izvi nekuumba homwe yeAids levy yave kubatsirawo munyaya yekurapa chirwere chegomarara. Nyika dzemuAfrica dziri kukundikanawo chibvumirano chadzakaita kuAbuja, Nigeria muna 2001 chekuona kuti mari inosvika zvikamu gumi neshanu zvebhajeti yenyika zvaenda kunyaya dzezvehutano. Munyori mukuru weZimbabwe Nurses Association VaEnock Dongo vanoti havasi kufara nenya yekuti vamwe vanamukoti vanoita basa rehumaneja nevanodzidzisa vanotambira mari shoma zvichienzaniswa nevari pasi pavo kana vari pasi ava vakashanda maawa akati wandei pane akatarwa kana kuti e""over time"". Vanoti vanamukoti vakatoendesa tsamba kuHealth Services Board, bhodhi rinoona nezvemari dzavo vachitaura nezvekuda kuramwa mabasa kwavo. No media source currently available Asi mukuru weHealth Services Board Dr Lovemore Mbengeranwa vanoti vari kuziva dambudziko iri asi pari zvino hurumende haina mari. No media source currently available  "	https://www.voashona.com/a/zimbabwe-matongerwo-enyika/4004156.html
business	ZIMTA Inoti Nhengo Dzayo Hadzichakwanisa Kuramba Dzichienda Kumabasa	Rimwe sangano rinomirira varairidzi, re Zimbabwe Teachers Association (ZIMTA), rabatanawo nemamwe masangano evarairidzi pakuzivisa kuti nhengo dzaro hadzichakwanisa kuramba dzichienda kumabasa sezvo dzisisina mari dzekufambisa. Mutungamiri wesangano iri, VaRichard Gundani, vanoti nhengo dzavo dzichange dzichienda kumabasa kaviri chete pasvondo, Muvhuro neChishanu. VaGundani vanoti danho ratorwa nesangano ravo rinotsinhira danho rakaziviswa nesangano rinomirira vashandi vehurumende, re APEX Council, rekuti vashandi vehurumende vakanga vasisakwanise kuramba vachienda kumabasa mazuva ose. Asi mutevedzeri wegurukota rezvekuburitswa kwemashoko, VaEnergy Mutodi vakaudza Studio 7 neSvondo kuti hurumende yakasununguka kuramba ichiita hurukuro nevashandi vayo pamusoro pemihoro yavo. Masangano anomiririra varairidzi, e Propgressive Teachers Union of Zimbabwe neAmalgamated Rural Teachers Union of Zimbabwe, ndemamwe masangano evarairidzi akatozivisa kare kuti nhengo dzawo dzakanga dzisisakwanise kuramba dzichienda kumabasa. No media source currently available Zvichakadaro, sangano rinomiririra varairidzi vekumaruwa, re Amalgamated Rural Teachers Union of Zimbabwe, rinoti nhengo dzaro dzave kutangidza kuratidzira vhiki yega yega kusvika hurumende yagadzirisa zvichemo zvevarairidzi. Mutungamiriri wesangano iri, VaObert Masaraure, vaudza Studio 7 kuti sangano ravo richatangidza kudzidzisa nekubatsira vana vechikoro pa nzvimbo dzavachazivisa asi kwete muzvikoro. Hatina kukwanisa kunzwa kubva kubazi re zvedzidzo kuti izvi zvichibvumidzwa here nemitemo yenyika. No media source currently available 	https://www.voashona.com/a/zimbabwe-teacher-unions-press-govt-for-better-pay-and-conditions/5156060.html
politics	VaZuma Vanoti Havasi Gweta Nekudaro Havangataure nezveNyaya yaAmai Mugabe Yekusaendeswa kuMatare	Mutungamiri wenyika wenyika yeSouth Africa VaJacob Zuma nemusi weChina vakaudza dare reparamende renyika yavo kuti hapana chavanokwanisa kutaura nenyaya yemudzimai wemutungamiri wenyika yeZimbabwe Amai Grace Mugabe padanho rakatorwa nehurumende yavo rekuti vasaendeswe kumatare kana kuti kupihwa “diplomatic immunity” Vanotungamira bato rinopikisa reDemocratic Alliance muSouth Africa VaMmuse Maimane ndemumwe akabvunza nezvekuregererwa kwaAmai Mugabe. Amai Mugabe vari kupomerwa mhosva yekurova imwe tsvarakadenga Gabriella Engels mushure mekumuwana ari muhotera kuSandton, Johannesburg nevana vavo vaviri, Robert Junior naChatunga Bellamine. Kunyangwe hazvo Amai Mugabe vakadzokera kumusha, gweta raMuzvare Gabriella VaWillie Spies vaudza Studio 7 kuti dare repamusoro muSouth Africa richazeya kuti zvainge zvakakodzera here. Nyaya iyi iri kunzwikwa musi wa 19 Gunyana. Gweta VaGabriel Shumba vanoti nyaya yaAmai Grace Mugabe inokonzera matambudziko kuhurumende yeSouth Africa ndosaka zvichinetsa kuti VaZuma vanyatsobuda pachena kuti chii chakatora nzvimbo. No media source currently available 	https://www.voashona.com/a/zimbabwe-matongerwo-enyika/4010196.html
health	Zuva reInternational Literacy Day Rinosvika Dzidzo Iri Parumananzombe neCovid-19	Nyika dzepasi rose dzacherechedza zuva reInternational Literacy Day nhasi panguva iyo pasi rese riri kuvhiringirwa dzidzo nedenda reCovid-19. Zuva ranhasi nderekurangarira kukosha kwakaita kugona kunyora nekuverenga. Asi zuva iri racherechedzwa nhasi pasi rose rakatarisana nedenda reCovid-19 iro riri kuvhiringa dzidzo munyika dzakawanda. Mumwe mudzidzisi ari nhengo yeProgressive Teachers Union of Zimbabwe, VaRosten Mutapa, vati denda reCovid-19 riri kutadzisa vana vakawanda kuti vadzidze sezvo zvikoro zviri kuvharwa nguva dzakawanda, uye vabereki vasina mari dzekuti vana vavo vashandise madandemutande.\n\nMutungamiri weAmalgamated Rural Teachers Union of Zimbabwe, VaObert Masaraure, vatiwo dambudziko reCovid-19 riri kutadzisa kuti vana vatange chikoro vave nezera rinodiwa uye vamwe vachatorega chikoro sezvakaita vamwe miriyoni imwechete kubva gore rapera.\n\nMutauriri weZimbabwe Teachers Association, VaGoodwill Taderera, vati kudzidza kuburikidza nepamaredhiyo hazvishande sezvo vana vasina zvikwanisiro zvikuru vana vekumaruwa.\n\nAsi mutauriri webato rinopikisa reMDC T, VaWitness Dube, vati nyaya\nyechirwere cheCovid-19 haisi iyo iri kutadzisa kuti vana vasadzidze\nsezvo vana vari kudzidza mudzimwe nyika munguva ino yeCovid-19.\n\nMutauriri webazi rezvedzidzo yepasi, VaTaungana Ndoro, vati hurumende\niri kuedza zvikuru kupa mukana wekudzidza kuvana kuburikidza nekudzidza pamadandemutande pamwe nemaredhiyo.\n\nZuva reInternational Literacy Day rakatanga kucherechedzwa mugore ra1966 uye mhemberero dzegore rino dziri kuitwa pasi pedingindira\nrekuti:“Literacy for a human-centered recovery: Narrowing the digital\ndivide”. No media source currently available 	https://www.voashona.com/a/international-literacy-day-observed-amid-adverse-effects-caused-by-the-pandemic/6217887.html
health	Covid-19 Inobata Vanhu Vanodarika Zviuru Zvina neMazana Masere	Bazi rezvehutano rakazivisa nezuro kuti vanhu vakanga vabatwa nechirwere che Covid-19 munyika vaive vasvika pazviuru zvina nemazana masere negumi nevasere, kana kuti 4 818. Vanhu vafa nechirwere cheCovid-19 munyika yose vachiri zana nevana kana kuti 104, uye vapona vasvika kuchiuru nemazana mashanu nemakumi mana nevana, kana kuti 1 544. Vanhu vanoita makumi manomwe, kana kuti 70, ndivo vakawanikwa vaine chirwere ichi pavanhu chiuru nemazana manomwe nemakumi mapfumbamwe nevashanu, kana kuti 1 795 vakavhenekwa pachishandiswa nzira ye Polymerase Chain Reaction kana kuti PCR. Vanhu vose vakawanikwa vaine chirwere ichi ndevaya vagara vari munyika vasina nhoroondo yekubuda kunze. Nhepfenyuro yeZBC yakazivisawo nezuro kuburikidza nedandemutande reTwitter kuti vashandi vayo makumi matatau vakabatwa ne Covid-19. Studio7 haina kukwanisa kunzwa divi reZBC pamusoro pevanhu vakabatwa neCovid-19 ava. Imwe nyanzvi munyaya dzezvehutano vari chiremba, Doctor Gilson Mandigo, vanoti vari kuona kuti pave nemusiyano mukuru pahuwandu hwevanhu vave kubatwa nekushaya nechirwere ichi, zvichienzaniswa nepakatanga chirwere ichi kuwanikwa munyika sezvo vanhu vave kuwanikwa vaine chirwere ichi vari vanhu vagara vari munyika, kwete vari kubva kunze kwenyika. Doctor Mandigo vanoti zvinoratidza kuti vanhu vanofanirwa kusimbisa nyaya dzekudzivirira kupararira kwechirwere ichi. No media source currently available 	https://www.voashona.com/a/zimbabwe-rise-of-coronavirus-cases-dr-gilson-mandigo/5540280.html
health	Dzidziso yeNhomba yeCovid-19 Yokurudzirwa Kupihwa Veruzhinji	Mukuru wesangano riri kudzidzisa veruzhinji nezvechirwere cheCovid-19 rePerch Media, VaCollen Magobeya, vanoti vapedza kubayiwa nhomba dzavo mbiri vachiti semunhu anoshanda neveruzhinji zvinovabatsira kuti vasatapurirwa kana kutapurira vamwe chirwere. VaMagobeya vanoti havo dzidziso ichiri kudiwa kuitira kuti veruzhinji vanzwisise nezvenhomba iyi kuitira kuti chirwere ichi chisadzoke zvakare zvine hukasha. Zimbabwe ine hurongwa hwekubaya nhomba yeCovid-19 vanhu vanosvika mamiriyoni gumi. Asi vanhu vabayiwa nhomba iyi kusvika pari zvino vachiri vashoma zvichienzaniswa nevanotarisirwa kunge vabayiwa. Mukuzeya nyaya iyi, tabata VaMagobeya. No media source currently available     	https://www.voashona.com/a/zimbabwe-experts-urge-govt-to-disperse-more-information-on-vaccines/5843753.html
business	Kurudziro yaVaChombo Yekudzinga Vanotengesa Mumigwagwa Yotsviriridza	Vanhu vakawanda vanoti kutengeswa kwezvinhu mumigwagwa zvisina kurongeka dziko kuri kukonzera dambudziko remarara muguta reHarare nemamwe maguta. Vanhu ava vanotiwo izvi zviri kukonzerawo zvirwere sezvo marara ari kungorasirwa pose pose. Mashoko everuzhinji aya anotevera mashoko anonzi akataurwa negurukota rezvekutongwa kwematunhu, VaIgatius Chombo, ekuti vanhu vari kutengesera mumigwagwa vanofanirwa kubviswa nekukasika. Asi veruzhinji vanoti hurumende yaVaChombo ndiyo honzeri sezvo iri kukundikana kuwanisa vanhu mabasa uye yakaregerera vanhu ava vachiita pamadiro kubva kare. Vachitaura mukupera kwesvondo pamusangano wepagore wemameya pamwe nemasachigaro emakanzuru wechimakumi manomwe nenhatu (73rd Urban Councils Association of Zimbabwe), wakaitirwa kuBulawayo, VaChombo vanonzi vakati panofanirwa kutorwa matanho nechimbichimbi ekuti vanotengesera mumigwagwa vange vachibviswa sezvo vari kukanganisa nyaya dzehutano uye nzvimbo dzinogara vanhu. Studio7 yakundikana kubata VaChombo panyaya iyi. Asi meya weguta reHarare, VaBernard Manyenyeni, avo vakapindawo musangano uyu, vabvuma kuti ichokwadi kuti VaChombo vakataura mashoko aya. VaManyenyeni vanoti dzimwe nguva mabatirwo anoitwa zvitengeswa zvinosanganisira zvekudya, anotyora mitemo yekutengeswa kwezvekudya. Vanoti dzimwe nguva vanotengesa zvinhu ava vanotiza mapurisa vachipedzisira voviga zvinhu zvavo zvinosanganisira zvekudya munzvimbo dzisina kukodzera dzakaita semumigero inorasa mvura. No media source currently available No media source currently available 	https://www.voashona.com/a/zimbabwe-politics-vendors-chombo/2625052.html
business	Vanorarama neKutengesa Vonyunyuta neKusiiwawo muHurongwa Hwemari yeKubatsira veMabhizimusi	Sangano Vendors Initiative for Social and Economic Transformation, kana kuti VISET, rinoti riri kushushikana zvikuru nemashoko egurukota rezvemari Muzvinafundo Mthuli Ncube ekuti mari yekubatsira vemabhizimi munguva yekurwisa denda reCovid-19 yakaiswa parutivi nehurumende inosvika mabhiririyo gumi nemasere kana kuti 18 billion RTGS haisi kuzopihwa vanozviitira mabasa emaoko. VaChitaura mudare reparamende svondo rapera, VaNcube vakati mari iyi ichakwereteswa vemabhizimisi makuru kuburikidza nemabhanga uye RBZ iri kuisa mari yechibatiso inosvika zvikamu makumi mashanu kubva muzana. VISET inoti vemabhizimi madiki nevanozviitira mabasa emaoko vari kudawo rubatsiro sezvo vari kutatarika kumutsiridza mabhizimisi avo akanganiswawo nechirwere cheCovid-19. Mukuru weVISET VaSamuel Wadzayi vanotiwo hurumende inokwanisa kushanda nemakanzuru kugadziridza misika yekuti vakwanise kushanda vakasungunuka. Hatina kukwanisa kubata VaNcube sezvo vange vasiri kudaira nharembozha yavo. No media source currently available  	https://www.voashona.com/a/zimbabwe-vendors-covid-19-stimulus-viset-samuel-wadzayi/5904245.html
health	Sangano reCoomunity Working Group on Health Ropa Dzidziso Pamusoro peCovid-19	Mukuru wesangano reCoomunity Working Group on Health, VaItai Rusike, vanoti sangano ravo riri kushanda mumatunhu akawanda emunyika richidzidzisa vanoita zvehutano munharaunda pamwe vechidiki pamusoro pekudzivirirwa kwechirwere cheCovid-19, avo vanozodzidzisawo vamwe. Izvi zvinouya panguva iyo matunhu anoti Bulawayo, Matabeleland North neMatabeleland South ari kusangana nedambudziko rekukwira kwehuwandu hwevanhu vari kufa pamwe nekubatwa nechirwere kubva mwedzi wapera. VaRusike vanotiwo sangano ravo riri kushandawo mumatunhu anoti Manicaland, Masvingo neMidlands, uko vari kubatana nanambuya hutano mukupa dzidziso kuti veruzhinji vazive nzira dzekudzvirira kupararira kwedenda iri. Sangano reCommunity Working Group on Health riri kukwanisa kupinda mumaruwa kuburikidza nemabhasikoro arakapiwa nesangano reWorld Bicycle Relief. Asi vanoti kuti nyika ibudirire kudzivirira kupararira kwehutachiwana hunokonzera chirwere ichi, hurumende pamwe nemakanzuru zvinofanirwa kuona kuti vanhu vawaniswa mvura kayachena yekushandisa kugeza maoko pamwe nekuzvishambidza, uyewo vari kukurudzira veruzhinji kuti vachengetedze mitemo yakatarwa nebazi rezvehutano pamwe neWorld Health Organisation. Asi VaRusike vanoti kana hurumende yakazofunga kutora matanhu ekurambidza veruzhinji kufambafamba, haifanirwe kubva yavhara nyika yose sezvakamboitika pakutanga, sezvo vazhinji vevanhu munyika vachirarama nekuzviitira mabasa emaoko. No media source currently available 	https://www.voashona.com/a/zimbabwe-our-lives-hupenyu-hwedu-covid-19-education-itai-rusike/5671609.html
politics	VaMugabe Vonanga kuNew York Kunopfachura Nyika Isina Mari yeMushonga	Hurumende iri kushorwa zvikuru nenyaya yekusafambisa mari dzebhajeti zvakanaka zvopa kuti vanhu vambopota vachishaya mishonga yakaita semaARV, nemishonga yegomarara, uye mafuta ekufambisa dzimotokari. Kunyangwe hazvo bhanga guru renyika riri kutatarika kuburitsa mari dzekutenga zvinhu zvakakosha izvi, mutungamiri wenyika, VaRobert Mugabe, vari kutarisirwa kuenda kuNew York, muAmerica nevana vavo, vakuwasha, vamwe vehukama nemakurukota vanosvika makumi manomwe uye vanonzi vari kupihwa mari yakawanda zvikuru. VaMugabe nechikwata chavo ichi vari kutarisirwa kunge vari muNew York musi wa 19 kusvika musi wa 23 Gunyana. Nyanzvi munyaya ndzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vanoti zvinhu muhomwe yehurumende hazvina kumira zvakanaka nenyaya yekutadza kubata bhajeti yenyika zvakanaka. Vaimbova gurukota rezvemari, VaTendai Biti, vanoti pose panobuda VaMugabe munyika vanobuda nemari inosvika mamiriyoni mana emadhora zvinopa kuti nyika izotadza kutenga zvinhu zvakakosha. Va Kanyenze vanoti mari iri kuendeswa kuhofisi yaVaMugabe yakawandisa uye kunyika yakaita seZimbabwe zvinokonzera matambudziko. Asi nhengo yeZanu-PF inova sachigaro wekomiti yeparamende inoona nezvekudyidzana nedzimwe nyika, VaKindness Paradza, vanoti VaMugabe semutungamiri wenyika vane kodzero yekufamba. Mukuru wesangano reThe AIDS and Arts Foundation Zimbabwe Program iro rinoshanda nevechidiki vanorarama neHIV/AIDS, VaEmmanuel Gasa, vanoti mimwe mishonga iri kumbopota ichishomeka nenyaya yekusakosheswa kwenyaya dzezvehutano. Asi vachitaura paVOA LiveTalk, mazvikokota munyaya dzezvehutano, Dr Elophi Sibanda, vakati mushonga weAbacavir wave kuda kubviswa nekuti uri kukonzera mamwe marwadzo. VaGasa vatendawo izvi asi vakati kuda kutenga mimwe mishonga kuri kukona n’anga murapwa achida. VaGasa vanotiwo kushandisa mari yemabond notes kuri kutopa kuti zvinhu zviome. Mukuru wesangano reZimbabwe Hospital Doctors Association, Dr Edgar Munatsa, vatiwo mishonga mizhinji iri kushaikwa muzvipatara zvehurumende. Kunyangwe vatenda kuti mari iri kunonoka kuuya kubva kuReserve Bank of Zimbabwe, gurukota rinoona nezvehutano, Dr David Parirenyatwa, vati mishonga yange yave kushaikwa yavepo. Mune mamwe madhorobha munonzi muri kumbopotawo muchishaikwa mafuta ekufambisa dzimotokari zvinonzi nenyanzvi zvichapa kuti hupfumi hutoenda kumawere. Zimbabwe yakatarisana nedambudziko rekushaya simba kwemari yayo zvakapa kuti ishandise mari dzekunze dzakawanda muna 2009. Asi nekutadza kugadzirisa hupfumi uye nyaya yehuori, hupfumi hwaenda kumawere. Hurumende inoti zvayo matambudziko ari kukonzerwa nezvirango zvayakatemerwa nenyaya yekutora minda kubva kuvachena. Asi vanopikisa vanoti zvirango zvakakonzerwa nekutonga nedemo. No media source currently available  	https://www.voashona.com/a/zimbabwe-mugabe-heads-to-new-york-while-country-reels-from-cash-crisis/4025621.html
business	IMF Inoti Zimbabwe Yatsvaira Chikwereti Chayo neSangano Iri	Sangano reInternational Monetory Fund, IMF, rinoti Zimbabwe yakwanisa kupedza kubhadhara chikwereti chayo chemari inoda kusvika $108 million, icho change chave nemakore gumi nemashanu. Mashoko aburitswa nemukuru wezvekufambiswa kwemashoko muIMF, VaGerry Rice anoti Zimbabwe yakwanisa kuzadzisa basa rayo kuboka reIMF rePoverty Reduction and Growth Trust, kuburikidza nekutamisa mari ingangosvika $107.9 million yanga ichi chengetwa muhomwe yesangano iri, ichiendeswa kuPoverty Reduction and Growth Trust. VaRice vanoti izvi zvave kureva kuti Zimbabwe haichina chikwereti sezvo yave kufambidzana nezviga zveIMF. Nyanzvi mune zveupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara vanoti danho ratorwa neZimbabwe idanho rakakosha zvikuru muhurongwa hwayo hwekubhadhara zvikwereti zvayo. VaChitambara vanoti izvi zvinoita kuti mamwe masangano anokweretesa mari akwanisewo kuchitarisa Zimbabwe nemamwe maonero kubva pamamiriro ayanga yakaita. Vanotiwo izvi zvichaita kuti vemabhizimusi vemuZimbabwe vakwanisewo kukwereta pamisika sezvo zita renyika rinenge ranaka. Asi VaChitambara vanoti izvi hazvisi kuzobatsira Zimbabwe kuti ikwanise kupiwa zvimwe zvikwereti, sezvo ichine zvikwereti kuWorld Bank neAfrican Development Bank. Zimbabwe ine chikwereti chinodarika bhiriyoni remadhora kuWorld Bank, kuchitiwo chimwe chemari inodarika mamiriyoni mazana matanhatu emadhora kuAfrican Development Bank. Studio 7 yakundikana kubata gurukota rezvehupfumi, VaPatrick Chinamasa, kanawo gavhuna weReserve Bank of Zimbabwe Doctor John Mangudya. No media source currently available  	https://www.voashona.com/a/zimbabwe-politics-economy-imf-arrears-chitambara/3560859.html
politics	Vakaremara Vokurudzira Kuti Mabhiri eMitemo Anyorwe neMitauro Yose	Vanhu vasingaone nevamwe vane hurema hwakasiyana siyana vakawanda vanoti havasi kufara nekusiiwa kwavanoitwa munyaya dzkakosha sezvo zvinyorwa zviri kuburitswa munyika zvinenge zvisiri zve braille kana mune mimwe mitauro inoshandiswa munyika. VaTafadzwa Chidewu, avo vasingaoni, vanoti nguva zhinji panoitwa hurongwa hwekugadziriswa mitemo, paramende haisi kuwanisa vanhu vakaisa saivo magwaro akanyorwa neBraille kuitira kuti vazviverengerewo vonzwisisisa mitemo inenge ichiumbwa. VaChidewu vakaudza Studio 7 kuti: “Zvinhu zvakaita seBraille izvi tinofanirwa kuzvipuwa paine nguva uye zviri in braille tigowerengawo tega tigonzwisisa kuti zviri kuendepi kana kuti zviri kubvepi, nekuti apa chimwe chingezi chacho hatizochinzwisisi asi kana zviri kwedu tinozvinzwisisa. Saka munoziya kuti vazhinji vanorarama nehurema mikana yekuenda kuchikoro yange iri mishoma saka hatina kunyanya kudzidza.” Amai Cathrine Sithole, avo vanogara mumusha weSakubva, vanoti zvakakosha kuti magwaro enyika ange achikwanisa kuverengwa nemunhu wese kuitira kuti munhu wese akwanisewo kupa pfungwa dzake. Mugari wekuHobhouse kwaMutare, VaJames Gweta, vanotiwo hurumende inosungirwa kukoshesa kushandisa mitauro yose iri mubumbiro remitemo yenyika kuitira kuti vanhu vanzwisise mabhiri emitemo yenyika nezvimwe zvine chekuita nenyika. “Panyaya yatiri kuona iyi kune ma-citizens zvikuru kunesu vane ma-disabiliities tinoona pane nyaya ye exclusion pakuti hazvisi muma-local languages edu zvose zvinenge zvichiitwa munyika uyezve kana braille haipo,” vanodaro VaGweta. Pfungwa idzi dzakabudawo pamusangano wakaitirwa maMutare apo paizeyiwa mabhiri emitemo mitsva, uye vanhu vachinzi vapewo pfungwa dzavo. Pamusangano uyu painge pasina zvinyorwa zveBraille, izvo zvisina kufadza vasingaoni. Nhengo yedare reSeneti, VaDavid Parirenyatwa veZanu PF, vakaudza musangano uyu kuti chinangwa chavo chekupinda muvanhu chaive chekunzwa zvinodiwa neveruzhinji, kusanganisira vasingaoni nevamwe vane hurema hwakasiyana siyana. Masangano anorwira kodzero dzevanhu anotiwo zvakakosha kuti zvose zvinenge zvichiiswa muvanhu zvinge zviri mumitauro inonzwisiswa neveruzvinji sezvo bumbiro remitemo yenyika richiremekedza mitauro yose iri gumi nemitanhatu, kwete kuti mitauro mishoma inge ichishandiswa munyika. No media source currently available 	https://www.voashona.com/a/zimbabwe-visually-impaired-ask-for-documents-written-in-braille/4951266.html
politics	VaSikhala Vopomerwa Dzimwe Mhosva	Mumiriri weZengeza West mudare reParamende VaJob Sikhala vakamiswa zvekare pamberi pedare redzimhosv vachipomerwa imwe mhosva itsva. mhosvaVari kupomerwa yekuti vaida kuvhiringidza mapurisa kuferefeta nyaya yekupondwa kwamuzvare MoreBlessing Ali kuNyatsime kuchitungwiza. VaSikhala vanonzi vakati pavhidhiyo muzvare Ali vainge vapondwa nevatsigiri veZanu-PF zviri kunzi nemapurisa aive manyepo. VaSikhala vanova gweta remuhuri yamuzvare Moreblessing Ali vari mutirongo kuChikurubi sezvo vakapomerwa mhosva yekupesvedzera mhirizhonga parufu rwaMuzvare Ali. Magweta anoti mhosva idzi dzakada kungofanana uye kwave kungotsvaga uta nemugate kwemapurisa. Asi gurukota rezvemitemo vaZiyambi Ziyambi vakaudza Studio 7 kuti hurumende haisi kuzopeta maoko kana vanopikisa vakaita saVaSikhala vakada kukonzera kusagadzikana munyika. Mutungamiri wenyika vaEmmerson Mnangagwa vakataurawo mashoko aya nezuro vachiti mapato anopikisa ari kuda kukonzera nyonga nyonga munyika. Mutevedzeri wemutauriri webato reCCC VaGift Ostallos Siziba vaudza Studio 7 kuti hurumende haidi kuona vanhu vanopokisa bato riri kutonga re ZANU PF, saka vanhu ve bato ravo vari kushungurudzwa. No media source currently available Asi vachipawo pfungwa dzavo, ,mukuru mubazi rezvekuburitswa kwemashoko mubato reZanu-PF VaTafadzwa Mugwadi vaudza Studio 7 kuti bato ravo harishungrudze vanopikisa asi haringapete maoko kana paine vanenge vachida kukonzera mhirizhonga munyika. Vanopikisa nevanorwira kodzero dzevnhu vanoti hurumende iri kushandisa mapurisa nematare kuvambunyikidza.	https://www.voashona.com/a/6659137.html
health	Huwandu hweVanhu Vari Kurawara neCovid-19 muNyika Hwowedzera Zvakanyanya	Huwandu hwevanhu vari kurwara nechirwere cheCovid-19 munyika uho hwainge hwamboderera kusvika pazana nemakumi matanhatu nemana kana kuti 164 musi wa12 Gumiguru hwatanga kuwedzerazve zvakanyanya. NeMugovera bazi rezvehutano rakazivisa kuti vanhu makumi maviri nemumwe vakabatwa nechirwere cheCovid-19 munyika uye vose havana nhoroondo yekushanya kunze kwenyika. Izvi zviri kureva kuti vanhu vachiri kurwara nechirwere ichi vave mazana mana nemakumi matatu nevatatu kana kuti 433. MuBulawayo ndimo mune vanhu vakawandisa vari kurwara vanosvika zana negumi nevatanhatu, Harare ine makumi manomwe nemumwe, Matabeleland South ine makumi matanhatu nemumwe, Matabeleland North makumi mashanu nevatanhatu uye dunhu rine vanhu vashoma shoma vari kurwara iMashonaland West ine vanhu vasere. Huwandu hwevanhu vabatwa nechirwere ichi hwasvika pazviuru zvisere nemazana manomwe nemakumi masere nematanhatu kana kuti 8, 786. Vanhu vapora kusvika parizvino vave zviuru zvisere nemakumi mapfumbamwe nevatanhatu kana kuti 8, 096 mushure mekupora kwevanhu vasere neMugovera. Vanhu vafa nechirwere ichi kusvika parizino vave mazana maviri nemakumi mashanu nevanomwe kana kuti 257. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika miriyoni imwe chete nezviuru mazana mapfumbamwe kana kuti 1, 9 million vabatwa nechirwere cheCovid-19 muAfrica. Vanhu vafa vasvika zviuru makumi mana nemasere ane zana nemana kana kuti 47, 104. Vapora vadarika miriyoni imwe chete nezviuru mazana matanhatu kana kuti 1, 6 million. South Africa ine vanhu vave kusvika zviuru mazana manomwe nemakumi mashanu kana kuti 750 000 vabatwa nechirwere icgi ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere checoronavirus pasi rose hwadarika mamiriyoni makumi mashanu nemana kana kuti 54 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica chete vanodarika zviuru mazana maviri nemakumi mana nemashanu kana kuti 245, 000, vabatwa nechirwere ichi vave kuda kusvika mamiriyoni gumi nechimwe kana kuti 11 miillion. Pasi rose vanhu vafa nechirwere ichi vanodarika miriyoni imwe chete nezviuru mazana mapfumbamwe kana kuti 1, 9. Asi vapora vachida kusvika mamiriyoni makumi matatu nemashanu kana kuti 35 million. Nyanzvi munyaya dzezvehutano uye vakambova mukuru wechipatara cheChitungwiza Dr Enoch Mayida vati vanhu vanofanira kugara vakangwarira nekuti vakarivara chirwere ichi chinogona kudzoka zvine hukasha zvochoiita muAmerica, Britain nedzimwe nyika. No media source currently available 	https://www.voashona.com/a/huwandu-hwevanhu-vari-kurawara-necovid-19-munyika-hwowedzera-zvakanyanya/5663231.html
business	VaMnangagwa Vosvika kuYokohama kuMusangano weAfrica neJapan	Mutungamiri wenyika, VaEmmerson Mnangagwa, vasvika kuJapan kumusangano wechinomwe we Tokyo International Conference on African Development, kana kuti TICAD 7. Musangano uyu uri kuitirwa kuguta reYokohama kwemazuva maviri kutanga nemusi weChitatu. VaMnangagwa vari kubatana nevamwe vatungamiri vemuAfrica kusanganisira VaPaul Kagame vekuRwanda, VaMuhammadu Buhari veku Nigeria, VaCyril Ramaphosa vekuSouth Africa nevamwe. Mutungamiri wenyika ari kutarisirwa kuita musangano nemutungamiri wehurumende yeJapan, VaShinzo Abe, kumucheto wemusangano uyu. Ko misangano yakadai ingabatsire nyika here kana kuti kupedzera hoko padehwe retsindi? Muzvinabhizimisi uye vari nhengo yeZanu-PF, VaGilbert Muponda, vanoti misangano iyi yakakosha sezvo ichipa Zimbabwe mukana wekuumba hukama nedzimwe nyika sezvo yakatemerwa zvirango nenyika dzakaita seAmerica, Britain nedziri mugungano reEuropean Union. Asi vanoona nezvekudyidzana nedzimwe nyika mubato reMDC inotungamirwa naVaNelson Chamisa, Muzvare Gladys Hlatywayo, vanoti hazvibatsire kusiya musha uchibvira uchiti uri kuenda kunotsvaga madzisahwira. VaMuponda vanoti havo chitsva chiri murutsoka nekudaro hapana chakaipa kumboenda kune dzimwe nyika. Mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti hurumende inofanira kutanga yagadzirisa mitemo inokwezva vemabhizimisi iyo isina kumira zvakanaka. Doctor Kanyenze varambawo nyaya yekuti zvirango ndizvo zviri kupa kuti nyika iite seyakageza negoka munyama vachiti Zimbabwe inofanira kuremekedza kodzero dzevanhu nguva dzose. Asi mutevedzeri wegurukota rezvekuburitswa kwemashoko, VaEnergy Mutodi, vanoti hakuna kodzero dzevanhu dziri kutyorwa. Muzvare Hlatywayo vanoti pane humbowo hunoratidza kuti vanhu vari kumbunyikidzwa muZimbabwe vachiitwa kafiramberi. Zimbabwe inoti iri kutarisira kuti ichanyorerana zvibvumirano zvekutengeserana kumusangano uyu, uye VaMnangagwa vari kuda kukumbira mari yekuisa tara pedyo neMana Pools kuMashonaland West. Vanoti vari kudawo kuti Japan ivabatsire pakuyedza kubhadhara mitero pazvikwereti zveZimbabwe kana kuti ma arrears ayo aona Zimbabwe ichinyimwa mari nemabhanga akaita seInternational Monetary Fund neWorld Bank. Sangano remabhizimusi munyika reZimTrade ririkowo kumusangano uyu. Musangano pakati penyika dzemuAfrica neJapan uyu unoitwa kamwe chete mumakore matatu. Musangano wekupedzisira wakaitirwa muKenya muna 2016. Musangano wegore rino uri kuitwa pasi pedingindira rakanangana nekusimudzira budiriro muAfrica kuburikidza nehumhizha kana kuti “Advancing Africa’s Development through People, Technology and Innovation” No media source currently available      	https://www.voashona.com/a/vamnangagwa-vosvika-kuyokohama-kumusanganp-weafrica-nejapan/5059007.html
business	Vanotengesera muMigwagwa Voramba Kubva Munzvimbo Dzavari Kutengesra	Vanotengesera mumigwagwa vanoti havazi kuzobva munzvimbo dzavanotengesera kunyange hurumende yakavapa maawa makumi mana nemasere kuti vabve munzvimbo idzi. Vanotengesera mumigwagwa vanoti havazi kuzobva munzvimbo dzavanotengesera kunyange hurumende yakavapa maawa makumi mana nemasere kuti vabve munzvimbo idzi. Hurumende yakavimbisa kuti ichatumira mauto kuti azobatsira kubvisa vanotengesa kana vachinge varambira munzvimbo dzavari, izvo zvinova zviri kuitika. Mukuru werimwe sangano revanotengesa reVendors Association of Zimbabwe, VaStendrick Zvorwadza, vanoti nhengo dzavo dzakazvipira kurwisana nemauto uye vakatoamirira kuti auye sezvo vasina kwavangaende. Asi kanzuru yeHarare inoti yakagadzira nzvimbo dzakawanda dzinokwanira vose vanotengesera mumigwagwa, asi vanhu ava havasi kuda kuenda munzvimbo idzi. VaZvorwadza vanoti hazvibatsiri kuti hurumende irwise nekudzinga vatengesi mumigwagwa isina kuvagadzirira dzimwe nzvimbo dzekuti vanotengesera, sechivimbiso chavo kuti vachavagadzirira kwekuenda. VaZvorwadza vasimbisa kuti ivo nevamwe vavo vangatosarudze kuurayiwa zvavo nemabara epfuti pane kuti vabve panzvimbo dzavari nekuti mhuri dzavo dzinoraramira munzvimbo idzodzo. No media source currently available  	https://www.voashona.com/a/vanotengesera-mumigwagwa-vorambiramo-vachiti--chero-mauto-ngaauye/4218978.html
business	WFP Inoti Vanhu Vanodarika Mamiriyoni Matatu muMadhorobha Madiki Vanoda Rubatsiro rweChikafu	Bazi reUnited Nations rinoona nezvechikafu reWorld Food Program, WFP, rinoti huwandu hwevanhu vari mumadhorobha vanoda chikafu hwasvika pamamiriyoni matatu nezviuru mazana matatu kana kuti 3,3 million kubva pamamiriyoni maviri nezviuru mazana maviri kana kuti 2,2 million. NeChitatu WFP yakatanga hurongwa hwekubatsira vasina zvekudya mumaguta nekuvapa mari inosvika madhora gumi nemaviri ekuAmerica panguva iyo huwandu hwevari kuda rubatsiro rwechikafu hwawedzera nekuda kweCovid-19 uye kurasikirwa nemabasa kwevanhu vakawanda nenyaya iyi. Vanhu zviuru zana nezvitatu nemazana manomwe kana kuti 103, 700 vari kupihwa rubatsiro urwu vari kuGokwe, Redcliff, Kwekwe, Ruwa, Chinhoyi, Buhera, Chipinge ne Chegutu. Mari yekubatsira vanhu ava inosvika mamiriyoni gumi ekuAmerica, uye yakabva kubazi rehurumende yeAmerica reUSAID, iro riri kubatsira vamwe vanhu vanosvika miriyoni imwe chete kumaruwa. Mumashoko kuvatori venhau, mukuru weUSAID muZimbabwe, VaArt Brown, vanoti vacharamba vachibatsira vanhu vemuZimbabwe nechikafu uye hutano munguva ino yekurwisa Covid-19. Mukuru weWFP muZimbabwe, Amai Francesca Erdelmann, vati Covid-19 yapa kuti vanozviitira mabasa emaoko vashaye chekubata. Asi mukuru weEmployers Confederation of Zimbabwe, Doctor Israel Murefu, vanoti vamwe vanhu vakawanda varasikirwa nemabasa sezvo mamwe makambani akundikana kuvhurwa mushure mekumbovharwa munguva yekurwisa Covid-19. No media source currently available 	https://www.voashona.com/a/wfp-inoti-vanhu-vanodarika-mamiriyoni-matatu-mumaguta-vanoda-chikafu/5603513.html
business	Chizvarwa cheZimbabwe Chiri muSouth Africa, VaNdabambi, Voshuvira Kunotanga Zvirongwa Zvinopa Pundutso kuMusha	Muchikamu chedu chatinoita hurukuro nezvizvarwa zveZimbabwe zviri kunze kwenyika, tine hurukuro nemutyairi wemagonyeti, VaBernard Ndabambi, vanove mumwe wevatungamiri vesangano rinomirira vatyairi vemagonyeti, reUnited Truck Drivers Association riri muSouth Africa. VaNdabambi, avo vanobva kuGokwe mubhuku rekwaNdabambi vakaberekwa naVaPfichani, uye ivo vane mhuri yavowo yevana vanomwe, vasikana vatatu nevakomana vana. Vanoti vakabuda munyika muna 2011 vachienda kuMozambique kunotsvaga mafuro manyoro mushure mekuona kuoma kwakanga kwoita zvinhu mune zvehupfumi, asi vakanoita dambudziko remutauro zvakazoita kuti vayambuke zvakare muganhu vachipinda muSouth Africa. MuSouth Africa VaNdabambi vanoti vakaedza kutsvaga mabasa asi vaisangana nezvimhingamipinyi zvemagwaro ebasa adiwa nevaridzi vemakambi, kunyange hazvo basa ravo vairiziva. Nekuda kwaizvozvo, vakapedzisira umo vanoti vave kuita mabasa akasiyanasiyana kusvika vazopinda pabasa rekutyaira magonyeti ravari kuita pari zvino. VaNdabambi vanoti kunyange hazvo zvinhu zvakavarerukira munyaya dzekuwana mari, vanosangana nematambudziko akasiyanasiyana anosanganisira ekushungurudzwa nezvizvarwa zvenyika yeSouth Africa, uye kutambiriswa mari dzakasiyana nezvizvarwa zvenyika iyi nemamwe makambani,. Vac hipindura kuti zvirongwa zvipi zvavari kuita kumusha, VaNdabambi vanoti vane shungu dzekuti vaite zvirongwa zvinovapa mari asi pari zvino vachiri kumboongorora kuti zvirongwa zvipi zvavangaite, uye zvakaoma nezvakareruka ndezvipi. No media source currently available 	https://www.voashona.com/a/6837531.html
politics	VaMunyeza Vanotadziswa Kutaura seMunyarikani muHarare	Chimwe chipangamazano chemutungamiri wenyika, Dr Shingi Munyeza, nhasi vavhiringidzwa nevanhu vanofungidzirwa kuti vasori vakatadza kutaura pamusangano wekuparura sangano reZimbabwe Institute of Strategic Thinking muchiitiko chashorwa nevanhu vakawanda vapinda mumusangano uyu. Dr Munyeza, avo vanove nhengo yePresidential Advisroy Council, ndivo vange vari munyarikani pachiitiko chanhasi, asi pange pave kuda kutanga musangano ndopasimuka vamwe vanhu vachiita ruzha vachiti vange vachida mari yavo kubva kuna Dr Munyaza. Mushure mechinguvana Dr Munyeza vazobuda mange muchiitirwa musangano ndokubva vaenda vasina kupa mashoko avo. Dr Munyeza vaudza Studio 7 kuti havazive vanhu vavavhiringidza nhasi asi vakati hazvivatyise sezvo zviri zvinhu zvavange vachitarisira kubvira pavakatanga kutaura pfungwa dzavo pamusoro pezviri kuitika munyika. Vatiwo vange vagara vatorumwa nzeve nevamwe kuti kune vanhu vange vakaronga kuvhiringidza hurongwa uhwu. Vati izvi ndozvinoitika kana kodzero dzevanhu dzisingaremekedzwe uye bumbiro remitemo yenyika risingatevedzwe. Dr Munyeza vati vacharamba vachitaura nezvekumbunyikidzwa kwekodzeo dzevanhu zvisinei nezvaitika nhasi. Mumwe muzvinabhizimisi, VaNigel Chanakira, vashora zvaitika nhasi vachiti Zimbabwe haina kwainosvika kana vanhu vachirambidzwa kupa pfungwa dzavo pamusoro pezviri kuitika pamwe nematongerwo ari kuitwa nyika yavo Mukuru wesangano rePlatform for Youth and Community Development, VaClaris Madhuku, vatiwo zvaitika zvinoratidza kuti zvinhu hazvina kumira zvakanaka vachiti chinangwa cheZimbabwe Institute for Strategic Thinking ndechekuti vana veZimbabwe vafunge zvakdzama pamwe nekuisa pfungwa dzavo pamwe chete kuitira kuti nyika ifambire mberi. VaMadhuku vati kunyange hazvo paine mapato maviri anopikisa anoti Zanu PF neMDC Alliance, nhaurirano dzekupedza matambudziko eZimbabwe dzave kuda mapato ese, vedzisvondo nemamwe masangano akasiyanana vachiti izvi chete ndizvo zvinogona kupedza matambudziko akatarisana nenyika. Mushandi mukuru anoona nezvekuburitswa kwemashoko muZanu PF, VaTafadzwa Mugwadi, vati bato ravo harineyi nezvaitika kwanga kuina VaMunyeza. Studio haina kukwanisa kubata munyori mubazi rezvekuburitswa kwemashoko, VaNick Mangwana, sezvo vanga vasiri kubatika panherembozha yavo. Zimbabwe Institute for Strategic Thinking iyo yaparurwa nhasi, inotungamirirwa naVaTinashe Muzamindo, uye chinangwa chayo chikuru kupangamazano nehurumende, mapato ezvematongerwo enyikanemasangano akazvimirira, pamwe nekukurudzira nhaurirano pakati pemasangano aya kuitira kuti ashande pamwe mukusimudzira nyika. No media source currently available 	https://www.voashona.com/a/zimbabwe-presidential-advisor-munyeza-blocked-fro-delivering-keynote-address/5557586.html
politics	China Yotumira Gurukota Rayo Kunoshanya muZimbabwe	Gurukota rinoona nezvekudzivirirwa muChina, General Chang Wanquan, vakapinda munyika neChitatu murwendo rwunonzi nevanoongorora nyaya dzezvematongerwo enyika nezvechiuto hwakanangana nekusimbaradza mauto eZimbababwe panguva iyo munyika zvinhu zvakaita manyama amire nerongo. Mutevedzeri wemutungamiri wenyika, VaEmmerson Mnangagwa, vakati rwendo urwu rwakakosha zvikuru uye Zimbabwe inotenda China zvakanyanya nekuibatsira kwainoita. Hurumende inoti General Chang vari kuda kuona kuti zvibvumirano zvakanyoreranwa pasi gore rapera pakati peZimbabwe neChina zvazadzikiswa. Asi vakawanda munyika vanoti havana chavari kuona pazvibvumirano izvi sezvo zvinhu zviri kuramba zvichienda kumawere munyaya dzezvehupfumi. Kunze kwekutengesera Zimbabwe zvombo zvehondo, China yakavakirawo Zimbabwe muzinda wemauto uye kambani yekunyika iyi yemauto yeAnjin iri pamakambani ange achichera mangoda kuChiyadzwa. Mauto emuZimbabwe ave kunyanya kuzemberana neChina kubva zvakatamerwa nyika zvirango nehurumende dzekumawirira ichipomerwa mhosva yekutyora kodzero dzevanhu. Nyanzvi munyaya dzezvematongerwo enyika, VaTakura Zhangazha, avo vanoshanda nesangano reVoluntary Media Council of Zimbabwe vanoti Zimbabwe haifanire kungoringa kumabuda zuva chete panyaya yekudyidzana asi kuti itarisi kumativi mana ose enyika. No media source currently available 	https://www.voashona.com/a/zimbabwe-politics/2695769.html
politics	Vanopikisa Voshora Dare reMakurukota raVaMnangagwa Rizere Varume Chete	Mapato anopikisa anoti haasi kutambira nemufaro dare remakurukota rakadomwa nemusi weChina nemutungamiri wenyika, VaEmmerson Mnangagwa. Makurukota aya ari kutarisirwa kutoreswa mhiko neMuvhuro. VaMnangagwa vakadoma dare remakurukota makumi maviri nevaviri, uye riine vanhukadzi vatatu chete vari mudare iri. VaMnangagwa vakadomawo makurukota ematunhu gumi zvichireva kuti makurukota pasi pehurumende yavo anenge ari makumi matatu nevaviri, kunyange hazvo makurukota anomirira matunhu asingapinde mudare remakurukota. Vakadzi vatatu vari mudare remakurukota ndiAmai Sithembiso Nyoni, gurukota rezvemadzimai nevechidiki; Amai Oppah Muchinguri Kashiri, gurukota rezvemamiririro ekunze uye Amai Priscah Mupfumira, gurukota rezvekushanyirwa kwenyika. Vanhukadzi vatatu vakaitwa makurukota ematunhu vanoti Amai Angeline Masuku (Bulawayo); Amai Rutendo Chikukwa (Harare), uye Amai Monica Mutsvangwa (Manicaland). Mapato anopikisa anoti VaMngangwa vaifanira kunge vakaremekedza zviri mubumbiro remitemo yenyika zvinovasungira kuti vaone kuti zvinzvimbo zvevanhukadzi zvawedzerwa muhurumende. Mutungamiri wechimwe ckwata chePeople's Democratic Party, PDP, Amai Lucia Matibenga, vanoti vakagara vazviona kare kuti VaMnangagwa munhu weZanu PF nokudaro havatarisiri kuona kushanduko inobva kumunhu weZanu PF. Chimwe chikwata che PDP chinotungamirwa naVaTendai Biti. Amai Matibenga vanoti vanhukadzi vacharemekedzwa zvido zvavo kana veruzhinji vakabvisa Zanu PF musarudzo dzegore rinouya. No media source currently available 	https://www.voashona.com/a/zimbabwe-opposition-blame-mnangagwa-maledominated-cabinet/4147481.html
business	Dzimwe Nyanzvi Munyaya dzeHupfumi Dzinoti Vanhu Vanofanirwa Kufarira Mutemo weStatutory Instrument 127	Apo sangano reEmployers Confederation of Zimbabwe riri kuyambira kuti zvinhu zvinogona kutanga kushaikwa muzvitoro nekuda kwemutemo mutsva wechimbi chimbi wehurumende, weStatutory Instrument 127, wakadzikwa svondo rapera, dzimwe nyanzvi munyaya dze zvehupfumi dzinoti mutemo uyu wakanaka zvikuru sezvo wakanangna nekubatsira vanoshaya uye vasingatambiri mari yakawanda. Mutemo uyu unomanikidza vemabhizimisi kuti vatengese zvinhu nemutengo unoendererana newepamusika wemari, webhanga guru renyika, re Reserve Bank of Zimbabwe Foreign Exchange, kwete wepamusika wemukoto. Nyanzvi munyaya dze zvehupfumi, vachishanda ne kambani ye Percycon Global Fund Managers, VaPersistence Gwanyanya, vanoti vanhu havafaniri kunetseka nemutemo uyu sezvo zvakaitwa nehurumende izvi zvakanangana nekubatsira vanoshaya munyika, vachiti mutemo uyu wagara uripo uye uchishanda zvakanaka kwemwedzi mizhinji yapfuura. VaGwanyanya varumbidza danho iri vachiti richaramba richidzisa mitengo yezvinhu sezvange zvichiitika kwemwedzi mizhinji yapfuura. No media source currently available 	https://www.voashona.com/a/zimbabwe-futurist-persistence-gwanyanya-says-people-should-welcome-si-127/5911964.html
health	Vanhu Vokurudzirwa Kuvhenekwa Chirwere cheShuga neKudya Zvine Hutano	Zimbabwe nhasi yatabatana nenyika dzepasi rese kucherechedza zuva rechirwere cheshuga kana kuti World Diabetes Day veruzhinji vachikurudzirwa kuvhenekwa navanachiremba, kudya chikafu chine hutano uye chinoita kuti vasabatwe nedenda iri. Nyanzvi munyaya dzezvehutano dzashandisa zuva ranhasi kuongorora vanhu pachena pamwe nekuvadzidzisa pamusoro pudenda iri. Mumwe murapi pane chimwe chipatara chakazvimirira muHarare, Amai Fungai Priscillar Gomba vati hirwere cheshuga chiriri kupararira munyika asi munhu anogona kurarama pasina dambudziko kana atavedza dzidziso kubva kunana chiremba. Vanoti zvimwe zvikonzero zvinoita kuti vanhu vabatwe shuga kana kuti diabetes inyaya yekuzvarwa mumhuri ine nhoorondo yechirwere ichi, mararamire anoita munhu nechikafu chaanodya kana kuti kuti Lifestyle pachirungu. Vaenderera mberi vachiti vashandisa zuva ranhasi kungorora vanhu kuti vane denda iri here pamwe nekuti vangararame sei vasingapinde munjodzi. Imwe nyanzvi munyaya dzekuongorora zvirwere, VaEdmore Mahureva, vanoti vashandisa zuva ranhasi kuita ongororo dzakaita seHBCa1 yekungoora shuga yemunhu mukati memwedzi mitatu yapfuura uye vaita izvi pachena vachiti zvinobatsira kuti munhu azive pamire nedenda iri. Mutungamiriri wesangano remachiremba anoshanda akazvimirira, re Medical and Dental Private Practitioners Association Dr Johannes Marisa kuti nhasi vange vachibatsirawo vanhu pachena kuti vasafe nedenda iri. Amai Maonei Tiki avo vakabatwa shuga muna Chikumi gore rino uye vakatobviswa gumbo nekuda kwedenda iri vanoti vafara chose neruzivo rwavawana nhasi. Ambuya Agnes Zioni ndevamwe vari kurarama nedenda iri uye vanoti zvakakosha kutevedza dzidziso yanachiremba. Gore rapfuura, shuga yakauraya vanhu vanodarika zviuru zvitatu nemazana manomwe kana kuti 3,400 uye zvinofundidzirwa kuti denda iri rinobata munhu mumwe chete pavanhu gumi pasi rese. Zuva reWorld Diabetes Day iro rinocherechedzwa musi 14 Mbudzi, racherechedzwa pasi pendingindira rine chinangwa chekuti vanhu vawane zivo yakakwana kuti vakwanise kurapwa nekuita kurarama nzira dzinoita kuti denda iri risarambe richipararira kana kuti Education to Protect Tomorrow, Hatina kukwanisa kunzwa divi kana mashoko ehurumende pazuva iri sezvo mutauriri webazi iri VaDonald Mujiri vange vasati vapindura mibvunzo yedu patataenda pamhepo.	https://www.voashona.com/a/6834664.html
politics	Zimbabwe Inocherechedza Zuva reKubatana kweZanu PF nePF Zapu	Zimbabwe neMuvhuro yakacherechedza makore makumi maviri nemanomwe echibvumirano chokubatana chakanyoreanwa pakati peZanu PF nePF Zapu musi wa 22 Zvita mugore ra 1987. Chibvumirano ichi chakakwanisa kupedza kusagadzikana kwakanga kwapinda munyika kubva panguva yekuwana kuzvitonga kuzere. Chibvumirano ichi chakaita kuti pave nehurumende yemushandira pamwe pakati pebato reZanu PF raVaRobert Mugabe nerePF Zapu raitungamirirwa nevakazove mutevedzeri wemutungamiri wenyika, mushakabvu VaJoshua Nkomo. Chibvumirano ichi chakasunga kuti vatungamiri vemapato maviri aya ndivo vanenge vachiumba hutungamiri hwenyika, VaMugabe vari mutungamiri vachiteverwa naVaNkomo. Asi vamwe vanoti chibvumirano ichi hachichina hudzamu nechiremera chakaita kuti chivepo, sezvo bato reZanu PF rave kuonekwa serisiri kuchiremekedza zvakanyanya. Vaive murwiri wehondo yerusununguko vari kubato rePF Zapu, VaMax Mkandla, vanoti izvi zvakaonekwa nekusadomwa kwemutevedzeri vemutungamiri wenyika anobva kubato re PF Zapu zvichitevera kushaya muna Ndira wegore rapera kwevaive mumwe wevatevedzeri vemutunganiri wenyika vachibva kuPF Zapu, VaJohn Nkomo. VaMkandla vanotiwo kusasimba kwechibvumirano ichi kunoonekwa zvakare nekubuda muchibvumirano ichi kwevamwe vakaita saVaDumiso Dabengwa nevamwe vachinomutsiridza bato reZapu. Asi nhengo yeZanu PF, VaGadzira Chirumhanzu, vanoti kunyunyuta kwevashoma hakumisi bhazi rerunyararo sezvo vanonzi vakabuda muchibvumirano ichi vakazvibudira pachezvavo sevanhu, kwete sebato. VaChirumhanzu vanotiwo vanoona kudomwa kwaVaPhelekezela Mphoko vaive kuPF Zapu kuti vave mumwe wevatevedzeri vemutungamiri wenyika chiri chiratidzo chekuti chibvumirano chichakabata. No media source currently available 	https://www.voashona.com/a/zimbabwe-politics-zapu-zanupf-unity-accord/2569670.html
business	Vagari vemuMasvingo Vanoti Mari yeChirongwa cheKuendesa Masimba Kumatunhu Ngaigadziriswe Dambudziko reMvura	Vagari vemudhorobha reMasvingo vanopfuura chiuru vakanyorera dare reparamende gwaro kuti rikurudzire hurumende kuti iise mutemo wekuti mari yechirongwa chekuendesa masimba kumatunhu kana kuti devolution muMasvingo ishandiswe mukutenga mishina mitsva inopomba mvura sezvo iripo isiri kushanda zvakanaka. Vagari ava vachitungamirirwa nesangano ravo reMasvingo United Residents and Rate Payers Alliance kana kan kuti MURRA, vakasiya gwaro iri kumunyori wedare reparamende, VaJacob Mundenda, vachiti vaneta nedambudziko rekushomeka kwemvura iro rinogona kupedzwa zvachose kana\npakatengwa ne kuvandudza mishina inopomba mvura kudhamu reMutirikwi.\n\nVanona nezvekufambiswa kwemabasa muMURRA, Muzvare Rumbidzai Magurupira vanoti danho iri ndiro chete ringapedze dambudziko remvura. Vagari vanoti mari yedevolution iri kuuya iri kuiswa kune zvimwe zvirongwa zvakafanana nekuvandudza mapaipi esuweji nekugadzira migwagwa izvo vanoti hazvina kunyanya kukokosha.\nMumwe mugari akasainawo gwaro iri, Amai Sungano Zvarebwanashe vanoti sevagari vane simba rekutaura zvavanoda kuti zviitwe. Mishina iripo iyo yachembra inopomba mvura inosvika mamega litres makumi matatu, ayo anokwana vagari zviuru makumi mana nevashanu pazuva, asi mudhorobha rave nevagari vanopfuura zviuru zana. Vagari zana vanoda mamega litres anosvika makumi mashanu pazuva. Studio 7, yatadza kubata mutauriri wedare VaMundenda avo vange vasingadairi nharembozha yavo kana kupindura tsamba kuti tinzwe divi ravo uye\nnezvetsamba iyi. Asi sangano reMURRA raratidza Studio 7, gwaro racho rine chidhindo\nchedare reparamende chekutenda kuti rakagamuchirwa. Nhengo yeparamende yeMasvingo Urban, VaJacob Nyokanhete, vebato reMDC-Alliance, vati vanotsigirana nevagari veMasvingo.\n\nIzvi zvatsigirwawo negurukota redunhu reMasvingo, VaEzra Chadzamira, vanozvazve nhengo yeparamende kuMasvingo West, vari vebato reZanu PF vatiwo.\nMeya weguta reMasvingo, VaCollen Maboke, vaudza Studio 7 parunhare kuti danho rakatorwa nevagari rakanaka, uye sekanzuru vanotsigirana navo vachiti panodiwa mari inosvika mamirioni makumi matanhatu ekuAmerica kuti paitwe chirongwa chekutenga mishina mitsva kuti\ndambudziko remvura ripere zvachose. No media source currently available  	https://www.voashona.com/a/vagari-vemumasvingo-vanoti-mari-yechirongwa-chekuendesa-masimba-kumatunhu-ngaigadziriswe-dambudziko-remvura/5902472.html
business	Hupfu Hwowedzedzerwa Mutengo Zvakanyanya	Mutengo wehupfu hwakwira zvakanyanya mushure mekunge gurukota rinoona nezvemari Muzvinafundo Mthuli Ncube vabvisa mari yange ichibhadharwa nehurumende kuti chibage chinotengeswa kuGrain Marketing Board kana kuti GMB chinge chakaderera mutengo. VaNcube vakazivisa nezvedanho iri pavakaparura hurongwa hwavo hwekushandiswa kwemari kana kuti bhajeti regore rinouya. Kunyangwe hazvo vemuzvitoro vange vatowedzera mutengo nemadhora makumi matatu, veGrain Millers Association of Zimbabwe GMAZ vanoti vachaita musangano wechimbi chimbi kuti vaone kuti voita sei nenyaya yemutengo. Mutauriri weGMAZ VaGarikai Chaunza vaudza Studio 7 kuti ivo havatare mitengo yehupfu sezvo ravo basa riri rekugaya chete chibage chavanenge vatenga kuGMB. No media source currently available Kuwedzerwa kwemutengo hwehupfu kuri kuuya apo nyika yakatarisana nenzara inotyisa yapa kuti masangano anopa rubatsiro aparure hurongwa hwekupa vanhu vemumadhorobha vanodarika mamiriyoni maviri chikafu. Kumaruwa vanhu vanodarika mamiriyoni mashanu vakatarisanawo nenzara. 	https://www.voashona.com/a/hupfu-hwowedzedzerwa-mutengo-zvakanyanya/5180772.html
politics	Senator Hlalo Vanodzingwa muMDC-T	Bato reMDC-T rinoti radzinga seneta Matson Hlalo mushure mekunetsana kunotyisa kunonzi kuri kuitika mubato iri mudunhu reBulawayo. Mutevedzeri wemutauriri webato iri kuBulawayo VaFelix Magalela Mafa Sibanda vaudza Studio 7 kuti National Executive Council yebato iri yakadzinga VaHlalo nenyaya yehunhubu. VaSibanda vanoti VaHlalo vakapihwa tsamba yekudzingwa mubato nemusi weChina. VaSibanda vanoti VaHlao vakapihwa mukana wekuuya kuzozvichenura kudare reNational Couuncil asi vakaramba. VaHlalo vanzi vachadzingwawo kuva nhengo yedare resenate. No media source currently available Sezvo Studio 7 ichitema isina divi rainorerekera yabatawo VaHlalo avo vati mutevedzeri wemutungamiri webato iri Muzvare thokozane Khupe ndivo vari kutungamira mabasa ekuvadzinga mubato. Vati havasi kuzotambira kudzingwa uku vachiti hakusi kutevera bumbiro remutemo webato. No media source currently available 	https://www.voashona.com/a/zimbabwe-matongerwo-enyika-mdc/3188950.html
business	Zimbabwe Exiles Forum Yojekesa Zvekuita neChirongwa cheZimbabwe Exemption Permit	Hurumende yeSouth Africa yakawedzera kusvika musi wa 31 Ndira gore rinouya kuti zvizvarwa zveZimbabwe zviri munyika iyi zvakanyorera kumutsiridza magwaro azvo pasi pechirongwa cheZimbabwe Exemption Permit zvikwanise kuendesa magwaro anotsigira chikumbiro chazvo chekugara munyika iyi. Zuva rekunyorera kumutsiridza magwaro aya padandemutande rekugumisira musi wa 30 Mbudzi 2017. Asi vanhu vapihwa kusvika kupera kwaNdira gore rinouya kuti vaendese magwaro anodiwa. Chirongwa cheZimbabwe Exemption Permit chiri kutsiva che Zimbabwe Special Permit chakaparurwa muna 2014, icho chiri kupera kushanda musi wa 31 Zvita 2017. Mukuru wesangano reZimbabwe Exiles Forum, Advocate Gabriel Shumba, vanoti vana veZimbabwe vari kumutsiridza magwaro avo aya vanofanirwa kunzwisisa kuti chakawedzerwa inguva yemagwaro chete, kwete kunyoresa. Advocate Shumba vanoti zvakakosha zvikuru kuti vanhu vanzwisise izvozvo, sezvo vamwe vatotanga kare kuratidza kuti vari kufunga kuti nguva yekunyorera magwaro ndiyo yawedzerwa. Vanoti zvizvarwa zveZimbabwe zviri muSouth Africa zviri kuteverawo nemaziso matsvuku zviri kuitika kumusha kubva pakashanduka hutungamiri hwehurumende. No media source currently available  	https://www.voashona.com/a/zimbabwe-politics-south-africa-zimbabwe-exemtion-permit/4142000.html
business	Mari yeMudyandigere yeNSSA Yowedzerwa Kusvika paMadhora Makumi Matatu ekuAmerica	Gurukota rinoona nezvevashandi nemagariro evanhu Muzvinafundo Paul Mavima vaudza Studio 7 kuti kutanga mwedzi uno mari dziri kutambirwa nevari pamudyandigere dziri kuwedzerwa kusvika pamadhora makumi matatu ekuAmerica kana kuti US$30. VaMavima vati hurumende ine chido chekuti vari pamudyandigere vatambire mari inosvika makumi matanhatu emadhora kana kuti US$60 inokurudzirwa nesangano reInternational Labour Organization mukupera kwegore. No media source currently available Mari iri kuwedzerwa inenge ichipihwa vari pamudyandigere vaibhadhara mari kuNational Social Security Authority kana kuti NSSA nemadhora emunyika ichienzaniswa neyepamusika wemari weReserve Bank of Zimbabwe kana kuti RBZ foreign currency auction. Asi munyori mukuru wesangano reAssociation of National Social Security Retirees VaGideon Shoko vanoti mari iri kutambirwa iyi haikwane sezvo iri pasi zvakanyanya pamari yekuti mhuri irarame. Zimbabwe National Statistics Agency inoti mhuri ine vanhu vashanu inoda mari inodarika zviuru makumi maviri nemasere pamwedzi kana kuti ZW$28, 000. No media source currently available   	https://www.voashona.com/a/mari-yemudyandigere-yenssa-yowedzerwa-kusvika-pamadhora-makumi-matatu-ekuamerica/5961721.html
politics	UNDP Yovimbisa Zimbabwe Zvose Zvainoda Kuitira Sarudzo Dzakachena	Mukuru weUnited Nations Development Program, UNDP, VaAchim Steiner, avo vasvika muHarare neChina, vaudza vatori venhau kuti UNDP ichabatsira Zimbabwe nezvese zvainoda kuita sarudzo dzejekerere. Vachitaura nevatori venhau pane imwe hotera muHarare mushure mekusangana negurukota rinoona nezvekudyidzana nedzimwe nyika, VaSteiner vati vachabatsira Zimbabwe nemari yezvese zvingadiwe neZimbabwe Electoral Commission, ZEC. VaSteiner vati pamusoro pekuzvipira kweUNDP mukuona kuti Zimbabwe yaita sarudzo dzisina mvongamupopoto, vatiwo vakazvipira kushanda neZimbabwe kuti ibude mumatope maiiri munyaya dzehupfumi. VaSteiner vati vachasangana nemapazi ehurumende akasiyana-siyana pamwe nemamwe masangano kuti vaite hurukuro dzekuzeya kuti zvii zvangade kuitwa kuti sarudzo dzegore rino dzive dzakachena. Gurukota rezvekudyidzana nedzimwe nyika, Doctor Sibusiso Moyo, vaudzawo vatori venhau kuti rwendo rwuno hurumende yeZimbabwe yakazvipira kuita sarudzo dzakachena huye dzisina mhirizhonga. VaMoyo vatiwo sarudzo dzakachena dzichabatsira kuti Zimbabwe idyidzane nedzimwe nyika zvakasununguka zvinozobatsira kuunza budiriro munyika. VaSteiner vachasangana nevanhu pamwe nemasangano akasiyasiyana kusvika nemusi weMugovera panopera rwendo rwavo rwekushanyira Zimbabwe. No media source currently available 	https://www.voashona.com/a/un-says-ready-to-help-zimbabwe-with-anything-to-ensure-free-elections/4300313.html
business	Veruzhinji vonyunyuta neKukwidzwa kweMutengo weMafuta eKufambisa	Veruzhinji vanoti havasi kufara nekukwidzwa kwakaitwa mutengo wemafuta edzimotokari nemutungamiri wenyika VaEmmerson Mngangagwa neMugovera vachiti izvi zvhichaita kuti hupenyu huomere veruzhinji munyika. Mutungamiri wenyika VaEmmerson Mnangagwa neMugovera vakazisivisa kuti peturu yave kutengwa nemadhora matatu nemasendi makumi matatu nerimwe parita, ukuwo dhiziri rave kutengwa nemadhora matatu ane masendi gumi nerimwe chete parita. VaMnangagwa vakati vezvitoro havafanire kukwidza mitengo yezvinhu zvichitevera kukwidza kwakaitwa mafuta edzimotokari. Asi mutungamiri wesangano revanofamba nemotokari dzinotakura veruzhinji VaTafadzwa Goliati, vanoti veruzhinji vachadhurirwa nekufamba sezvo vemakombi nemabhazi vatokwidza mari dzekufamba. Mumwe mugari wemuHarare, Muzvare Nester Mutikani, vanoti zvichaomera hurumende sezvo vachiti hurumende icharamba ichipinza ruoko muhomwe mayo kuti ikwanise kutenga mafuta aya. Zvichakadaro, muutungamiri wesangano revadzidzisi vekumaruwa reAmalgamated Rural Teachers Union of Zimbabwe, VaObert Masaraure, vanoti vashandi ndivo vachanyanyoomerwa sezvo hurumende isina kuwedzera vashandi vayo mari dzemihoro, uku ichikwidza mutengo wemafuta edzimotokari. VaMnangagwa vakati hurumende yavo iri kutarisira kuwedzera vashandi vayo mihoro muna Kubvumbi wegore rino. Mutauriri wesangano rinorwira kodzero dzevanhu reHashatag Tajamuka, VaPromise Mkwananzi, vanoti chave kudiwa ndechekuti zvizvarwa zveZimbabwe zvitaure nezwi rimwe chete vachiti zvave pachena hurumende yaVaMnangagwa iri kumhanya nemakarimwa. Kunyange hazvo hurumende yakawedzera mitengo yemafuta edzimotokari, veruzhinji vaswera vari mumitsetse yekutsvaga mafuta aya sezvo vemagaraji mazhinji vanga vachiti havana mafuta acho. No media source currently available 	https://www.voashona.com/a/zimbabwe-petrol-diesel-price-hike-reaction/4741089.html
health	Vanhu Makumi Maviri neVaviri Vanofa Mutsaona kuTsholotsho	Tsaona yakaitika neMugovera ku Tsholotsho ku Matabeleland North inonzi yakatora hupenyu hwevanhu makumi maviri nemumwe pakaitika tsaona, mumwezve ndokufira kuchipatara. Tsaona iyi yakaitika apo vanhu makumi matanhatu vakange vari murhori yehurumende vachiendeswa kunzvimbo dzakasiyana siyana kunorwisa chirwere che malaria kwa Sipepa, ku Tsholotsho kwakare. Vari munzira kuenda kubasa, zvinonzi muchairi werhori anonzi akatadza kutyaira zvakanaka rhori iyi kuti irambe iri mumugwagwa payakasvika panomonyoroka mugwagwa, ndokubuda mumugwagwa ichibva yapinda musangano umo yakabheukira. Mukuru anoona nezvehutano mudunhu reMatabeleland North, Doctor Nyasha Masuka, vanoti hurumende iri kubatsira vakashaya mutsaona iyi. Vatiwo munhu akashaya mutsaona iyi ari kuwana mari inoita chiuru chemadhora. Dr Masuka vatiwo pane vanhu vari kurapwa muzvipatara zvinoti Tsholotsho, Mpilo Central Hospital ne United Bulawayo Hospitals zvichitevera tsaona iyi. Studio7 haina kunzwa divi remapurisa panyaya iyi. Muna Chikunguru gore rino, vanhu gumi nevaviri vakafa vazhinji vakakuvara ku Kamativi ku Matebeleland North kwekare. No media source currently available 	https://www.voashona.com/a/zimbabwe-accident-claims-lives-of-21-health-aid-workers-at-sipepa-tsholotsho-matabeleland-north/4148783.html
politics	Vamwe Vanoongorora zveMatongerwo eNyika Vanoti Zvishoma Zvashanduka Kubva Zvakabva VaMugabe	Musi wa 19 Mudzi gore rapera, Central Committee yebato reZanu-PF yakagara musangano wechimbi chimbi ikati sebato yainge yabuda nechisungo chekuti yainge yodzora vaive mutungamiri webato iri VaRobert Mugabe kuti vasave mumiriri webato iri vachitungamira hurumende. VaMugabe vakabva vapihwa kusvika nenguva dza12 masikati nemusi wa 20 Mbudzi kuti vange vaenda pamudyandigere. Kubviswa kwaVaMugabe pachigaro kwakapa vamwe kuti vafunge kuti zvinhu munyika zvikuru munyaya dzezvehupfumi zvaizogadzikana. Asi vazhinji vanoti zvizhinji zvinoda kugadziriswa munyika sezvo zvizhinji zvakavimbiswa vanhu zvisati zvaitwa. Vanoongorora nyaya dzezvematongerwo enyika uye vaimbova mumwe wevakuru vevadzidzi paUniversity Of Zimbabwe VaPromise Sande vanoti veruzhinji varikushushikana nehuwori hwatekeshera munyika uye nekuwondomoka kwehupfumi. No media source currently available 	https://www.voashona.com/a/vamwe-vanoongorora-zvematongerwo-enyika-vanoti-zvishoma-zvashanduka-kubva-zvakabva-vamugabe/4665136.html
business	Hurumende Inoshevedzera Musangano weKuedza Kumisa Kuramwa Mabasa kweVashandi	Hurumende inonzi yashevedzera musangano wechimbichimbi nevashandi vayo senzira yekuedza kudzivirira kuramwa mabasa kwevashandi mushure mekupera kwemazuva gumi nemana avakanga vaipa kuti igadzirise zvinhu, kukundikana kwavo vaizotanga kuramwa mabasa neMuvhuro svondo rino. Sachigaro wesangano rinomirira vashandi, reApex Council, Amai Cecilia Alexander, vanoti vakokwa nehurumende kuti vasangane neMuvhuro kuti vaedze kutsvaga nzira dzekudzivirira kuramwa mabasa kwevashandi mushure mekunge dzimwe nhaurirano dzavakamboita dzatadza kuburitsa chimuko. Asi Amai Alexander vanoti sangano ravo harisati rashevedzera kuramwa mabasa kunyange hazvo mazuva gumi nemana akadarika. Vanoti zvichabuda mumusangano uyu ndizvo zvichavapa gwara rekutora kuenda mberi. “Hurongwa huripo Vakandemiiri tichienda mberi ndehwekuti, chekutanga, apex Council haisati ya declare strike. Takangosana takawirirana kuti kwasara 48 hours, saka mangwana tiri kuenda kunosangana nehurumende kuseni. “Tarongazve kuti kuseni tine Apex Council yatinozoturira zvatinenge tataura ku meeting yeNational Joint Negotiations Council,” vanodaro Amai Alexander. Vashandi vehurumende vari kuramba kutambira mari inoita mamiriyoni mazana matatu emadhora yakanga yanzi nehurumende imbofanobatsira vashandi kubva mukukwira kwemitengo yezvinhu. Mazuva gumi akanga aziviswa nevashandi akapera nemusi weChishanu svondo rapera, zvichireva kuti vashandi vaifanirwa kutanga kuramwa mabasa kutanga kwesvondo rino. No media source currently available 	https://www.voashona.com/a/zimbabwe-civil-servants-meeting-national-joint-negotiating-council/4760962.html
health	Varwere vePfungwa paNgomahuru Vogeza Mudziva Rine Ngwena Nekushaya Mvura	Dzimwe hama dzevarwere vepfungwa vari pachipatara cheNgomahuru kuMasvingo dzinoti dziri kutyira kuti vanogona kurumwa nemakarwe kana kunyura mumvura apo vanenge vachigeza murwizi sezvo chipatara ichi chaita dambudziko guru rekushaya mvura kubva zvafa pombi dzemvura. Vakuru vepachipatara apa vanoti vave kusvika mwedzi miviri vasina mvura sezvo Zimbabwe National Water Authority(ZINWA) isiri kugadzira muchina unopomba mvura. Mukuru wepachipatara apa, Dr Parirenyatwa Maramba, vati varwere vanofanira kugeza zuva nezuva nekudaro vanotoenda kurwizi rweMagwangwadza, urwo runopinda mudhamu reTugwi Mukosi rine makarwe anorura. Asi izvi hazvisi kufadza hama dzevarwere ava dzinoti dzave kugara dzakabatira hura mumaoko dzichityira kuti vanogona kubatwa nemakarwe kana kunyura mumadziva sezvo pfungwa dzavo dzisinganyatsoita zvakanaka. VaSimbarashe Dhauzi, vane mwana wavo pachipatara apa vanoti vave nenguva vachishungurudzika nekutyira hupenyu hwemwana wavo. Amai Anna Magwaza, vekwa Madamombe, kwaChivi, vane hanzvadzi yavo inogara pachipatara apa vanoti kunze kwekutyira makarwe, hama dzavo dzinogona kutiza vashandi vepachipatara apa pavonobuda muwaya vachienda kurwizi vakazoshaikwa zvachose votetereka nenyika. Vanoona nezvekushanda neveruzhinji pachipatara cheNgomahuru, VaMorgan Manzunzu, vanoti vanotairisa kuti dambudziko iri richagadziriswa nekukurumidza, uye vari kutora matanho kuti varwere vasanyura kana kubatwa nemakarwe. Vaenderera mberi vachiti mvura yekunwa nekubikira varwere vanotora pachibhorani asi yekugeza inodiwa yakawanda nekuwandawo kwakaita varwere ndosaka vachienda kurwizi. Mutauriri weZINWA, Amai Marjorie Munyonga, vati dambudziko riri kugadziriswa uye vanotarisira kutanga kupomba mvura zvakanaka mangwana(Chipriri 16). Chipatara cheNgomahuru chine varwere vepfungwa vanosvika zana nemakumi matatu nevashanu. Varume vari zana negumi uye vakadzi vari makumi maviri nevashanu. Chipatara ichi ndicho choga chevarwere vepfungwa mudunhu reMasvingo uye chiri chimwe chezvishoma munyika yose. No media source currently available  	https://www.voashona.com/a/varwere-vepfungwa-pangomahuru-vogeza-mudziva-rine-ngwena-nekushaya-mvura/5779117.html
health	Hurumende Yovimbisa Nhomba yeCovid Mumazuva Mashoma Anotevera	Vakafanobata chigaro chemunyori mubazi rezvehutano, Dr Robert Mudyirandima, vaudza paramende kuti nyika yakatora danho rekuti yoshandisa nhomba ipi kudzivirira kupararira kweCovid-19 uye pane chiziviso chichaitwa kune veruzhinji pamusoro penyaya iyi mukati memazuva mashonana ari kutevera. Vachipa humbowo maererano nemamiriro akaita denda reCovid-19 munyika nemusi weMuvhuro, Dr Mudyirandima, vanoti pane nhomba dzakawanda dzave kushandiswa nedzimwe nyika uye vange vari kuita ongororo yekuti ndeipi yakanakira nyika. Vati Zimbabwe ichatangawo kushandisa imwe nhomba iyi munguva pfupi iri kutevera. Vatiwo kunyange hazvo hurumende yange isina kubhajeta mari yenhomba iyi, bazi rezvemari nevamwe vemabhizimisi vakavimbisa kuumba homwe yekutenga nhomba iyi. Mukuru anoona nezvezvirwere zvinotapuriramwa mubazi iri, Dr Portia Manangazira, vatiwo kunze kwekutenga nhomba iyi, Zimbabwe ichawana imwe pasi pechirongwa cheWorld Health Organisation cheCOVAX icho chinobatsira nyika dzichiri kubudirira pamwe nechirongwa cheAfrican Union iyo ichawana mishonga yePfizer neAstraZeneca ichiuya kuburikidza nemakambani eSeum Institute of India neJohnson and Johnson. Kunyange hazvo nhomba inopihwa vanhu vane denda iri ichibva kunze kwenyika, mimwe mishonga inopihwa vawere vane denda iri yakaita semapiritsi eParacetamol neZINC anogadzirwa muno. Zvichakadaro, Dr Mudyirandima naDr Manangazira, vazivisa kuti zvipatara zveveruzhinji zvinotora varwere veCovid 19 hazvina kuzara asi vakati pane zvipatara zvakazvimirira zvakaita seHealth Point muHarare zvine varwere vakawanda kudarika vazvinokwanisa kuchengeta. Dr Manangazira vati semuenziso chipatara cheWilkins muHarare icho chine mibhedha makumi matatu nemishanu yeCovid-19 hachina kana murwere mumwe pari zvino, Parirenyatwa ine mibhedha makumi mapfumbabwe nemitanhatu asi zvikamu makumi maviri nezvina zvemibhedha iyi ndizvo zvine vanhu chete. Mutungamiriri weZimbabwe Nurse Association VaEnock Dongo vati nyaya yekuti zvipatara zveruzhinnji hazvina kuzara inoratidza kuti vanhu havadi kuendako nekuti hakuna zvekushandisa uve vashandi veko havana mufaro nemabatirwe nemashandiro avanoita. Vakuru vakuru kubva kubazi rezvehutano vazivisawo kuti vave kuwana mishonga pamwe nezvimwee zvekushandisa pabasa kana kuti Personal Protective Equipment pasi pechirongwa cherubatsiro rwakabva kuGlobal Fund rweemamiriyoni makumi mana nemapfumbabwe emadhora ekuAmerica. VaDongo vati zvakanaka chose kuchengetedza vashandi vehutano kubva kuCovid-19. Dr Mudyirandima vazivisawo kuti munyika mune Oxygen yakawana yekushandisa kuvarwere veCovid-19. Izvi zvatsinhirwa nemutungamiriri wesangano rinomirira machiremba anoshanda akazvimirira reMedical and Dental Private Practioners Association of Zimbabwe Dr Johannes Marisa avo vaudza Studio 7 kuti kana pachavo vari kuwanawo Oxygen yevarwere vavo. Zvichakadaro, bazi rezvehutano razivisa kuti vanhu zana nevashanu vari muzvipatara nekuda kwechirwere cheCovid-19 uye vashanu vari mune vari kurwarisa kana kuti Intensive Care Unit. Asi huwandu uhu hunogona kunge hwakakwira kudarika apa sezvo pasina kuziviswa nezvevarwere vari kuMasvingo, Parirenyatwa, Manicaland ne Thongroove. No media source currently available 	https://www.voashona.com/a/hurumende-yovimbisa-nhomba-yecovid-mumazuva-mashoma-anotevera/5751120.html
health	ZimRights Yoendesa Hurumende kuMatare Ichida Kuti Pajekeswe Hurongwa hweKurwisa Covid-19	Sangano rinorwira kodzero dzevanhu munyika reZimbabwe Human Rights\nAssociation, ZimRights, raendesa hurumende kudare repamusoro kuitira kuti imanikidzwe kuzivisa veruzhinji hurongwa hwekubayiwa kwenhomba yeCovid-19 munyika yose. Mukuru weZimRights, VaDzikamai Bere, vanoti vakafunga zvekutora danho rekuendesa hurumende kumatare edzimhosva sezvo veruzhinji vasiri kuziva\nnezvehurongwa hwehurumende.\n\nVaBere vanoti ibasa rehurumende kuti vanhu vawane zvose zvinoita kuti\nvave nehutano hwakanaka pamwe nekudzivirirwa kwezvirwere zvinogona\nkuvauraya.\n\nPatabvunza kuti vave papi nenyaya yavakanyorera hurumende svondo\nrapera mutauriri weZimbabwe Lawyers fir Human Rights, VaKumbirai Mafunda, vanoti havana mhinduro yavakawana nokudaro magweta avo azoyamura sangano reZimRights kuti risvitse nyaya iyi kumatare edzimhosva. VaMafunda vanoti svondo rakapera vakangonyora tsamba kuhurumende kuti izivise vanhu nezvechirwere cheCovid-19 uye kuti ndeapi matanho airi kutora kuzivisa veruzhinji nemitauro yavanonzwisisa.\n\nZimbabwe iri kuwana mushonga wenhomba kubva kuChina iyo inoti\nmushonga uri kuuya muno wavepo wangomirira kutumirwa kuno. Mimwe mishonga ichapihwa Zimbabwe pasi pechirongwa cheCOVAX iyo ichaona vanoshaya mamiriyoni matanhatu vachibayiwa nhomba iyi. Dzimwe nyika dzakaita seKenya, Botswana, Ghana, Rwanda neSouth Africa dzakatozivisa nhomba dzadzakatenga pamwe nemari dzadzakachengetera kutenga nhomba yechirwere cheCovid-19. Asi Zimbabwe, kuburikidza nemutungamiri wenyika, VaEmmerson Mnangagwa, ichatengawo mishona nemari inoita zana remamiriyoni emadhora, kunyange hazvo paine mutauro wekuti hurumende haisati yapihwa mvumo yekushandisa mari iyi kutenga nhomba sezvo pasina mari yekuita izvi mubhajeti rayo ra 2021. No media source currently available 	https://www.voashona.com/a/zimbabwe-rights-organization-takes-government-to-court-over-lack-of-transparency-on-covid-19-crisis/5765569.html
business	Mabhizimisi Orasikirwa neMamiriyoni Mashanu eMadhora paZuva neNyaya yeKuratidzira	Sangano reZimbabwe National Chamber of Commerce, ZNCC, rinoti mumazuva maviri ekuratidzira nyika yarasikirwa nemari inodarika mamiriyoni gumi emadhora. Mari iyi haisanganisiri mari yezvitoro zvakavharwa kana kupwanya mukuratidzira uku. Mukuru weZNCC, VaChris Mugaga, vaudza Studio 7 kuti zvinhu hazvina kumira zvakanaka kune vemabhizimisi. VaMugaga vakurudzira hurumende kuti itaurirane nevashandi senzira yekuyedza kupedza kunetsana uku. Gurukota rinoona nezvevashandi, Doctor Sekai Nzenza, vanoti hurumende iri kuzopa vashandi vayo mari iri pakati pezvikamu nemakumi maviri nezvitatu kubva muzana kubva mwedzi uno kusvika muna Kurume nhaurirano dzemuhoro dzichienderera mberi. Vatiwo vari kuda kutanga kuita nhaurirano nevashandi kuburikidza nemisangano yeTripartite Negotiating Forum. Munyori mukuru muZCTU, VaJaphet Moyo, vanoti hurumende yange yave nemakore akawanda ichiramba kuita nhaurirano nevashandi. Nyanzvi munyaya dzezvehupfumi, uye vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vati zvinhu hazvina kumira zvakanaka kumushandi muZimbabwe zvokonzera kuratidzira. Mutungamiri wenyika, VaEmmerson Mnangagwa, pari zvino vari kuRussia uye vachashanyira dzimwe nyika shanu vachiyedza kukwezva vekuze vanouchika mari munyika. Asi Doctor Kanyenze vati kuti zvishande, zvinonetsa kana munyika musina kugadzikana. Vashandi vakatanga kuratidzira musi weMuvhuro vachigunun’una nekukwira kwemafuta ekufambisa dzimotokari nezvikamu zana nemakumi mashanu kubva muzana. Mitengo yezvinhu zvekudya yakabva yatangawo kuita chamurambamhuru ichikwira izvo vakawanda vanoti vava kuomerwa nehupenyu. No media source currently available 	https://www.voashona.com/a/mabhizimisi-orasikirwa-nemamiriyoni-mashanu-pazuva-nenyaya-yekuratidzira/4743869.html
business	PRAZ Yotenda Kuti Yakakanganisa Kupa Kupa Paramende Mvumo Yekuti Itenge maComputer neMari Yakawandisa.	Kambani yeProcurement Authority of Zimbabwe (PRAZ) inoti iyo neparamende, vakakanganisa kupa matenda ekutenga maComputers kumakambani eBlinart neMid-End Computers nemari iri pamusoro soro vachiti ndosaka vakakurudzira kuti paramende isiyane nematenda aya bazi rezvemari risati raramba kubhadhara matenda aya. Izvi zvataurwa nemukuru wePRAZ, VaClever Ruswa, paongororo iri kuitwa nekomiti yeparamende inoona nezvemashandisirwo emari yehurumende yePublic Accounts Committee. VaRuswa vaudza komiti iyi kuti paramende yakapa makambani aya matenda kunyangee hazvo aive nemitengo yakapetwa kana kudarika mari yayainge yatara kuti ichashandisa kutenga maLaptop neComputer aya.\n\nBlinart yaitengesa Laptop imwe chete neUS$9 300. ukuwo Mid-End ichida mari inodarika US3 000 paDesktop imwe chete. VaRuswa vabvuma kuti ivo sePRAZ vakakanganisa kupasisa magwaro ematenda pamakambani maviri aya vachiti zvakaitwa nemushandi wavo ainge achongopinda basa. Vati izvi ndizvo zvakaita kuti komiti yavo inoongorora matenda yeSpecial Procurement Oversight Committee ipasise magwaro eparamende kunyange hazvo painge paine humbowo hwekuti paramende yaida kutenga maComputer aidhura kudarika zvayainge yakaraonga kutenga. Vachibvunzurudzwa kuti sei vakasvika pamitengo we US9 9314.49, paLaptop imwe chete, mukuru weBlinart, Amai Elizabeth Muchenje, vati mutengo uyu wakakwira nekuti pane zvimwe zvaidiwa uyewo waisanganisira mitemo yeZimbabwe Revenue Authority, mari yavo yekufambisa, nekutakura\nzvinhu, pamwe neyekurara muhotera apo vaizoenda kuDubai kunotenga maLaptop. Vatiwo vaizobhadharwa mari iyi ari maRTGSs. Asi vange vakafanobata chigaro chasachigaro wekomiti, VaWillas Madzimure, veCitizens Coaliton for Change havana kufara kuti Amai Muchenje vainge vabhadharisa US39???? paLaptop imwe pamaLatop ese zana nemakumi manomwe nematatu semari yepekurara kana kuti Accomodation. Mumiriri, weNorton VaTemba Mliswa vati nyaya yekushanda kweBlinart haina kunyatsojeka. Vaenderera mberi vachiti pane vamwe vanhu vari kuda kusvibisa kambani iyi. Asi VaMadzimure vavaudza kuti paramende ine mvumo yekuvabunza mibvunzo yese yavanoda. Imwe nhengo yekomiti iyi, VaMarko Raidza veZanu PF vanomirira, Mberengwa North vaudzawo Amai Muchenje kuti vanofanira kupindura mibvunzo yose semunhu atora mhiko yektaura chokwadi. Vachipawo humbowo pamusoro penyaya iyi, mukuru weMid End Computres VaSaulu Sakudya, avo vakawanawo tenda vati vanotenga maComputer avo kuDubai uyewo mitengo yavo vakaisa profit yezvikamu makumi maviri kubva muzana kana kuti 20 percent pamwe nemitengo yezvimwe zvinhu zvaida kuwedzerwa pamaComputer aya zvakaita seSoftware. Vanotiwo dzimwe nguva vanotokwereta zvinhu kuDubai sezvo vasingawane mari pamusika weRBZ nenguva.\nZvichakadai mukuru wekambani yeAvantis, VaAri Goldstein, vaudza komiti iyi kuti vakanyorera munyori mubazi rezvemari, VaGeorge Guvamatanga, pamwe neZimbabwe Anti-Corruption Commission mushure mekunge vashaya tenda kuparamende asi vaive nemitengo iri pasi. VaGolstein yaida kutengesera Parliament laptop imwe chete nemutengo weUS3, 395 uye desktop imwe neUS$2 124. Ongororo yenyaya iyi iri kuenderera mberi uyewo ZACC yave kuferefeta nyaya iyi.	https://www.voashona.com/a/6873120.html
politics	VaJulius Malema Vokurudzira Zvizvarwa zveZimbabwe Kuti Zvisavhotere VaMnangagwa	Mutungamiriri webato rinopikisa muSouth Africa, reEconomic Freedom Fighters, VaJulius Malema, vanoti zvizvarwa zveZimbabwe zviri muSouth Africa zvinofanira kudzokera kumusha kunovhota kuti zvibvise hurumende yeZanu PF pachigaro asi vanoongorora nyaya dzematongerwo enyika vanoti chinodiwa kuti vana veZimbabwe vabvumirwe kuvhota vari kunyika dzavanogara kusanganisira South Africa. VaMalema vakataura mashoko aya nezuro kumhomho yevatsigiri vebato ravo muPretoria pamhemberero dzekuwana rusunguko kweSouth Africa dzeFreedom Day. Vakakurudzira mamiriyoni ezvizvarwa zveZimbabwe zvino fungidzrwa kuti zvinogara munyika iyi kuti zviende kumusha kuno vhotera shanduko. VaMalema vakashora mutungamiriri wenyika, VaEmmerson Mnangagwa, vachiti vakatadza kuita zvavakavimbisa apo vakatora matomu muna 2017. Asi mukuru wesangano rePlatform for Youth and Community Development, VaClaris Madhuku, vaudza Studio 7 kuti vano bvumirana naVaVaMalema kuti zvizvarwa zveZimbabwe zvinofanira kuvhota asi kuti zvinofanira kuvhota zviri chero kunyika ipi zvayo. Izvi zvatsigirwa naDoctor Wellington Gadzikwa avo vano dzidzisa paAfrica University vati chikuru chinodiwa kuti mutemo uvandudzwe kuti vanhu ava vabvumidzwe kuvhota vari kunze kwenyika sezvinoitwa pasarudzi dzenyika zhinji pasi rese. Doctor Gadzikwa vatiwo panoda kuvandudzwa mutemo nemafambisirwe esarudzo muZimbabwe vachiti kana zvinhu zvikaramba sezvazviri kuvhota hakuna zvakuno shandura. Kunyange hazvo VaMalema vakati zvizvarwa zveZimbabwe zvinogona kudzokera kuSouth Africa zvavhota. Asi VaMadhuku vati nyaya yekushungurudzwa kuri kuitwa zvizvarwa zvekunze kwenyika muSouth Africa inogona kutadzisa vakawanda kudzokera kunyika iyi. Vakasafanobata chinzvimbo chemutevedzeri wasachigaro mubato reCitizens Coalition for Change, VaJob Sikhala, vanyora padandemutande ravo reTwitter kuti VaMnangagwa vanofanira kubviswa pachigaro uye vakurudzira vana veZimbabwe vari kuSouth Africa vaterere mashoko aVaMalema ekuti vadzoke kuzovhota. Mutauriri webato riri kutonga reZanu PF, VaChris Mutsvangwa, varamba kupa pfungwa dzebato ravo pamashoko aVaMalema. Hatina kukwanisa kunzwa divi rehurumende panyaya iyi sezvo gurugota rinoona nezvekudyidzana nedzimwe nyika, VaFrederick Shava, vange vasiri kudaira nhare mbozha nyayo. VaMalema vakatsigira VaMnangagwa pakavapinda panyanga muna2017 asi hukama hwavo nebato reZanu PF hwave kupota huchidziya nekutonhora dzimwe nguva. Zimbabwe iri kuita sarudzo dzemutungamiriri wenyika, paramende nemakanzuru gore rinoouya uye VaMalema vanoti vanhu ngavavhotere shanduko. Zvichakadaro, komisheni inoona nezvesarudzo, yeZimbabwe Electoral Commission (ZEC) nhasi yati yati vanhu vakwanda vave kuenda kunonyoresa kuvhota pasi pechirongwa chayo chechipiri chekupinda munzvimbo dzinogara vakawanda ichinyoresa vanhu kuvhota. Mutauriri weZEC, VaJasper Mangwana, vaudza Studio 7 kuti kunyange hazvo chirongwa ichi chichipera nemussi wemugovera hazvifanira kushaisa vanhu mufaro nekuti vanokwanisa kuramba vachinyoresa kuvhota kumahofisi ekomisheni iyi. VaMangwana vati vanhu vanokwanisa kuramba vachinonyoresa kuvhota kumahofisi avo makumi makumi manomwe nematatu ari mmumatunhu ese munyika. Kusvika musi wa18 mwedzi uno pane vanhu zviuru makumi matatu nezvitanhatu vainge vanyoresa pasi pechirongwa ichi chakatanga musi wa11 mwedzi uno. Vanhu zviuru makumi masere vakanyoresa kuvhota nyika yese pasi pechirongwa chekutanga cheZEC kana kuti Blitz asi vanhu vakawanda vanotarisirwa kunyoresa pasi pechirongwa chinpera nemugovera sezvo chiri kuita apo paine chirongwa chekupa vanhu zvitupa munzvimbo dzinogarar vazhinje neveCivil Registry Department. Nyaya yekushaya zvitupa ndeimwe inotadzisa vakawanda kunyoresa kuvhota. Asi VaMangwana vatiwo imwe nyaya inoita kuti vakawanda vasanyoresa kuvhota inyaya yemanyepo anotaurwa nemamwe mapato kuti ZEC inobira sarudzo. Vanhu havamakidzwe kuvhota muZimbabwe uye VaMangwana vati ndizvo zvinoita kuti vamwe vanokwanisa kuvhota varegedze. Asi vatiwo chinofadza pachirongwa chavari kuita mazuvano inyaya yekuti pane vamwe vanhu vanemakore makumi masere vakanyoresa kuvhota. VaMangwana vati vachizivisa huwandu hwevanhu vanenge vanyoresa kuvhota pasi pechirongwa ichi kana chapera nemusi weMugovera. No media source currently available 	https://www.voashona.com/a/6549227.html
politics	VaMudede Vooresa Moyo Vanoda Kunyoresa Kuvhota	Nyaya yekunyoresa kuvhota kwevanhu vane vabereki vasina kuberekerwa muZimbabwe vanonzi ma Aliens iri kuramba ichitemesa musoro vakawanda sezvo paine kunakurirana nyoka mhenyu pakati pemapazi akasiyana siyana ehurumende, sangano reZimbabwe Electoral Commission, ZEC, uye mapato ezvematongerwo enyika. Vamwe vanhu vane zvitupa zvinoratidza kuti vabareki vavo havana kuberekerwa muZimbabwe zvakanzi Alien kana kuti NCR vanoti vari kukundikana kuti vanyorese kuvhota. Sachigaro weZimbabwe Electoral Commission, Amai Rita Makarau, vanoti ivo havanei nechekuita nenyaya iyi sezvo riri basa ramabharani mukuru wehurumende kana kuti Registrar General, VaTobaiwa Mudede. Studio 7 yabatawo VaMudede avo vati hapana munhu anonyoresa kuvhota aine chitupa chakanzi alien. Asi VaMudede vati havasi kuzovandudza mutemo kuti vanhu ava vanyorese kuvhota nechimbi chimbi. Gweta, uye vari nhengo yePolitburo yeZanu-PF, VaMunyaradzi Paul Mangwana, vatiwo vose vakaberekerwa muZimbabwe asi vaine vabereki vanobva munyika dziri muSADC vanofanirwa kupihwa zvitupa zvitsva nehofisi yaVaMudede. VaMangwana vati vanotenderana nezviri kutaurwa naVaMudede pamatanho anofanira kutorwa nevanhu vane zvitupa zvakanzi alien kuti vakwanise kuvhota. Asi mutungamiri webato rePeople’s Democratic Party, vari gweta, VaTendai Biti, vati zviri kuitwa naVaMudede neZEC ndezvemugotsi matsuro. Mashoko aya atsinhirwawo nemunyori mukuru muMDC-T, VaDouglas Mwonzora. Nekunetsana uku, magweta mazhinji audza Studio7 kuti zvakakosha kuti vari kunzi ma aliens ava vaende kuhofisi yaVaMudede vagadzirise mapepa avo asi zvikanonoka vonanga kumatare. No media source currently available   	https://www.voashona.com/a/zimbabwe-matongerwo-enyika/4085884.html
politics	VaMandiwanzira Vanoramba Kuti Hurumende Yakambovhara Whatsapp Kuti Vanhu Vasaratidzire	Gurukota rinoona nezvehumhizha mukufambiswa kwemashoko VaSupa Mandiwanzira varamba kuti hurumende nemusi weChitatu yakambovhara dandemutande rekufambiswa kwemashoko reWhatsapp. Vanhu vakawanda vakaudza Studio 7 kuti nharembozha dzavo dzange dzisiri kushanda mangwanani ose. Vakawanda vanoti hurumende yaiedza kuita izvi kuda kudzivisa vanhu kuti vasaratidzire vachinyunyuta nekutadza kutungamira kwavanoti kuri kuitwa nehurumende yemutungamiri wenyika VaRobert Mugabe. Asi VaMandiwanzira vati pamwe chakonzera kuti dandemutanda ridonhe inyaya yekuti vanhu vakawanda vange vachirishandisa panguva imwe chete. VaMandiwanzira vati titaure nevenharembozha. Asi mukuru weEconet VaDouglas Mboweni vati ichokwadi kuti dandemutande ravo rabodonha. Asi varamba kutaura kuti chii chaitika. Zvichakadaro, sangano rePostal and Telecommunications Regulatory Authority of Zimbabwe (POTRAZ) pamwe nevanoona nezvekufambiswa kwenhare nenharembozha vaburitsa mashoko vachiti pane vanhu vakawanda vari kutumira mashoko ekunyomba panharembozha vakati izvi zvinogona kuvapinza muna taisireva. Vati vanhu vose vari kutumira mashoko ekukurudzira kuratidzira vachasungwa. Asi nyanzvi munyaya dzezvekufambiswa kwemashoko dzinoti zviri kutaurwa nePOTRAZ ndezvemugotsi matsuro sezvo zvichinetsa kusora Whatsapp. Magweta anotiwo hazvisi pamutemo kuvhara nharembozha kana dandemutande reWhatsapp. No media source currently available  	https://www.voashona.com/a/zimbabwe-matongerwo-enyika/3406575.html
health	Zimbabwe Yokundikana Kuzadzikisa Zvayakazvitarira neZvaitarisirwa neWHO paNyaya yeNhomba yeCovid-19	Zimbabwe iyo yave nenhomba dzinodarika mamiriyoni gumi nematanhatu kana kuti 16 million ichiri kutatarika kubaya vanhu nhomba sezviri kuitikawo munyika dzakawanda dzemuAfrica. Vanhu zvikamu makumi maviri kubva muzana ndivo vabayiwa nhomba mbiri munyika kusvika parizvino kunyangwe chinangwa chehurumende chaive chekuti vanhu mamiriyoni gumi kana kuti zvikamu makumi matanhatu kubva muzana vange vabayiwa nhomba yeCovid-19 mukupera kwegore rapera. Asi kunyangwe Zimbabwe isati yasvitsa huwandu uhu, yatangawo kubaya vamwe nhomba kechitatu. Nhomba yeCovid-19 yakatanga kubayiwa muZimbabwe musi wa 17 Mbudzi gore rapera. Nhomba dziri kubayiwa munyika dzinoti Sputnik V yekuRusssia pamwe nedzekuChina dzinoti Sinopharm neSinovac, Covaxin yekuIndia uye Janssen yeJohnson and Johnson dziri kushandiswa muZimbabwe. Kunyangwe hazvo vanhu vakawanda vachiri kuzengurira kubayiwa nhomba, mukuru anoona nezvekudzivirira chirwere cheCovid-19 munyika Dr Agnes Mahomva vanoti, nhomba inobatsira nekuti. Zimbabwe haina kungokundikana pane zvayainge yazvitarira chete pakubaya nhomba yeCovud-19 asi pane zvimwe zvainge zvatarwa nesangano reWorld Health Organization kana kuti WHO. WHO yainge yatiwo yainge iine chivimbo chekuti panopera gore ra2021, nyika dzemuAfrica dzinenge dzabaya vanhu vadzo zvikamu makumi mana kubva muzana nhomba. A si nyika shoma shoma dzisingadarike gumi kusanganisira, Seychelles, Mauritius, Morrocco, Rwanda neBotswana chete kuchamhembe kweAfrica ndidzo dzakwanisa kuita izvi. MuAfrica yose, vanhu zvikamu zviviri nechidimbu kubva muzana kana kuti 2, 5% ndivo vabayiwa nhomba zvichienzaniswa nezvikamu makumi matanhatu kubva muzana kana kuti 60% kubva kunyika dzakabudirira. Kunyangwe hazvo nyanzvi munyika nekunze dziri kuti zvave pachena kuti vanenge vabayiwa nhomba kaviri kana katatu vane mukana wakakura wekuti vakabatwa nechirwere cheCovid-19 vasafe, vanhu vashoma zvikuru vemuAfrica havana kubayiwa nezvikonzero zvakasiyana siyana. Vamwe vachiri kutya kutivanogona kutadza kuita mbereko vamwe vachiti chitendero hachivabvumidze zvose izvi zviri kutenderedzwa pamadandemutande akasiyana siyana pasi rose. Vamwe vanhu vari kushaya chivimbo nenhomba vachiti vamwe vakabayiwa nhomba dzose mbiri kana nhatu vari kungorwara. Asi nyanzvi munyaya dzezvezvirwere zvekutapuriranwa, Muzvinafundo Davison Sangweme vatiwo kushanduka kwechirwere kana kuti virus ndiko kunopa kuti chiiuye nedzimwe mhando chobata vakabayiwa nhomba ava. Ko huurumende yeZimbabwe ingaite sei kuti vanhu vakawanda vabayiwe nhomba? Tabvunza mukuru wesangano rinorwira kodzero dzevanhu munyaya dzezvehutano reCommunity Working Group on Health, VaItai Rusike vanoti hurumende inofanira kunyengetedza vanhu kuti vabayiwe nhomba. Nhomba muAfrica dziri kuuyawo kuburikidza nesangano reAfrican Union pasi pechirongwa chinonzi Vaccine Acquisition Trust kana kuti AVAT nechimwe cheWorld Health Organization chinonzi COVAX. Asi munyika dzakaita seNigeria, Malawi neSouth Sudan, dzimwe nhomba dzakapiswa sezvo mazuva akatarwa kuti dzinge dzashandiswa ainge adarika dzichiri mumatura. African Union iri kuchema chema kuti dzimwe nhomba dziri kuita zvekuraswa kuAfrica. Sangano iri rinotiwo chimwe chiri kupa kuti zvinetse kubaya vanhu nhomba inyaya yekuti dzimwe nyika dzemuAfrica hadzina zvimwe zvinodiwa mukushandiswa mukubaya nhomba zvakaita semafacemask, donje nemotokari dzekutakurisa nhomba kuendesa kune mamwe matunhu kanawo mafiriji ekuchengetera dzimwe nhomba. Sangano reTony Blair Institute for Global Change rinoti nhomba dzinosvika zvikamu makumi mana kubva muzana dziri muAfrica hadzina kushandiswa nezvikonzero zvakasiyana siyana. Mukuru weAfrica Centres for Disease Control VaJohn Nkengasonga vanoti dzimwe nyika hadzisiwo kana kutouya kuzotora mishonga kumatura avo. Asiwo vakawanda vanoti nyika dzakabudirira ndidzo dzakonzera dambudziko kunyanya nekusada kubatsira dzevarombo nenhomba. No media source currently available 	https://www.voashona.com/a/zimbabwe-yokundikana-kuzadzikisa-zvayakazvitarira-nezvaitarisirwa-newho-panyaya-yenhomba-yecovid-19/6380349.html
health	Nhamo Yoramba Yakabata Vamwe Vagari kuChimanimani	Vamwe vagari vekuChimanimani vanodarika gumi nevaviri vanonzi vakabatwa nechirwere cheCovid-19. Izvi zvakaitika mushure mekunge hurumende yati vanhu vanodarika mazana maviri nemakumi matanhatu vange vambotama musha nekutyira kuyeredzwa nemafashamu emvura vadzokere kumisha yavo yekumatende avari kugara kubva muna 2019 apo vakaparadzirwa misha nedutumupengo reCyclone Idai. Vanhu ava vakambotamiswa mushure mekunge dunhu iri rapindazve munzira yemafashamu emvura nemadutumupengo emhepo maviri kana kuti Tropical Storm Chalane yakarova muna Zvita, uye Tropical Storm Eloise mwedzi uno. Manicaland ndiro dunhu riri kutevera Harare pavanhu vakawandisa vari kurwara neCovid-19 pari zvino vanove mazana mapfumbamwe nemakumi matatu nevasere kana kuti 938. Hatina kukwanisa kubata sachigaro mubazi rekudzivirira njodzi kuManicaland kana kuti Civil Protection Committee chairperson, VaEdgars Seenza, vange vachitungamira hurongwa hwekubatsira vanhu ava. Asi tabata mumwe mugari wekuChimanimani kuNgangu VaPardon Maguta. No media source currently available         	https://www.voashona.com/a/zimbabwe-manicaland-evacuwees-still-stranded-years-after-cyclone-idai/5755638.html
politics	Vamwe Votsigira Danho reMDC Rekuratidzira, Vamwe Vachiti Bato iri Ngaribatane neVamwe muNhaurirano	Mutungamiri webato rinopikisa reMDC, VaNelson Chamisa vakazivisa nezuro kuti bato ravo rave kuzopinda mumigwagwa richiratidzira pamusoro pemabatirwo avakati ari kuitwa nyaya dzehupfumi hwenyika nehurumende yaVaEmmerson Mnangagwa.  VaChamisa vakataura mashoko aya pamusangano wavakaita nevatori venhau muHarare neChitatu, vakati misangano yavakaita nenhengo dzavo mumatunhu gumi emunyika yakavaratidza kuti vanhu vaneta nekuparara kwehupfumi.  Mutungamiri weMDC uyu akati vatsigiri vebato rake vave kuda kuti vapinde mumigwagwa, vachiti iyi ndiyo chete nzira yekugadzirisa nayo zvinetswa izvi.  Mushure memusangano uyu, vechidiki veMDC mudunhu reHarare vakabva vapinda mumigwagwa vachiratidzira vachikurudzira kuti VaMnangagwa vasiye basa. Varatidzira ava vakazoparadzwa nemapurisa achishandisa utsi hunokachidza.  Zvichitevera mashoko aya, pave nemaonero akasiyana pamusoro pedanho riri kukurudzirwa navatsigiri veMDC iri, vamwe vachiti pane nzira dzakawanda kwazvo dzekugadzirisa nadzo matambudziko ari munyika dzisiri kupinda mumigwagwa.  Ukuwo, vamwe vari kuti mutauro unonzwisiswa nehurumende chete ndewekuti vanhu vapinde mumigwagwa, uye izvi zvinobvumirwa mubumbiro remitemo yenyika.  Mukuru weCentre for Natural Resource Governance, VaFarai Maguwu ndemumwe wevari kukurudzira kuti vanhu varatidzire murunyararo, vachiti hapana chinobatika chati chaitwa nehurumende mukuratidza kuti ine zvairi kuita mukugadzirisa hupfumi hwenyika.  Asi izvi zvinoshoropodzwa nasachigaro vevechidiki vebato reZanu PF mudunhu reHarare, VaAlex Gakanje, avo vanotsoropodza pfungwa yaVaMaguwu yekuti vanhu varatidzire, vachiti VaMaguwu vari kufurira vanhu kuti vapinde mumigwagwa vachityora mutemo.  Asi VaMaguwu vanoti chinhu chinozivikanwa nemunhu wese kuti kubva muna 2000 nyika haina kwairi kuenda, iri kungotenderera panzvimbo imwechete nekuti hurumende iri kungoramba ichipa pfungwa dzisina zvadzinobatsira nyika nazvo. VaGakanje vanoti mhirizhonga iri kukurudzirwa neMDC iyi inotora hupenyu hwevanhu vanenge vaiswa pamhene nemaitiro akadai. No media source currently available 	https://www.voashona.com/a/political-panel-mdc-demonstrations/5296630.html
business	Vanhu Votadza Kutora Mari Dzavo kuMasvingo	"Vagari vekuMasvingo vatadza kutora mari dzavo mumabhanga nhasi, izvo vakawanda vanoti zvichavhiringa hurongwa hwavo hwezororo rekisimusi. Muguta reMasvingo manga musina mufaro nhasi zvichitevera kutadza kutora mari kumabhanga kwaitwa nevagari vakawanda. Mumwe wevanhu vasiri kufara, uye ari mutori wenhau, Energy Bara, anoti atadza kutora mari kubhanga rake reCBZ. ""Zvinhu zvacho zviri kuita zvichitoshata pakapinda mutungamiri mutsva takafunga kuti zvichaita nani but zvavakutoshata ike zvino nhasi ndatouya kubank handina kana kuwana kana cent, pa bank hapana vanhu nhasi not nekuti pane mari asi hapana kana mari saka hapana kana shanduko yatati taoona sevana veZimbabwe,"" Bara anotsanangura. Mitsetse inogara iri mumabhanga mazuva ose, yange isiko, sezvo mabhanga asiri kupa vanhu mari. VaPilani Ngoniye vanoti kushaikwa kwemari panguva ino kunorwadza zvikuru uye zvinhu zviri kutowedzera kushata chero hazvo pava nehurumende tsva. “Tashaiwa mari kana cent tatodzoserwa kumusha totoshaya kuti tofamba neyi kudzokera kumusha uyezve handifungi kuti kisimusi yedu ichanakidza sezvo muMasvingo muno hamuna kana bank riri kupa vanhu mari, haa hurumende tsva iyi yakangofana neyaivapo sharu, yaivapo ikange nani, vakangoita recycle vanhu asi system ndoimwe, it’s from bad to worse,” vadaro VaNgoniye. Muzvare Esther Chimanikire vati kushaikwa kwemari kunovhiringa mufaro wevanhu pazororo rekisimusi rinofanira kufarwa. “Isu hatitozivi kuti krisimasi yedu inenge yakamirasei, izvezvi ndatodzosewa kubanka hanzi hatina mari apa ndinoda kuenda kumusha hakuna eco cash, kana swipe hakushandiswi card saka mbudzi dzacho tinouraya sei, zvakatotiomera kana vanobva joni vanochinjisa sei ma rands avo,” vadaro VaChimanikire. Mumwe mushandi wemubhanga aramba kudomwa zita rake anoti kushaikwa kwemari muMasvingo kwakatanga nemusi weMugovera. Vanhu vakambopembera apo vemabhanga vakawedzera mari yavaipa vanhu svondo ragadzwa mutungamiri wenyika asi iye zvino zvadzokera pazvaiva. Mabanga emuMasvingo akaita seZB ne NMB ari kupa vanhu makumi maviri emadhora pazuva, ukuwo mabhanga eCBZ, Standrad Charted neBarclays achipa makumi mashanu emadhora pasvondo rose. No media source currently available "	https://www.voashona.com/a/zimbabwe-masvingo-banks-run-out-of-cash/4163954.html
business	CCZ Inoti Mhuri yeVanhu Vatanhatu Yoda Mari Inodarika Zviuru Makumi Maviri zveMadhora paMwedzi	Sangano rinorwira kodzero dzevatengi pamwe nekuvadzivirira, reConsumer Council of Zimbabwe, CCZ, rinoti mhuri ine vanhu vatanhatu yava kuda mari inoita madhora emunyika zviuru makumi maviri nemazana mapfumbamwe nemakumi masere nemashanu kana kuti ZWL$20 985.00 pamwedzi kuti ikwanise kurarama. Sangano iri rinoti mari iyi ndeye mhuri inotambira mari shoma ichigara muguta. Mhuri iyi inonzi inoda madhora emunyika zviuru gumi nechimwe nemazana matatu ane gumi nerimwe, kana kuti ZWL$11 311.00 pamwedzi yekutenga chikafu chete, kuchitiwo chiuru chemadhora emunyika nemakumi matanhatu ekutenga sipo dzekugezesa nekuwachisa. Pamusoro pezvo, mhuri iyi inodawo madhora emunyika zviuru zvisere nemazana matanhatu negumi nemashanu, kana kuti ZWL$8 615.00 pamwedzi yepekugara, mvura, magetsi, hutano, dzidzo, zvekupfeka pamwe nezvekufambisa pamwedzi. Mutungamiri wesangano revashandi, reZimbabwe Congress of Trade Unions, ZCTU, VaPeter Mutasa, vanoti kunyange hazvo gwaro reCCZ iri raburitsa kutambura kuri kuita vashandi, harina kunyatoburitsa zvose zvakakwana zvinofanirwa kunge zvichiwanikwa nemushandi kuitira kuti ararame zvakanaka nemhuri yake. VaMutasa vanoti vashandi vakawanda vari kutambira mihoro iri pasi kwazvo kumari inodiwa nemhuri ine vanhu vatanhatu iyi . No media source currently available Zvichakadaro, nyanzvi mune zveupfumi vachishanda vakazvimirira, VaMasimba Kuchera, vanoti vanowirirana netsvakurudzo yeConsumer Council of Zimbabwe iyi. No media source currently available  	https://www.voashona.com/a/zimbabwe-consumer-council-of-zimbabwe-family--of-six-needs-zimbabwe-20-985-dollars/5620756.html
business	Mauto, Vasori neMapurisa Voshandiswa Kumanikidza Varimi Kuti Vaendese Chibage kuGMB	Varimi vakawanda munyika vari kuchema chema nedanho rehurumende rekuti mauto, vasori nemapurisa pasi peJoint Operation Command vaone kuti vamanikidzwa kutengesa chibage kuGrain Marketing Board. Vakuru muhurumende vaudza Studio 7 kuti izvi zviri kuitwa sezvo zviri kutyirwa kuti kushaikwa kwehupfu kunogona kukonzera kusagadzikana munyika. Mutsamba yakanyorwa nemunyori mukuru mubazi rezvekurima Doctor John Basera kuGMB iri mumaoko eStudio 7, pachibage matani zviuru makumi matatu zvakohwewa kana kuti 30, 000 metric tonnes, matani zviuru zvishanu kana kuti 5000 metric tonnes chete ndizvo zvaendeswa kuGMB. Patabata VaBhasera vati tivatumire mibvunzo asi vange vasati vapindura. Hurumende yakadzika mutemo wechimbi chimbi weStatutory Instrument 145/19 kumanikidza varimi kutengesa chibage kuGMB kana paita goho shoma Mapurisa, mauto nevasori vari kunzi mutsamba iyi vaende kumapurazi vachiona kuti varimi havasi kuviga chibage here kana kutengesa pamukoto. Vanonziwo vaite maroad blocks kuona kuti hapana vari kutakura chibage zvisina mvumo yeGMB here. Asi nhengo yeparamende yakazvimirira vachimirira Norton vari murimi vaTemba Mliswa vashora zvikuru zviri kuda kuitwa nehurumende izvi. Vaudza Studio 7 kuti varimi vanoda kupihwa mari inoendererana nemari yavakashandisa pakurima. Vati zvekurimisa zvakaita sembeu nefotereza zvinotengwa nemadhora ekuAmerica.  No media source currently available Sachigaro weGrain Millers Association of Zimbabwe VaTafadzwa Musarara vakaudzawo Studio 7 kuti vainge vatenga chibage chinosvika matani zviuru mazana mana kana kuti 400, 000 metric tonnes kubva kuZambia neMalawi. Varimi vakawanda vari kuZambia vakatorerwa mapurazi muZimbabwe.. Kuyedza kugadzirisa nyaya yenzara, hurumende iri kuitawo misangano nebazi reUnited Nations reWorld Food Programme kuti ipihwe chikafu sezvo zvinhu zvakaita manyama amire nerongo. Munyori mubazi rezvemagariro evanhu VaSimona Masanga vanoti misangno iyi iri kuenderera mberi. WFP inoti kubva mwedzi uno kusvika muna Gumiguru, Zimbabwe inoda mari inosvika mamiriyoni makumi mashanu nematatu kana kuti US$53 million kubatsira vanhu mamiriyoni mashanu nezviuru mazana matatu kana kuti 5,3 million. 	https://www.voashona.com/a/6594408.html
politics	Vanhukadzi Vechidiki Vokurudzirwa Kupinda Musarudzo	Sangano reInstitute for Young Women’s Development rinoti riri kushanda nemamwe masangano evechidiki mukukurudzira vanhukadzi vechidiki kumaruwa kuti vatore zvigaro zvematongerwo enyika musaruzdzo dza 2018. Mukuru wesangano iri, Muzvare Glanis Changachirere, vanoti vakatanga basa iri zvichetevera musangano wavakaita gore rapfuura uyo wakaratidza kuti madzimai echidiki kumaruwa haana zvigaro mungava mumakanzuru kana muparamende. Muzvare Changachirere vanoti madzimai aya anosangana nematambudziko akawanda akaita sekushaiswa mukana, mhirizhonga yezvematongerwo enyika nezvimwe uye ivo vari kuita basa rekuvadzidzisa nezvekodzero panyaya dzesarudzo. Muzvare Changachirere vanoti kana madzimai aya akasadaro, anosarira munyaya dzebudiriro nekuti hapana anenge achisumdzira nyaya dzavo mumakanzuru kana muparamende. Vanotiwo kunze kwemuparamende nemumakanzuru, madzimai echidiki anofanira kutora zvigaro zvehutungamiriri munzvimbo dzavanogara. Muzvare Charity Chaturuka vesangano reZimbabwe Young Women for Peace Building vaudza Studio 7 kuti zviri kubuda pachena kuti madzimai echidiki ekumaruwa haana ruzivo nezvekodzeo dzavo. Vanotiwo rimwe dambudziko rine madzimai nderekushaya mari dzekuti vatsvagise rutsigiro kana vachida kupinda musarudzo. Mumwe wevechidiki, VaKudakwashe Makanda, avo vanoshanda ne Youth Initiative for Community Development Trust, vanotiwo vari kubatsira vechidiki vangave madzimai kana varume kuti vazive kodzero dzavo musarudzo. Vati ichokwadi kuti kunyange vechidiki vakada kumira pasarudzo, nyaya yemari inonetsa uye panofanira kutsvagwa nzira yekuvapa mari dzekuti vapinde musarudzo. Vanoti semamimiriro akaita zvinhu vane mari kana vanobva kumhuri dzakapfuma ndivo chete vane mikana yekupinda musarudzo. Muzvare Changachirere vanoti pasi pechirongwa chavo che Her Right of Way Give Way Campaign vari kukuridzira hurumende, mapato ezvematongerwo enyika nemasangano anoshanda akazvimirira kuti apewo mukana kune vechidiki kuti vakwikwidze musarudzo dzinotevera. Vanoti vanozviziva kuti izvi zvinogona kutora nguva asi pari zvino vari kuda kuti pazvigaro makumi matanhatu zvinopihwa madzimai zvisingakwikwidze muNational Assembly makumi matatu zvinofanira kupihwa vechidiki. Mamwe masangano ari kushanda neInstitute for Young Women’s Development ndeanoti Zimbabwe Organisation for Youth in Politics, Platform for Youth Development, Plumtree Development Trust pamwe neMission To Live Trust. No media source currently available 	https://www.voashona.com/a/zimbabwe-young-women-gear-for-2018-elections/3789629.html
politics	ZEC Inoudzwa Kuti Chinowandiswa Ivhoti Kwete Mifananidzo	Imwe nyanzvi munyaya dzezvemataongerwo enyika Doctor Pedzisayi Ruhanya avo vari kushanda neUniversity of Johannesburg vanoti ZEC inofanira kuburitsa gwaro remazita evavhoti rine mifananidzo yevanhu sezvinodiwa nechirongwa chitsva cheBVR. Doctor Ruhanya vanoti chiso chemunhu hachifanire kuwandiswa asi chinofanira kuwandiswa ivhoti. Mashoko aya anotevera kutsika madziro kuri kuita sachigaro weZEC Amai Priscilla Chigumba vachiti havasi kuzoburitsa gwaro revavhoti rine mifananidzo. Zvichakadaro, sangano rinoona nezvemitemo nemashandiro eparamende reVeritas raramba mashoko ari kubuda mubepanhau reHerald kunyanya kuti riri kuda kukanganisa mashandiro esangano reZimbabwe Electoral Commission kana kuti ZEC nekuriendesa kumatare edzimhosva richipomera mhosva yekutyora mitemo yesarudzo. Bepanhau iri rinotiwo veVeritas vanoda kusvibisa zita remutungamiri wenyika VaEmmerson Mnangagwa. Sangano iri ratiwo rakatanga basa rekuti mutemo wesarudzo ugadziriswe muna 2013 pakatambirwa bumbiro remutemo idzva. Asi veVeritas vanoti izvi ndezvemugotsi matsuro sezvo nyaya zhinji vakadzikwidza kumatare VaMnangagwa vasati vatora masimba vachishandisa mauto kubva kune vaimbova mutungamiri wenyika VaRobert Mugabe. Veritas yati haina bato rematongerwo enyika rainotsigira asi yakurudzira kuti bumbir remutemo richengetedzwe uye kuti munyika muitwe sarudzo dzakachena. Sangano iri ratiwo rinoda kuti kana sarudzo dzaitwa mapato asazoenda kumatare achidzipikisa nekuti bumbiro remutemo rinenge risina kuteverwa. Veritas yatiwo pamutemo ZEC inofanira kungotevera mutemo kwete kuda kutara iyo mitemo nekupikisa nyaya dzose dzinenge dzaendeswa kumatare kunyangwe iri risiri basa rayo. No media source currently available  	https://www.voashona.com/a/zec-inoudzwa-kuti-chinowandiswa-ivhoti-kwete-mifananidzo/4454755.html
politics	Ambassador Nichols Vanoti Mitemo Ngaienderane neBumbiro reMitemo yeNyika	Mumiriri weAmerica muZimbabwe, Ambassador Brian Nichols, vanoti hurongwa hwakaturwa mudare reparamende nemutungamiri wenyika, VaEmmerson Mnangagwa, hwakanaka chose asi chasara ndechekuti hutevedzwe. Vachitaura pachirongwa chekambani ye263Chat, Ambassador Nichols vati zvakakosha kuti hurongwa uhu hutevedzwe kuitira remangwana rakanaka renyika. Vatiwo Zimbabwe inogona kubudirira chose kana mabhiri ese makumi maviri nemanomwe akataurwa naVaMnangagwa akapaswa neparamende. Vatiwo mitemo yose inofanirwa kuti ienderane nebumbiro remitemo yenyika kuitira kuti zvinhu zvifambe zvakanaka munyaya dzemitemo nekodzero dzevanhu Vatiwo nyika yavo iri kubatsira Zimbabwe munyaya dzedzidzo, chikafu nezvimwe uye vati kutaura kudai pane nyanzvi kubva kubazi rehurumende yeAmerica reCenters for Diseases Control dziri kuuya kuZimbabwe kuzobatsira kurwisa chirwere chekorera icho chatekeshera nenyika yose. Ambassador Nichols, avo vaitawo musangano negurukota rezvekudzivirirwa kwenyika, Amai Oppah Muchinguri Kashiri, vatiwo kunyange hazvo sarudzo dzemuZimbabwe dzisina kusvika paitarisirwa nenyika dzepasi rese, danho rekudoma komisheni yekuongorora kupfurwa kwevanhu musi wa 1 Nyamavhuvhu rakakosha chose. Vati hazvifaniri kuperera mukuongorora chete asi kuti vanenge vabatwa nemhosva vanofanira kurangwa. Zvichakadai, nhengo dzeparamende dzatanga kuzeya mosheni yekurumbidza mutungamiri wenyika nemashoko avo pakuvhura paramende. Amai Goodlucky Kwaramaba ndivo vatura mosheni iyi kudare vachirumbidza mutungamiriri wenyika nemabhiri avakati azeyiwe nedare iri. Vamwe vataurawo pamusoro pemosheni iyi vanosanganisira mumiriri weBuhera South, VaJoseph Chinotimba, avo vasekesa nenhengo dzedare iri apo vati kubuda kwakaita nhengo dzebato rinopikisa paivhurwa paramende huwori. Asi mutauriri wedare iri, Advocate Jacob Mudenda, havana kufara nekuita kwaVaChinotimba. Mumiriri weNorton, VaThemba Mliswa, avo vasina bato ravanomirira vatenda vanhu vekuNorton nekuvatsigira vachisiya mapato makuru munyika eZanu PF neMDC. Vatendawo VaMnangagwa nechitsidzo chavo chekurwisa huwori asi vakati havasi kufara kuti mamwe makurukota ehurumende pamwe nenhengo dzeparamende dziri kuita huwori havasi kusungwa. Vati makurukota anodoma nhengo dzemabhodhi emakambani ehurumende anobatwa nemhosva dzehuwori anofanira kusungwawo. Vapa semuenzaniso vaive gurukota rezvevashandi, Amai Priscah Mupfumira, avo vati vaifanirawo kusungwa pakasungwa nhengo dzebhodhi rekambani yeNational Social Security Authority nenyaya dzehuwori. VaMliswa vatiwo vanotarisira kuona makurukota ehurumende achidzingwa pamwe nekusungwa nenyaya dzehuwori. No media source currently available 	https://www.voashona.com/a/zimbabwe-parliament-debates-president-speech-brian-nichols-temba-mliswa/4586848.html
politics	Mumwe weVatevedzeri vaVaTsvangirai Ovimbisa Kugadzirisa Kunetsana Kuri muBato reMDC-T	Mumwe mutevedzeri wemutungamiri webato rinopikisa reMDC-T, VaNelson Chamisa vanoti svondo rino bato ravo richagadzirisa nyaya iri kunetsa yekuti ndiyani anenge achifanobata matomu mutungamiri webato iri VaMorgan Tsvangirai vari kuchipatara muSouth Africa. VaTsvangirai vane vatevedzeri vatatu vanoti VaChamisa, VaElias Mudzuri uye Muzvare Thokozane Khupe. Vatatu ava vave makara asionane panyaya yehutungamiri. Vachitaura pamusangano wekutsvaga rutsigiro rwemubatananidzwa weMDC Alliance munhandare yeMamutse kuMasvingo, VaChamisa, avo vari kumiririra VaTsvangirai mumubatanidzwa uyu, vakaudza zviuru nezviuru zvevatsigiri vavo kuti vachaedza kugadzirisa makakatanwa ari mubato ravo svondo rino. “Kureva kuti pane nyaya yanga ichitaurwa, musatambura kuti bato ringaita dambudziko. Hazvirevi kuti musoro ukatema mutumbi wese vafa, kunogona kusanzwisisana bhichana asi zivai kuti zvinowanikwa saka vhiki ino toda kupedza nyaya dzose dzewowowo kumusoro uko, tova nechinhu chimwe chete. Kana paita anoramba kunzwisisa tinodzidzisa nedzidziso yedu yeshanduko tibatane titarisane neZanu yava marengenya.” Vamwe vatsigiri vebato iri vari kutyira kuti rinogona kutsemuka nepakati kana vatungamiri ava vakasaita mubatira pamwe. Vachitaurawo pamusangano uyu, mutevedzeri wasachigaro weMDCT, VaMorgan Komichi vakatsiura vatungamiriri vari kunetsana kuti vataurirane vapedze nyaya yavo svondo risati rapera. VaKomichi vanoti kurwisana uku kunorwadza vatsigiri vakawanda munyika avo vakamirira shanduko. “I am instructing leadership of MDCT to come to sense to compromise to resolve the problem as matter of fact in a week’s time, we cannot continue sacrifice hope yevana veZimbabwe, vana ve Zimbabwe vanoda kuenderera mberi, vanoda kudya Mnangagwa ne Zanu yake, vanoda zvipatara havadi kunzwa kutukana kwenyu.” Vachitaura pamusangano mumwewo, mutungamiriri we PDP vari nhengo yeMDC Alliance VaTendai Biti vakayambira vanhu kuti vabatane vavhotere mubatanidzwa wavo kunyangwe Zanu PF ikaita mhirizhonga. “Gore rino tirikupedza hondo yatakatanga mugore ra1999, istruglle ine makuva saka 2018 we are finishing what we started, vane zvicheme se MDCT allaiance vana ngavawane mabasa, come Septemeber 2018 tinemge tine hurumende itsva yaMorgan Tsvangirai.” Mutungamiriri MDC, Professor Welshman Ncube vakatsinhirawo VaBiti vachiti gore rino vanhu veZimbabwe vanofanira kubuda mukutambura kwavari kuita ne kuda kwehutongi hweZanu PF . Vamwe vatungamiri vakanga vari pamusangano uyu vanosanganisira VaJacob Ngaribvume veTransform Zimbabwe, naVaAgrippa Mutambara veZimbabwe People First. VaMudzuri vainge varipowo pamusangano uyu, asi havana kuwana mukana wekutaura, vamwe vachiti vashaya mukana nekuda kwemvura yakanaya yakawanda. Asi vamwe vanoti havana kupiwa mukana wekutaura nekuda kwemakakatanwa ehutungamiri ari pakati pavo naVaChamisa. No media source currently available  	https://www.voashona.com/a/zimbabwe-politics-mdct-chamisa/4249549.html
business	Paramende Yodaidza VaChinamasa Kuti Vajekese Kwakabva Mari yeKubhadhara Chikwereti kuWorld Bank	Vanoona nezvehupfumi mubato reMDC, VaTapiwa Mashakada, uye vari nhengo yekomiti yedare reparamende inoona nezvehupfumi, vanoti komiti yavo ine hurongwa hwekudaidza kudare iri gurukota rinoona nezvemari, VaPatrick Chinamasa, kuti vataure nezvekubhadhara chikwereti chenyika. VaMashakada vanoti vanoda kuti VaChinamasa vazotsanangure nyaya yemari inosvika bhiriyoni imwe chete yemadhora yavanoti vakawana kubhadhara mari yakawedzerwa pazvikwereti zveZimbabwe kuWorld Bank neAfrican Development Bank. VaChinamasa havana kutaura kuti mari iyi yainge yabva kupi. Asi bepanhau reZimbabwe Independent rakabva raburitsa nyaya yekuti mari iyi yainge yabva kukambani yekuSingapore inonzi Trafigura. Asi mutauriri wekambani iyi, Amai Zohra McDoolley-Aimone, varamba mashoko ekuti kambani yavo yakapa Zimbabwe mari inodarika bhiriyoni imwe chete yemadhora yekuti ibhadhare chikwereti kuWorld Bank neAfrican Development Bank. Vachipindura mubvunzo kubva kuStudio7, Amai McDoolley-Aimone vati vainge vanzwa mashoko kubva kumapepanhau ekuti Trafigura yainge yapa Zimbabwe mari asi vakati aya manyepo. Vatiwo vane mabhizimisi muZimbabwe uye makambani avo akazvipira kuramba achifambisa basa achishanda nehurumende asi panyaya yekukweretesa Zimbabwe, asi kambani yavo iri kuzorwa mafuta enguruve yavasina kudya.. Kambani yeTrafigura Group yakapinda muZimbabwe muna 2013 kuburikidza nekuisa hupfumi mukambani yePuma Energy iyo yakaisa zvikamu makumi matanhatu kubva muzana mukambani yeRedan Petroleum. Redan ine nzvimbo dzinotengeserwa mafuta edzimotokari makumi manomwe nepfumbamwe, uye inopa mafuta endege panhandare ina. VaMashakada vanoti zvinonetsa kuti pawane mabhanga kana makambani angakweretese Zimbabwe mari kana asinawo kusviba. No media source currently available  	https://www.voashona.com/a/zimbabwe-matongerwo-enyika/3836273.html
business	ZCTU Inotambira Kuvepo kweTNF iri paMutemo	Sangano rinomirira vashandi reZimbabwe Congress of Trade Unions, ZCTU, rinoti rinotambira nemufaro kuvepo kwemutemo unotara mashandiro eTripartite Negotiating Forum kana kuti TNF. Munyori mukuru weZCTU, VaJaphet Moyo, vanoti sevashandi vanofara kuti pave nehwaro hwekuti nhaurirano pakati pevashandi, vashandirwi nehurumende dzive pamutemo, sezvo kwemakore makumi maviri adarika TNF yanga ichishanda zvisiri pamutemo. Musangano wekutanga weTNF pave nemutemo uyu uri kutarisirwa kuitwa nemusi weChitatu svondo rino, apo panotarisirwawo kukurukurwa zvakati wandeyi zvinobata TNF zvakaunganidzwa masvondo maviri adarika pamusangano wakaitwa kuKadoma. VaMoyo vanoti zvimwe zvichakurukurwa zvichabva kukomiti yakaiswa kuti itarise matambudziko akatarisana nenyika mune zveupfumi uye zvinosanganisira matambudziko akatarisana nenyika anosanganisira kushaikwa kwemagetsi nemvura munyika. Studio 7 yakundikana kubata divi revashandirwi pamwe nehurumende. No media source currently available 	https://www.voashona.com/a/zimbabwe-zctu-tnf-platform-japhet-moyo/5270561.html
health	Zimbabwe Inovharwa kweMasvondo Matatu Kutanga neMuvhuro	Zimbabwe inoti ichange isingachabvumidze vanhu kubuda mudzimba dzavo kutanga nemusi weMuvhuro senzira yekuyedza kumisa kupararira kwaita chirwere cheCoronavirus pasi rose. Vachitaura neChishanu manheru pamusoro pematanho atorwa nehurumende yavo, mutungamiri wenyika, VaEmmerson Mnangagwa, vati vanhu vachange vachigara kudzimba dzavo kwemasvondo matatu kutanga neMuvhuro senzira yekudzivirira chirwere chiri kuita chamurambamhuru chichibata vanhu pasi rose. Chirwere ichi chabata vanhu vanodarika mazana mashanu nemakumi matatu ezviuru kubva zvachaputika kuChina gore rapera, uye vanhu vanodarika makumi mana ezviuru, vafa pasi rose, kusanganisira Zororo Makamba, uyo akashaya neMuvhuro muZimbabwe. VaMnangagwa vati vashandi vemuzvipatara pamwe nevashandi vehurumende ndivo chete vachange vachibvumidzwa kuenda kumabasa avo. VaMnangagwa vati vose vanotengesa zvinhu mumigwagwa vachange vasingabvumirwe kuita izvi kwemazuva makumi maviri nerimwe, zvitoro zvichange zvichivhurwa kwemaawa mana pazuva; madutavanhu ose achange asingabvumidzwe kutakura vanhu kunze kweZupco chete. Zvitoro zvinobvumidzwa kuvhura ndezviya zvinotengesa chikafu, mishonga nemamwe mabhizinisi akakosha kuvanhu muhupenyu hwavo nguva dzose. VaMnangagwa vati mauto nemapurisa achange achifamba achiona kuti vanhu vagara kudzimba dzavo. Zimbabwe yakavhara miganhu yayo nemusi weMuvhuro, uye ikabhana kuungana kwevanhu vanodarika makumi mashanu. Vanhu vashanu vabatwa nechirwere cheCoronavirus, kusanganisira Zororo Makamba, uyo akavigwa nemusi weChipiri.	https://www.voashona.com/a/zimbabwe-lockdownbegins-on-monday-for-three-weeks/5349049.html
health	Nyanzvi muNyaya dzezveHutano Dzotyira Kupararira kweChimbwamupengo	Nyanzvi munyaya dzezvehutano dzinoti dziri kutyira zvikuru kuti chirwere chechimbwamupengo chichapararira zvakanyanya zvikuru sezvo vanhu vakawanda vari kurumwa nembwa dzisina kubaiwa jekiseni rinodzivirira chirwere ichi. Vanhu vanodarika mazana mana vanonzi vari kurumwa svondo rega rega nembwa dzisina kubaiwa nhomba yekudzivirira chirwere chechimbwamupengo, izvo zvava kutyirwa kuti dambudziko rechirwere ichi, rinogona kuvhiringa hutano hwemunhu vakawanda vanenge varumwa. Imbwa dziri kuruma vanhu idzi dzinonzi dzinenge dzisina kuchengetedzwa mudzimba, zvinopa kuti dziswere dzichizvifambira muguta reHarare. Nyazvi munyaya dzezvehutano, Dr. Josephat Chiripanyanga, vanoti kana munhu arumwa nembwa, anofanira kuona muridzi wembwa yamuruma kuitira kuti azive kana yakabaiwa nhomba yechimbwamupengo. Dr. Chiripanyanga vanoti chirwere chechimbwamupengo chinonetsa kurapa zvokuti murwere akanonokerwa kurapwa, anoguma ave kuhukura sembwa kusvikira azofa nokuti anenge anonokerwa kurapwa. Dr. Chiripanyanga vanoti munhu anofanira kuenda kuchipatara mukati memazuva matatu kubva paanenge arumwa nembwa kuitira kuti majekiseni aanozobaiwa akwanise kushanda kuuraya huturu hwechimbwamupengo. Nyanzvi yezvirwere zvinotapuriranwa mubazi rehutano, Dr. Portia Manangazira, vanoti vanhu vanodarika mazana mana vanorumwa nembwa uye zhinji dzacho dzinenge dzisina kubaiwa nhomba yechimbwamupengo. Dr. Manangazira vanoti pasi rose hakuna munhu akararama mushure mokunge arumwa nembwa ine chimbwamupengo. Sekuru Kamwelo Banda veku Cranborne vanoti zvinoshamisa kuona vanhu vanogara nembwa dzinodarika gumi padzimba dzavo zvinova zvinhu zvisingabvumirwe pamutemo weHarare City Council. Dr. Manangazira vanoti mutemo wePublic Health Act unoraira maguta ose kuti vatevedzere zvakatarwa maererano nehuhwandu hwembwa hunofanirwa kuchengetwa paimba yoga yoga vakati asi mutemo uyu hausi kutevedzerwa. Dr. Manangazira vanoti vanhu vanodarika zviuru zvisere vakarumwa nembwa gore rakapfuura munyika zvikaonekwa kuti chikamu chikuru chembwa idzi dzaiva dzisina kubaiwa nhomba yechimbwamupengo. Studio 7 yakaedza kunzwa kubva kumutauriri weHarare, VaMichael Chideme, kuti sei kanzuru yavo isiri kutevedzera mitemo inovasungira kuona kuti imbwa dzemuguta dzabaiwa nhomba here kana kuti kwete, asi havana kuda kutaura nezvazvo. Asi VaChideme vanoti munhu wese anosungirwa kuchengetera imbwa dzake pamba pakakomberedzwa nemudhuri uye paine ghedhe rinovharwa kuitira kuti dzisaruma vanhu vanenge vachizvifambira. VaChideme vanoti kanzuru yavo iri kushushikana zvikuru nenyaya yembwa dziri kungomhanya mhanya munzvimbo dzakawanda dzisina muridzi wadzo. Mumwe mushandi wekuZimbabwe Society for The Prevention of Cruelty to Animals, uyo akaramba kudomwa nezita rake, sezvo asingabvumidzwe kutaura nevatori venhau, anoti vanhu vazhinji vari kutadza kuchengeta imbwa dzavo nepamusana pekuoma kwaita zvinhu munyaya dzehupfumi. No media source currently available 	https://www.voashona.com/a/nyanzvi-munyaya-dzezvehutano-dzotyira-kupararira-kwechimbwamupengo/4934602.html
politics	Madzimai ekuHwande Oratidzira muHarare Achinyunyuta kuHurumende	Madzimai evashandi vekuHwange Colliery vari kuronga kuratidzira neChina muHarare vachinyunyuta nekusapindira kwehurumende mukugadzirisa matambudziko akatarisana nevashandi vepakambani inoshandira varume vavo. Madzimai ekuHwange ave nemazuva anodarika zana achiratidzira senzira yekutsutsuma kusabhadharwa kwevarume vavo kwemakore mashanu apfuura. Kuratidzira uku kuchange kuchitsigirwa nesangano reZimbabwe Coalition on Debt and Development. Muzvare Janet Zhou, avo vanoshanda nesangano reZimbabwe Coalition on Debt and Development, vati vacharatidzira serutsigiro kumadzimai ekuHwange, uye kuti hurumende ione kuti pane dambudziko rinoda kugadzirwa. Imwe nhengo yekomiti yeparamende inoona nezvezvicherwa, Amai Fanny Chirisa, vatiwo zvinosuwisa kuti hurumende haisi kubuda pachena panyaya yekusabhadharwa kwevashandi vepakambani iyi, kunyange hazvo hurumende ine zvikamu zvakawanda zvehupfumi mukambani iyi. Sachigaro wekomiti inoona nezvemadzimai, Amai Priscilla Misihairambwi Mushonga, vanotiwo semadzimai ari mudare reparamende vanofanirwa kunyara nekuregerera madzimai aya achiratidzira kwenguva ndefu vasina kupindira munyaya iyi. Kambani yeHwange Colliery inonzi ine mari dzeveshandi dzinopfuura mamiriyoni makumi manomwe emadhora. Vachibvunzwa mudare reparamende nezvemadzimai ari kuratidzira aya kuHwange Colliery, gurukota rezvevashandi, Amai Petronella Kagonye, vati madzimai aya ari kushandiswa nevanhu vari mune zvematongerwo enyika. Amai Kagonye vati sehurumende vakagadzirisa nyaya dzezvevashandi. No media source currently available 	https://www.voashona.com/a/zimbabwe-women-to-march-thursday-protesting-delays-in-their-hausbands-salaries/4386877.html
business	Mapurisa Anonetsana Zvakare neVanotengesera muMigwagwa muGuta reHarare	Sechave chigariro musoro wetsuro kushaya nyanga, vanotengesera mumigwagwa yemuguta reHarare nemapurisa eZimbabwe Republic Police vaswera zvakare vachitandanisana, izvo zvinonzi zvaita kuti mapurisa aridze pfuti pamwe nekushandisa hutsi hunokachidza mukuedza kudzikamisa zvinhu. Mumwe wevanorarama nekutengesera mumigwagwa aona zvichiitika, uyo ati anoda kunzi VaTodzidambura Mhandu, vanoti vashamisika panguva dzemasikati kuona mapurisa achienda pavanoshandira panosangana migwagwa Kwame Nkrumah Avenue naAngwa Street, pedyo nechitoro chinotengesa mishonga cheQV Pharmacy. VaMhandu vanoti mapurisa aya, ayo anga achitungamirwa nemukuru wemapurisa muHarare, azoedza kusunga mumwe mukomana anotengesa mbatya vasina kana kumbotanga vamuudza mhosva yaapara, izvo zvazoita kuti mukomana uyu arambe kusungwa. Vanoti izvi ndizvo zvazoita kuti paite mhirizhonga yaunganidza vanhu, zvazoitawo kuti mapurisa aridze pfuti pamwe nekukanda utsi hunokachidza. Vanotiwo mapurisa aya aenda nembatya dzanga dzichitengeswa nemukomana uyu, dzinosanganisira midhebhe neshangu. No media source currently available Asi mutauriri wemapurisa, Assistant Commissioner Paul Nyathi, vanoti manyepo kuti mapurisa aridzira vanhu pfuti, vachiti mapurisa anga achitokanganiswa kuita basa ravo mushure mekunge aedza kuferefeta nyaya yekupambwa kwemumwe murume anogadzira pamwe nekutengesa nharembozha nevanhu vana. Assistant Commissioner Nyathi vanoti mushure mekunge vanotengesera mumigwagwa ava vaungana, mumwe wevanhu ava abva apwanya fafitera rechitoro cheQV uye kuita ruzha nekutuka mapurisa izvo zvazoita kuti mumwe mupurisa azoburidza pfuti yake yebasa achiedza kuvatyisidzira achimirirawo kusvika kwemamwe mapurisa, ayo azodira utsi hunokachidza. Mutauriri wemapurisa uyu ati mapurisa anga achiri kuferefeta nezvenyaya iyi, sezvo vanhu vapamba murume wemafoni uyu vamumanikidza kuti avabhadhare mari, iyo vanoti yatobva kumba nemudzimai wake. Assistant Commissioner Nyathi vakurudzirawo veruzhinji kuti vasiyane netsika yekuvhiringidza mapurisa paanenge achiita basa rawo. No media source currently available 	https://www.voashona.com/a/zimbabwe-zrp-vendors-clash-harare-nyathi-mhandu/4924768.html
business	ZCTU Yoyambira Hurumende Kuti Iremekedze Zvibvumirano Zvinoitwa muTNF	Sangano rinomirira vashandi reZimbabwe Congress of Trade Unions, ZCTU, rinoti hurumende haisati yapindura chikumbiro chayo chekuti hurumende isiyane nenyaya yekurambidza kushandiswa kwemari yekunze. Sangano iri rinoti kusavimbika kwehurumende kuchapa kuti vashandi vapinde mumigwagwa. Munyori mukuru weZCTU, VaJaphet Moyo, vaudza Studio7 vanoti zviri pachena ku kuti hurumende haisi kuremekedza nyaya dzevashandi pasi pehurongwa hwe Tripartite Negotiating Forum, TNF. VaMoyo vanoti vashandi vanoda chose kutaurirana nehurumende nevashandirwi asi vanoda vanhu vakavimbika. Hurumende yakadzora kushandiswa kwemari yemuno kana kuti Zimbabwe Dollar mwedzi uno pachishandiswa SI 142 izvo zvakashamisa vanhu vakawanda. VaMoyo vanoti havabvumirani neWorld Bank panyaya yavo yekusimudzira Zimbabwe panyaya yekufambisa zvinhu zvakanaka munyaya dzemabhizimisi. VaMoyo vanoti masangano akaita seWorld Bank ne International Monetary Fund masangano anoita zvinhu zvinofadza vatongi kwete veruzhinji. Mukuru wesangano weZimbabwe Democracy Institute, Doctor Pedziysai Runhanya, vaudza Studio 7 kuti kunyange hazvo zvichiita sekuti World Bank ne IMF dziri kunakirwa nezviri kuitwa neZimbabwe, masangano aya anoita zvisingafadze veruzhinji. Hatina kukwanisa kutaura negurukota rezvevashandi, Amai Sekesai Nzenza, kuti timwe divi ravo panyaya iyi sezvo vanga vasingadaire nharembozha yavo. Asi ZCTU iri kuramba yakatsika madziro ichiti hurumende ikatadza kubuda nehurongwa hunotambirwa nevashandi paichaita musangano wayo wedare remakurukota, vashandi vacharatidzira zvakasimba. ZCTU yakadaidzira kuti vanhu vagare mudzimba dzavo muna Ndira kwemazuva matatu. Mumhirizhonga yakaitika mumazuva matatu aya, pane vanhu vakapfurwa vakafa, uye mazana nemazana evanhu vakasungwa. No media source currently available 	https://www.voashona.com/a/zctu-warns-govt-to-respect-tnf-pacts/4999195.html
business	Mizinda yeZimbabwe Yoendeswa kuMatare eDzimhosva Nekuda kweKukundikana Kubhadhara Mitero	Zvimwe zvizvarwa zveZimbabwe zviri kunze kwenyika zvinoti zviri kushushikana zvikuru nekukundikana kwehurumende kubhadhara mitero yezvivakwa zvairi kushandisa semizinda yenyika munyika dzakawanda. Izvi zvinonzi zvave kukanganisa mafambisirwo emabasa kumizinda iyi, sezvo mina yemizinda iyi yave kuendeswa kumatare edzimhosva munyika dzairi. Mizinda yave kuendeswa kumatare inoti uri kuLondon, uri kuHong Kong, uri kuNew York pamwe nemumwe usina kutaurwa nezita. Zvinhu zvinonziwo hazvina kumira zvakanaka kumizinda yakaita seuri kuBotswana nekuEthiopia, pakati pemimwe iri kutaraika. Munyori mukuru mubazi rezvekudzidzana nedzimwe nyika, VaJoey Bimha neChipiri vakapa mufananidzo unonzi unosiririsa apo vaipupura mamiriro akaita zvinhu kumizinda yenyika kukomiti yeparamende inoona nezvekudyidzana nedzimwe nyika. VaBimha vanonzi vakaudza komiti iyi kuti zvinhu hazvina kumirawo zvakanaka kuvashandi vekumizinda iyi, sezvo vari kutatarikawo kuwana mihoro yavo. Vanonzi vakati vamwe vevashandi ava vakatobuda mudzimba dzehurumende dzavanga vachigara nekuda kwekutadza kubhadhara mitero. Mihoro yevashandi vehurumende vari kunze kwenyika inonzi yave kubva kuboka reSalary Service Bureau, iro rinonzi riri kutatarikawo kuisa mihoro paine nguva. Vamwe vevashandi ava vanonzi vari kuita dambudziko rekuti vazotora mihoro iyi munyika dzavagere. VaBimha vanonzi vakaudzawo komiti iyi kuti panzvimbo yekugadzirisa matambudziko, danho rekuti vashandi vekumizinda vawane mihoro yavo ichibva kubazi rezveupfumi rakatowedzera matambudziko. Zvimwe zvizvarwa zveZimbabwe zviri kukurudzira kuti hurumende ivhare mimwe mizinda, asi sachigaro wekomiti yeparamende iyi vachimirira Makonde VaKindness Paradza veZanu PF, vanoti danho iroro rinogonekwa chete kupasiswa nemutungamiri wenyika VaRobert Mugabe. VaParadza vanoti rimwe dambudziko riri pakuti bazi rezvekudyidzana nedzimwe nyika harina zvivakwa zvaro sezvo zvivakwa izvi zviri pasi pebazi rezvekutongwa kwematunhu. Vanoti komiti yavo ichaedza kusangana negurukota rezveupfumi VaPatrick Chinamasa kuti vaone kuti vangabatsira sei kuti mizinda iyi iwane mari. Vanoti vachasanganawo zvakare naVaKasukuwere kuti vaone kuti bazi ravo ragadzirisa here zvimwe zvezvivakwa zvinonzi hazvichatarisika, zvakaita semuzinda wenyika uri kuEthiopia uyo unonzi unoda kuvandudzwa. No media source currently available 	https://www.voashona.com/a/zimbabwe-politics-embassies-foreign-affairs-paradza/3566994.html
business	VaMnangagwa Voenda kuChina Mukuyedza Kugadzirisa Hupfumi hweNyika	Mutungamiri wenyika, VaEmmerson Mnangagwa, vainge vachitarisirwa kusimuka manheru eChishanu vachienda kuChina kumusangano weForum on China-Africa Cooperation. Musangano uyu wakanangana nezvekutengeserana kweChina nenyika dzemuAfrica. VaMnangagwa vakatarisana nedambudziko guru rekugadzirisa nyaya dzezvehupfumi munyika. Zviri kubuda kubva kubazi reZimbabwe National Statistics Agency kana kuti Zimstats zviri kuratidza kuti zviri kutengwa neZimbabwe kunze kwenyika zvakawedzera nezvikamu makumi matatu nezvitanhatu kubva muzana. Mari yezviri kutengwa kunze kusanganisa mafuta ekufambisa dzimotokari nemagetsi nezvimwe zvirimwa yasvika pabhiriyoni imwe chete nezviuru mazana mashanu emadhora zvichienzaniswa negore rapera mukati memwedzi minomwe pasingaverengwe Ndira nemwedzi wapera sezvo michina yeZimra inonzi yaisashanda zvakanaka. Asi mukuru weConfederation of Zimbabwe Industries, VaSifelani Jabangwe, vanoti Zimbabwe yakakwanisawo kuti wedzerei zvayakatengesa kunze uye ine zvakawanda zvainokwanisa kudzidza kubva kuChina. Vati China yaimbotatarika seZimbabwe isati yatanga kugadzirisa zvinhu kuburikidza nekuvandudza makambani ayo ichitora mienzaniso kubva kune dzimwe nyika. No media source currently available  	https://www.voashona.com/a/vamnangagwa-voenda-kuchina-mukuyedza-kugadzirisa-nyaya-dzezvehupfumi/4552682.html
politics	Mamwe Madzimai Anochenura Amai Grace Mugabe paKudonhedzwa kwaVaMugabe neMauto	Kunyangwe hazvo zvimwe zvizvarwa zveZimbabwe zvichipa kumudzimai wevaimbove mutungamiri wenyika Amai Grace Mugabe mhosva yekuwisira VaRobert Mugabe pasi, mamwe madzimai anovachenesa achiti vaimbove mutungamiri wenyika ava vanga vasingachadiwi neveruzhinji. Mumwe mudzimai ari mune zvematongerwo enyika uye vachitarisira kukwikwidza senhengo yeParamende yakazvimiririra Muzvare Linda Masarira, vanoti maitiro Amai Mugabe ndoakakonzera kuti murume wavo arasikirwe nechigaro chehutungamiriri. Muzvare Masarira vanoti Amai Mugabe vakazvidza chigaro chemutungamiriri wenyika kusvika chisisina chiremera izvo zvakazoita kuti murume wavo abviswe pachigaro ichi. Izvi zvatsigirwawo naAmai Fadzai Nhamo mugari wekumusha weEpworth, avo vanoti madzimai anofanirwa kuva vavaki pamwe nekuita hany’a nehupenyu hwevanhu vese kwete kungotarira zvemumba mavanenge vari chete. Asi mumwe wevechidiki Muzvare Sibonokuhle Buhlungu vanoti Amai Mugabe vakazongosundidzira danda ranga ragara roda kuwa zvaro. Muzvare Buhlungu vanoti zvizvarwa zveZimbabwe zvakanga zvagara zvaneta nehutongi hwaVaMugabe asi zvichishaya mukana wekuratidza nyunyuto yazvo. Muzvare Buhlungu vanotiwo chidzidzo chikuru chavakawana pakusiya basa kwaVaMugabe ndechekuti madzimai anofanirwa kuzvininipisa zvisinei nezvigaro zvavanazvo. Amai Lucy Makhaza Mazingi vanotiwo zvakaitika kunaMai Mugabe zvinogona kuitika kune mamwe madzimai. Amai Mazingi vanoti Amai Mugabe vakashandiswa nevanhurume, vakayambira madzimai, kunyanya ari munyaya dzezvematongerwo enyika kuti vanofanira kuzvimiririra kwete kutsamhira pazvigaro zvevarume vavo. Amai Mugabe vaive nembiri yekupopota nekutuka nhengo dzebato reZanu PF pamisangano yebato iri kana payi zvapo payiunganiwa. Amai Mugabe ndovakatanga kubuda pachena kuti vaimbove mutevedzeri wemutungamiriri wenyika Amai Joice Mujuru vakanga vasingachavadi mubato reZanu PF. Izvi zvinonziwo nevamwe madzimai pachavo havana kubatana uye havatsigirane kana mumwe ari pachigaro. Amai Mugabe vazokadzokorodza maitiro avo zvakare kusvika pakazodzingwa VaEmmerson Mnangagwa gore rino avo vave mutungamiriri wenyika mushure mekubatsirwa nemauto kubvisa VaMugabe pachigaro. No media source currently available  	https://www.voashona.com/a/zimbabwe-politics-grace-mugabe/4156719.html
politics	Kusarudzwa kwaVaGoba seMuchuchusi weNyika Kwoshorwa	Mutungamiri wenyika, VaRobert Mugabe, vakasarudza VaRay Goba kuti vave muchuchusi mukuru wenyika. VaGoba ndivo vange vakafanobata chinzvimbo ichi kubva gore rakapera apo VaJohannes Tomana vakabviswa pachigaro ichi vachipomerwa zvehuori. Mutauriri we MDC-T, VaObert Gutu, vanoti vaziva VaGoba sagweta kwemakore makumi matatu uye vanofunga kuti VaGoba vanokodzera kuita basa iri kunyange paine nyaya dzisina kunaka pamazuva avange vachishanda ku Namibia. VaGutu vanoti VaGoba vanofanira kupiwa nguva yokuratidza vanhu kuti basa iri vanogona kuriita vasina kwavakarerekera. Vanotiwo nyaya dzakamirira kupinzwa mumatare dzinosanganisa nyaya yegurukota redzidzo yepamusoro, VaJonathan Moyo, ndidzo dzicharatidza kuti VaGoba vangakwanisa kuita basa iri zvakanaka pasina kwavakarerekera. Asi mutungamiri we Transform Zimbabwe, VaJacob Ngarivhume, vanoti VaMugabe vakasarudza munhu asingakodzeri kupiwa basa iri. VaNgarivhume vanoti VaGoba munhu we Zanu-PF akazara naizvozvo pavamire panozikanwa sezvo “muti wemumengo haufe wakadonedza maranjisi”. VaNgarivhume vanoti VaGoba havafaniri kupiwa basa rokuita muchuchusi mukuru wenyika nekuti vane mhosva dzavakapara dzinozivikanwa zvinove zvisingafaniri kuva pamuchuchusi wenyika. No media source currently available No media source currently available 	https://www.voashona.com/a/ray-goba-prosecutor-general-appointment-obert-gutu-ngarivhume/4029151.html
business	Zvizvarwa zveZimbabwe Zvove neMaonero Akasiyana paNyaya yeDual Citizenship	Chagara chiri chishuvo chevana veZimbabwe vari kunze kwenyika chekuti vabvumidzwe kuve zvizvarwa zveZimbabe panguva imwecheteyo vave zvizvarwa zvenyika dzavagere, kana kuti dual citizenship. Kunyange hazvo izvi zvichibvumidza mubumbiro remitemo raknyorwa muna 2013, hurumende haisati yatora matanho ekucherechedza mutemo uyu zvizere. Asi izvi zvave kuzoshanduka zvichitevera danho riri kutorwa neparamende rekupa zvizvarwa zvezimbabwe zviri kunze kwenyika magwaro anozvibvumidza kuve zvizvarwa zveZimbabwe panguva imwechete zvisingarasikirwi nekodzero yazvo yekuve zvakare zvizvarwa zvenyika dzazvigere. Sachigaro wekomiti yeparamende inoona nezvekudyidzana nedzimwe nyika vachimirira Makonde muparamende, VaKindness Paradza veZanu PF, vanoti kutanga mwedzi unouya vachange vachitenderera vachisangana nevana veZimbabwe vachivapa magwaro aya. VaParadza vakaudza Studio 7 kuti basa iri irchange richiitwa nemizinda yeZimbabwe iri kunze. Vana veZimbabwe vari kunze vagarawo vachida kupiwa kodzero dzekuvhota vari munyika dzavagere, zvichireva kuti kana vapiwa magwaro aya, vanenge vave nekodzero idzi. Sachigaro veZimbabwe Diaspora Network North America, ZDNNA, VaEsau Mavindidze, vanoti vanotambira nemufaro danho iri nemufaro nekuti vagara vachikurudzira kuti vana veZimbabwe vapiwe mukana wekuve zvizvarwa zvenyika dzavagere panguva imwechete vasingarasikirwe nekodzero dzavo kumusha. Panyaya yekubvumidzwa kuzovhota vanhu vari munyika dzavagere, VaMavindidze vanoti vanombotarisa zvatanga kuiswa patafura, zvimwe izvo zvozoonekwa pamashure. Asi vamwe vakaita saVaTino Mambeu vesangano reZimbabwe Exiles Forum vanoti chekutanga chinofanirwa kuitwa nehurumende kupa vana veZimbabwe kodzero dzavo dzekuvhota, zvekuve chizvarwa chenyika mbiri izvo zvozotevera mumashure. Asi VaParadza vati panofanirwa kutanga pavandudzwa mutemo wezvesarudzo weElectoral Act, kuti ubvumidze vanhu vasiri munyika kuvhota, pasati pabvumidzwa vanhu kuvhota vari munyika dzavagere, vachiti pachine zvakawanda zvinoda kutanga zvagadziriswa. No media source currently available  	https://www.voashona.com/a/zimbabwe-dual-citizenship-easu-mavindidze/4956188.html
business	Varimi veFodya Voshaiswa Mufaro neMutengo weFodya	Kunyange hazvo hurumende yakabvisa mutero wezvikamu zviviri kubva muzana weElectronic Transaction Tax pakutengwa kwefodya, varimi vari kunyunyuta kuti mutengo wefodya uri kuramba uri pasi. Asi vemisika yefodya vanoti mitengo yave kukwira kana zvichienzaniswa nemitengo yaivepo pakavhurwa misika iyi svondo rapfuura. Pakavhurwa misika yefodya neChitatui chapfuura, varimi vakawanda vakabvisa fodya yavo pamusika nekuda kwekuti mutengo waive pasi zvakanyanya sezvo vanotenga fodya vaigunun’una kuti vazorasikirwa nemari yakawanda nekuda kwemutero weElectronic Transfer Tax pakutenga fodya. Asi zvichitevera kubviswa kwemutero uyu svondo rino, mitengo yefodya haina kukwira zvakanyaya, izvo zvisiri nkufadza varimi. Ongororo yaitwa neStudio 7 pamisika yefodya inoratidza kuti varimi vakawanda vachiri kugunun’una nemitengo iyi. Murimi wekuKazangarare kuKaroi, VaLast Kawani, vaudza Studio7 kuti vanoona sekuti mitengo yakaderedzwa nenyaya yekuti madhora ekuAmerica haasisina kufanana huremu nemaRTGS dollars. Mumwe murimi, VaNomore Sakala, avo vataura neStudio7 mushure mekutengesa fodya yavo pamusika weTobacco Sales Floor, TSF, vati mutengo wange uri pasi pewavange vakatarisira. Nhasi mutengo wepasi pasi paTSF wange uri dhora rimwe chete pakirogramu kana zvichienzaniswa nemasenzi makumi mashanu pakirogiramu pakavhura misika svondo rapfuura. Kumusika weBoka Tobacco Floor, zvinhu zvange zviri kufamba zvakanaka uye vanoona nekufambiswa kwebasa pamusika uyu, VaMoses Bias, vati vese vanotenga fodya vave kuuya kumusika wavo zvichitevera kugadziriswa kwezvichemo zvavo nehurumende. Vatiwo kuwanda kwevanotenga ndiko kwave kuita kuti mutengo wefodya ukwire pamusika wavo. Mumashoko avo atsigirwa nevamwe vanotenga fodya, VaBias vati mutengo wefodya unenge wakadzikira pamazuva ekutange sezvo varimi vachitengesa mhando yepasi vachiti vanotarisira kuti mitengo iyi ichakirwa zvinofadza varimi. Zvichakadai, varimi vatiwo havasi kufara nenyaya yekuti bhanga guru renyika, reReserve Bank of Zimbabwe neTobacco Industiries Markeing Board, vakadzokera kumushure pachibvumirano chavainge vaita chekuti varimi vaizopihwa imwe mari yavo ari madhora ekuAmerica, imwe iri maRTGS. Zvichitevera kuvhurwa kwemisika yefodya, varimi vave kupihwa mari yavo yese ari maRTGS asi vachipihwa mikana wekutenga madhora ekuAmerica kumabhanga avo kana vachida kuita izvi. Gore rapfuura, Zimbabwe yakawanda mari inosvika bhiriyoni remadhora ekuAmerica kubva mukutengesa fodya kunze kwenyika. Asi gore rino mari iyi ichadzikira sezvo imwe fodya yakaparadzwa nezuva uye imwewo iparadzwa neCyclone Idai. No media source currently available 	https://www.voashona.com/a/tobacco-farmers-not-happy-with-market-prices/4850972.html
health	VaChamisa Vanoshanyira Zvipatara Vachiona Varwere	Mutungamiri weMDC-T, VaNelson Chamisa, vari kukurudzira hurumende kuti igadzirise matambudziko ari kusangana nanachiremba nevana mukoti munyika kuitira kuti nyika isarasikirwe nehupenyu hweveruzhinji. Vachitaura nevatori venhau mushure mekushanyira chipatara chehurumende cheHarare Central uko vana chiremba nevana mukoti vari kuramwa mabasa vachigunun’una nemari dzemihoro, VaChamisa varatidza kushushikana zvikuru nemamiriro akaita zvinhu munyaya dzezvehutano. Mumwe murwere anga ari muchipatara, VaFungai Mahachi, vati havasi kunyatsorapwa zvakakwana sezvo vana chiremba nevana mukoti vari kuramwa mabasa. VaChamisa varumbidza vana chiremba nevakoti vashoma vanga vari pabasa nhasi vachibatsira vanhu vakazvitakura pamwe nevanga vachisununguka vachiti tsiye nyoro dzavari kuita dzekubatsira vanhu ava panguva iyo vari kuramwa mabasa chinhu chinokudzwa zvikuru. VaChamisa vati kana bato ravo richinge rapinda mumasimba vachaedza kugadzirisa matambudziko ose ari kusangana nenyika zvikuru sei munyaya dzehutano. Zvichakadai, sangano rinomirira vanachiremba reZimbabwe Hospital Doctors Association raburitsa mashoko ekuti nhengo dzaro dzicharamba dzakakanda mapadza pasi kudzamara nhuna dzavo dzanzwikwa nehurumende. Sangano iri rinoti vana chiremba vanodarika chiuru havasi pamabasa sezvo vari kuda kuti zvichemo zvavo zvigadziriswe. Studio7 haina kukwanisa kunzwa kudivi regurukota rezvehutano, Va David Parirentatwa. Vana chiremba vava nemasvondo anodarika maviri vachiramwa basa sezvo vasiri kuwirirana nehurumende panyaya dzemihoro. No media source currently available 	https://www.voashona.com/a/zimbabwe-opposition-leader-visits-patients-in-hospitals/4300278.html
business	Gavhuna weRBZ VaMangudya Vanoti Kushandisa Rand Hakupedze Dambudziko reKushomeka kweMari	Gavhuna webhanga guru renyika, Doctor John Mangudya vanoti dambudziko rekushaikwa kwemari riri munyika haripedzwe nekushandisa mari yerand yekuSouth Africa seviri kutaurwa nedzimwe nyanzvi munyaya dzezvehupfumi. VaMangudya vakataura mashoko aya paUniversity of Zimbabwe muHarare musi weChitaru apo pange pari kuitwa musangano kana kuti symposium wenyanzvi dzezvehupfumi. VaMangudya vati Zimbabwe ichaenderera mberi ichishandisa mari dzakasiyana siyana nekuti kushandisa rand chete handiko kungagadzirisa dambudziko rakomba munyika rekushomeka kwemari. Doctor Mangudya vati mamwe ematanho anofanirwa kutorwa ekugadzirisa mamiriro ehupfumi haasi kuitwa. Vatiwo kuwondomoka kwemakambani ehurumende kan kuti maparastatals ndokumwe kuri kupa kuti hupfumi hwenyika hubve hwaenda kumawere. Gavhuna weRZ atiwo nyika inofanirwawo kugadzirisa zvematongerwo enyika kukwezva vane mari dzekunze. Imwe nyanzvi munyaya dzezveupfumi yataurawo pamusangano uyu VaNyasha Kaseke vati kuti nyika iwane mari yekunze vemakambani neveruzhinji vanofanirwa kunotengesera zvinhu kunze kwenyika. VaKaseke vati vemakambani vanofanirwa kutarisa kuti vogadzira sei zvinhu zvine mutengo wakaderera kuti vakwanise kuwana vatengi kunze kwenyika. Pamusangano uyu, nyanzvi dzezveupfumi dzakurudzirawo kuti kushandiswa kwemacards ekumabhanga pamwe nEcocash zviitwe kunzvimbo dzese munyika kusanganisira kumaruwa. VaMangudya vati kunyangwe zvazvo vanhu vanenge vachiti vane mari kumabhanga nyika haina mari iyi uri musvo izvo zviri kukonzera kuti kushaikwa kwemari kurambe kuchienderera mberi. Vakurudzira veruzhinji kuti vafarire kutenga nemacards ekubank nedzimwe nzira dzakadayi seecocash zvisingadi mari chaiyo vakati izvi zvinogona kurerutsa myaya yekushomeka kwemari. Vatiwo kupedza dambudziko rehuori pamwe nekugadzirisa dambudziko rekubudiswa kwemari yekunze zvisiri pamutemo zvinogona kubatsira zvakanyanya dambudziko rekushomeka kwemari. Vamwe vari pamusangano uyu vanosanganisa CZI, ZNCC, veZimbabwe Stock Exchange. No media source currently available 	https://www.voashona.com/a/zimbabwe-matongerwo-enyika/3941589.html
business	Vanotyaira Magonyeti Votakura Zvinodhaka?	Sangano rinoona nezvemotokari dzinotakura zvinorema reTransport Operators Association of Zimbabwe,TOAZ, rinoti riri kushushikana zvikuru nevatyairi vari kutakura zvinodhaka, uye rakatosungisa vamwe vatyairi gumi nevashanu pazororo rekisimusi. Mukuru anoona nezvekufambiswa kwebasa musangano iri, VaJeremiah Maruza, vanoti donzvo ravo nderekuti motokari dzenhengo dzaro dzisashandiswe kutakura zvinodhaka izvo zvinopesana nemitemo yenyika. VaMaruza, avo vanoti vari kuita chirongwa chekuongorora motokari dzenhengo dzavo kuti hadzisi kutakuriswa zvinodhaka, vanoti vakatobata vatyairi gumi nevashanu kubva musiwa 18 Zvita kusvika 26 Zvita. VaMaruza vanoti vakawanda vevatyairi vakasungwa vainge vakatakura zvinodhaka zvakaita sembanje, hwahwa nemapiritsi pamwe nemabhero ehembe. VaMaruza vanoti basa ravo riri kudzoserwa kumashure nemapurisa ayo vanoti havasi kunyatsoshandirana pamwechete navo. Vanoti mapurisa vari kugarira nyaya dzavanenge vavapa zvinoratidza kuti panenge paitwa huori. Sangano reTOAZ rinoti rimwe dambudziko guru ravanosangana naro ndere nhengo dzavo dzinosungirwa mhosva inenge yaparwa nevatyairi vavo zvichinzi motokari dzavo ndidzo dzinenge dzakatakura zvisingabvumirwe. Mumwe anotengesa mbatya dzemumabhero anoda kuzivikanwa nezita rekuti Antony anoti vanoshandisa motokari dzinotakura zvinorema nekuti hadziongororwe zvakanyanya sezvinoitwa mabhazi. Mutauriri wemapurisa mudunhu reMashonaland West, VaClemence Mabgweazara, vanobvuma kuti pane vatyairi vakasungwa asi havana huwandu hwavo. VaMaruza vanoti vamwe vatyairi gumi nevaviri vakasungwa kuBeitbridge vamwe vana vakasungwa kwaMutare paForbes. No media source currently available     	https://www.voashona.com/a/zimbabwe-haulage-truck-drivers-accused-of-ferrying-drugs-by-transport-operators-association-of-zimbabwe/4181436.html
politics	Mutungamiri weMDC-T, VaDouglas Mwonzora, Vanodoma Makurukota Avo	Mutungamiri weMDC-T, VaDouglas Mwonzora, nemusi weChina vakadoma makurukota ehurumende yebato ravo kana kuti shadow ministers makumi maviri nematanhatu, pamwe nemamwe gumi achange ari makurukota ematunhu, kana kuti provincial ministers. Vamwe vevakadomwa kuve makurukota vanosanganisira VaMorgen Komichi, avo vakadomwa kuve gurukota rezvekudzivirirwa kwenyika; VaTapiwa Mashakada vari gurukota rezvehupfumi; Dr. Ruth Labode segurukota rezvehutano; Amai Paurina Mpariwa vari gurukota rezvevashandi nemabasa, kuchitiwo VaPeter Moyo vachidomwa segurukota rinoona nezvekugadzikana kwenyika. Mwanakomana wevakave mutungamiri weMDC wekutanga, mushakabvu VaMorgan Tsvangirai, VaVincent Tsvangirai, vakadomwawo kuve gurukota rinoona nezvevechidiki, mitambo netsika. Vakadomwa kuve makurukota ematunhu vanosanganisira VaMorgen Femai, avo vachange vari gurukota redunhu reHarare; VaGift Konjana vari gurukota redunhu reMashonaland West; Amai Jane Chifamba vari gurukota reMashonaland East; VaGift Chimanikire vari kuMashonaland Central, kuchitiwo VaGiles Mutsekwa vari gurukota redunhu reManicaland. Mutauriri waVaMwonzora, VaLloyd Damba, vanoti mutungamiri webato ravo akatora danho iri achitevera kodzero dzinowanikwa munyika ine hutongo hwejekere idzo dzinobvumidza mapato anopikisa kuti aumbewo dare remakurukota rinenge richiona kuti hurumende yemutungamiri wenyika VaEmmerson Mnangagwa iri kushanda sei. No media source currently available 	https://www.voashona.com/a/zimbabwe-mdc-t-president-douglas-mwonzora-appoint-shadow-ministers/6009798.html
politics	VaMnangagwa Vanorumbidza Major General Mugoba Vachivaviga kuHeroes Acre	Mutungamiri wenyika, VaEmmerson Mnangagwa, vaviga gamba renyika, Major General Trust Mugoba, vachiti kushaya kwavo, pamwe nekushaya kwevaimbove mutungamiri wenyika, VaRobert Mugabe, kwasiya nyika yarasikirwa zvikuru. Vachitaura pakuradzikwa kwaVaMugoba, VaMnangagwa vati nyika yakarasikirwa zvikuru svondo rapfuura apo pakashaya VaMugabe naVaMugoba musi mumwe chete. Vati ndufu dzemagamba maviri aya dzinoita kuti veruzhinji varangarire hondo yerusununguko. Vati VaMugoba munhu akakura muchiuto kubvira panguva yehondo uyewo zvichitevera rusununguko muna 1980, vakati izvi ndizvo zvaita kuti varadzikwe paHeroes Acre. VaMnangagwa vati VaMugoba, avo vashaya vaine chigaro chepamusoro muchiuto kuAfrican Union kuEthopia, munhu aiziva kukosha kwerunyararo muAfrica uye zvakakosha kuti runyararo urwu ruchengetedzwe. Vatendawo mauto nekuchentegedza runyararo munyika vachiti hurumende yavo haisi kuzorega vanhu vachiita zvavanoda kukanganisa runyararo nerusununguko hwakaunzwa nevanhu vakaita semushakabvu. VaMnangagwa vati mutemo uchashandisa pane avo vanoda kukanganisa ruranyararo munyika. Vati vanoziva kutambura kuri munyika nekuda kwezvirango zvakatemerwa nyika pamwe nezvirongwa zvekuvandudza uye vari kutora matanho ekugadzirisa izvi. Mutevedzeri wemukuru wedare reSeneti, Retired Major General Mike Nyambuya, avo vakashanda nemushakabvu vati VaMugoba munhu aiziva nekuita basa rake nemazvo. VaMugoba vakashaya vave nechinzvimbo chepamusoro mumauto eAfrica National Union kuEthopia. Vange vave nemakore makumi matanhatu ekuberekwa. No media source currently available 	https://www.voashona.com/a/mnangagwa-paraises-national-hero-mugoba-as-he-buries-him/5079563.html
politics	ZLHR Yoronga Kucherechedza Zuva reKodzero dzeVanhu neMusi weChina	Sangano remagweta anorwira kodzero dzevanhu reZimbabwe Lawyers for Human Rights, ZLHR, rinoti richabatana nedzimwe nyika pasi rose mukucherechedza zuva rekodzero dzevanhu, reHuman Rights Day nemusi weChina svondo rino. Mutauriri weZHLR, VaKumbirai Mafunda, vanoti sangano ravo rakabatana nerimwe sangano rinorwira kodzero dzevanhu reZimbabwe Human Rights NGO Forum vane zvirongwa zvakati kuti zvakatara pazuva iri. Asi VaMafunda vanoti chirongwa chikuru chavanacho ndechenhauro pamusoro pekutarisisa mabatirwo ari kuitwa bumbiro remitemo idzva nehurumende, iyo ichakokerwa neVaDeprose Muchena avo vanoshanda neAmnesty International. Vanoti vachakurukura nehurumende kuburikidza neboka reZimbabwe Human Rights Commission iro vavakokawo pamwe chete neProsecuting Authority. Zuva reHuman Rights Day iri riri kunanganawo nekusvitsa mwedzi mipfumbamwe mumwe murwiri wekodzero dzevanhu, VaItai Dzamara, avo vapambwa ndokutsakatika mwedzi mipfumbamwe yapfuura. Apo nyika dzepasi rose dzichange dzichicherechedza zuva rekodzero dzevanhu nemusi weChina, vechidiki vemuZimbabwe vari kuchemachema kuti kodzero dzavo hadzisi kuremekedzwa nehurumende yeZanu PF. Munyori mukuru wesangano reUnited Nations, VaBan ki Moon, vanoti veruzhinji vanofanirwa kutora mukana uyu kuzvipira mukuremekedza pamwe nekukoshesa kodzero dzevechidiki. Vanotiwo kutsakatika kwaVaItai Dzamara kuri kuvatyisa uye kunoratidza kuti Zimbabwe haisi kuremekedza kodzero dzevanhu. Gweta rinorwira kodzero dzevanhu, VaKennedy Masiye, vanoti sevechidiki vemunyika hurumende haisati yasvika pachinhanho chekuti sevechidiki hurumende yacho yakamira papi munyaya dzekodzero dzavo. No media source currently available No media source currently available 	https://www.voashona.com/a/zimbabwe-human-zimbabwe-human-rights-day-lawyers/3093706.html
politics	Vanhu Vashoma Vanonyoresa Zvakare Muchikamu Chechipiri cheBVR	Chikamu chechipiri chechirongwa chekunyoresa chapera neMuvhuro, Zimbabwe Electoral Commission, ZEC, ichiti vanhu vanyoresa kusvika musi weSvondo vangoti pfuureyi zvishoma mamirion maviri nemazana matatu ezviuru, pasingatarise vanyoresa neMuvhuro. Zvaburitswa neveZEC zvinoratidza kuti dunhu reBulawayo rine vanhu zviuru makumi masere nezvitatu, kana kuti zvikamu makumi maviri kubva muzana zvevanhu vanyoresa. Dunhu reMatabeleland South ranyoresa vanhu zviuru makumi mapfumbamwe nezvina, ukuwo dunhu reMatabeleland North riine zviuru zana nemakumi maviri nezvipfumbamwe. Dunhu reHarare rine vanhu vakawanda vanove zviuru mazana matatu nemakumi manomwe nezvitatu, vanove zvikamu makumi maviri nezvinomwe kubva muzana. Dunhu reManicaland ndiro riri panzvimbo yechipiri pahuwandu hwevanhu vanyoresa kuvhota. Dunhu iri rine vanhu zviuru mazana matatu, zvinove zvikamu makumi matatu nezvitatu kubva muzana. Studio7 haina kukwanisa kunzwa kubva kune veZEC kuti vatipe huwandu hwose kusvika papera chirongwa ichi. Asi sachigaro reZimbabwe Election Support Network, ZESN, VaAndrew Makoni, vaudza Studio7 kuti kunyange hazvo zvinhu zviri kufamba zvakanaka munzvimbo dzakawanda munyika, sangano ravo riri kushushikana nenyaya yekuti vanhu vanyoresa vachiri vashoma. VaMakoni vati vanoshushikana nenyaya yekuti vaongorori vavo pamwe nevamwe vanhu kunyanya kumaruwa, vari kutyisidzirwa nemadzishe kana masabhuku, izvo zvatsinhirwa naAmai Rindai Chipfunde-Vava vanove mukuru weZESN. Kushaya magwaro ekuzvarwa pamwe nekuunza magwaro asiri iwo anodiwa ndizvo zvimwe zvezvikonzero zviri kunzi neveZEC zviri kutadzisa vanhu vakawanda kunyoresa. VaTafadzwa Mujeri, avo vari muchirongwa chevechidiki vebato reMDC T chekukurudzira vanhu kuti vanyorese kuvhota chinoziikanwa kunzi “Bereka Mwana Tiende” vaudza Studio 7 kuti ongororo yavo inoratidza kuti kushaikwa kwemagwaro ekuzvarwa ndiro remamwe matambudziko makuru akatarisana nevanhu munzvimbo yeBulilima mudunhu reMatabeleland South. Studio 7 haina kukwanisa kunzwa kubva kuhofisi yeRegistrar General panyaya iyi. Murongi wemabasa musangano reAbammeli Human Rights Lawyers’ Network, VaTineyi Mukwewa, vanoti sangano ravo rine chirongwa chekubatsira vanhu kuti vawane magwaro ekuzvarwa. Chikamu chechitatu chechirongwa chekunyoresa vanhu kuti vagokwanisa kuvhota chinotanga musi weChina, Mbudzi 16 chichipera musi waZvita 1. Chikamu chechina chinove chekupedzisira, chinotanga musi waZvita 4 chopera musi was Zvita 19. No media source currently available 	https://www.voashona.com/a/zimbabwe-zec-misses-target-of-registering-people/4113115.html
politics	MDC Yoronga Kupikisa Mutongo weElectoral Court kuChegutu East	Bato rinopikisa reMDC rinoti riri kuronga kuenda kudare repamusorosoro reSupreme Court richipikisa mutongo wakapiwa nedare reElectoral Court wekuti vakakwikwidza vakamirira Zanu PF musarudzo dzekutsvaga mumiriri weChegutu East muparamende, VaDexter Nduna ndivo vakakunda VaGift Konjana veMDC musarudzo iyi. VaKonjana vakanga vakwira kudare reElectoral Court vachida kuti rirase zvakanga zvaziviswa neZimbabwe Electoral Court zvekuti vaNduna Ndivo vakanga vakunda, sezvo iyo ZEC yakanga yatenda kuti yakanga yakanganisa kuti VaNduna ndivo vakakunda, ichiti iyo yakanga isina masimba ekudzora zvainenge yazivisa. Asi dare iri rakarasa nyaya iyi richiti magweta aVaKonjana akanga asina kutevera mutemo zvinodiwa nemutemo wesarudzo. Mutauriri weMDC, VaJacob Mafume vanoti bato ravo rinoona sekuti rakabirwa nemutongo uyu, izvo zvaita kuti vade kukwira kudare repamusorosoro. No media source currently available  	https://www.voashona.com/a/zimbabwe-mdc-electoral-court-mafume/4624078.html
health	Hurumende Yotenda Kuti Vanhu Vave Kufa neKuratidzira kwaVanaChiremba	Sangano rinomirira ana chiremba vehurumende avo vari kuramwa mabasa parizvino rinoti munyika mungangosara musina anachiremba zvichitevera kudiwa kuri kuitwa madhokotera nezvipatara zviri kunze kwenyika. Mashoko aya anouya apo hurumnde yave kutenda kuti varwere vari kufa muzvipatara zvehurumende nekuda kwekutaridzira kwavanachiremba vave nemavhiki matatu vachiratidzira. Vachitaura nevatori venhau mu Harare neChina, mutauriri Zimbabwe Hospital Doctors Association, VaFrancis Rwodzi, vati kuramwa kwemabasa nana chiremba kucharamba kuchienderera mberi zvichitevera kutadza kuwirirana kuri kuita ana chiremba nehurumende panyaya yekuwedzerwa kwemari dzemihoro. Madhokotera ari kuramwa mabasa anoti anoda kuwedzerwa mari yaari kutambiriswa kubva pamadhora mazana maviri nemakumi masere nemaviri ($282) kusvika pamadhora chiuru nemazana maviri ($1200) asi hurumende inoti homwe yayo yakabooka zvekuti haikwanise kupa ana chiremba ava mari dzavari kuda idzi. Zvichakadai, VaRwodzi vati zvipatara zvekunze kwenyika zvizhinji zvirikukoka ana chiremba vemuZimbabwe kuti vanoshandira kuzvipatara izvi zvavati zvichaita kuti hupenyu huomere veruzhinji. VaRwodzi vati hurumende haina hany’a neraramo yavana chiremba uye vanoti hurumende inokoshesa kupa mari yakawanda kumadzishe asina basa guru raanoita muhupenyu hwevanhu ichisiya kubhadhara madhokotera zvine mwero. Zvichakadaro, munyori mukuru mubazi rezvehutano Dr Gerald Gwinji vanoti vanachiremba vari kuramwa mabasa vanofanira kuti vadzokere kumabasa. Vachitaura nebepanhau reHerald Dr Gwinji vanoti varwere vave kufa muzvipatara zvehurumende nenyaya yekuramwa mabasa kwavanachiremba. Dr Gwinji vanoti zvipatara zvehurumende zvinokwanisawo kudaidza vanachiremba kubva kumauto. Asi vanoti zvakakosha kuti vanachiremba vadzokere kumabasa nhaurirano dzichiitwa. Mashoko aDr Gwinji anoteverawo kurudziro yakapihwa negurukota rezvehutano Dr david Parirenyatwa yekuti vanachiremba vadzokere kumabasa asi hurukuro dzichienderera mberi. Asi mashoko aya anenge akatowedzera peturu mumoto nekuti vanachiremba muzvipatara zvekumatunhu makuru nemadiki vakabva vatangawo kuramwa mabasa. Sangano rakazvimirira reZimbabwe Peace Project raburitsawo mashoko richiti riri kushushikana nekuramwa mabasa kwavanavanachiremba richiti vanhu vave kurasikirwa nehupenyu. Sangano iri riri kuti riri kushushikana nemashoko akabuda mubepanhau reThe Southern Eye Newspaper nezuro ekuti pane varwere vana vakashaya kuMpilo nenyaya yekuramwa mabasa kwavanachiremba. Mune imwewo nyaya, sangano revanotengesa mumigwagwa re National Vendors Union of Zimbabwe, kana kuti Navuz, rinoti harisi kutambira hurongwa hwekanzuru yeHarare hwekuda kubvisa vanotengesa mumigwagwa pakati pedhorobha. Munyori musangano re Navuz, VaSamuel Wadzayi, vati sangano ravo, iro ravati rine nhengo dzinodarika zviuru gumi nezvitatu, riri kushushikana zvikuru nehuruongwa hwekanzuru iyo iri kuda kubvisa vese vanotengesera mumigwagwa mudhorobha. VaWadzayi vati sangano ravo rine nzira dzakawanda dzarichashandisa kurwisana nezviri kurongwa nekanzuru iyo yavati yakaronga kluvadzinga ichishanda pamwechete nemauto. Hatina kukwanisa kutaura naMeya we Harare, VaBernard Manyenyeni kana mutauriri wekanzuru VaLeslie Gwindi, kuti tinzwe divi rekanzuru panyaya iyi asi kanzuru inogara ichimhanyisana nevanotengesera mumigwagwa nguva nenguva. Mune imwewo nyaya zvakare, bhodhi resangano rinoshanda rakazvimirira re Crisis in Zimbabwe Coalition rinoti harisi kuzosuduruka pachisungo charo chekuti mutungamiri wesangano iri, VaMcDonald Lewanika, vasiye basa pakupera kwegore panopera nguva yavakasainira kuti vange vari mutungamiri wesangano iri. Sachigaro webhodhi re Crisis in Zimbabwe Coalition, VaDewa Mavhinga, vakaudza vatori venhau muHarare neChina kuti nyangwe zvazvo panga paine mukana wekunyorerana patsva kuti VaLewanika vapinde muchibvumirano chitsva, bhodhi ravo rakawona zvakakodzera kuti VaLewanika vasiye basa sezvo pane humbowo hwekuti havana kufambisa zvakanaka mari yesangano iri. Zvichakadaro, VaLewanika vanoti vari kuronga musangano mukuru wemasangano ese anove nhengo dze Crisis in Zimbabwe Coalition uchaitwa mwedzi uno uine chinangwa chekuchinja zvakabvumiranwa nebhodhi resangano iri asi VaMavhinga vati musangano uyu hauna zvaunoreva uye vati uri kunze kwemutemo. Mune imwe nyaya nemusi weChina wakare, mapositori gumi neumwechete vakabatwa vaine mhosva yekurova mapurisa nevatori venhau kuBudiriro uye vamwe vavo makumi maviri nevatanhatu vawanikwa vasina mhosva nedare. Vabatwa nemhosva ava vatongerwa kugara mujeri kwemakore mana. Mapurisa nevatori venhau vakarohwa nemapositori aya kuBudiriro mushure mekunge mapositori aya apomerwa mhosva yekutyora kodzero dzevana zvinosanganisira kurambidza vana kuenda kuchikoro.	https://www.voashona.com/a/zimbabwe-economy/2518119.html
politics	Zanu PF Inonzi Iri Kunyima Rubatsiro Vanopikisa kuManicaland	"Bato reMDC inotungamirwa naVaNelson Chamisa rinoti riri kushushikana zvikuru nekwarinoti kupindira kwehurumende yeZanu PF munyaya dzekugoverwa kwerubatsiro kuvanhu vekuManicaland. Mugwaro raburitswa nemutauriri webato iri, Va Jacob Mafume, MDC inoti zvinonyadzisa kuti bato rakatadza kubatsira vanhu munguva yetsaona yedutumupengo reCyclone Idai, rava kuenda kunobvutira vanhu rubatsiro rwuri kubva kune vane tsiye nyoro. VaMafume vati kune vanhu vakawanda vakarasikirwa nehupenyu hwavo, vamwe havana pekugara, midziyo yakaparadzwa, uye vanhu ava vanoda rubatsiro nechimbi chimbi. Asi VaMafume vati dambudziko re Cyclone Idai rakanyanya kuvhiringa hupenyu hwevanhu nepamusana pekutadza kuronga kweZanu PF. VaMafume vati vanhu vemuZimbabwe vanofanirwa kubatana, kuitira kuti vamise maitiro eZanu PF. Studio7 haina kukwanisa kubata mutauriri weZanu PF, Va Simon Khaya Moyo, kuti tinzwe pamire bato ravo panyaya iyi. Asi mumiriri weChipinge South muparamende, uye vari nhengo ye Zanu PF, VaEnock Porusingazi, varamba mashoko aya, vachiti vari kutotanga kuanzwawo kubva kuStudio7. Kunze kweMDC, kune vamwe vanhu vari kupomerawo dzimwe nhengo dzeZanu PF mhosva yekugovera chikafu cherubatsiro dzichishandisa nyaya dzemapato, izvo zvinonzi zviri kuita kuti vatsigiri veZanu PF chete vawaniswe rubatsiro. Zvinonzi mhuri dzakawanda dziri kurara nenzara mumatunhu akawirwa netsaona iyi kuChimanimani neChipinge, uko hutungamiri hweZanu PF, kusanganisira vamiriri vematunhu aya mudare reparamende, vari kupomerwa mhosva yekunyima chikafu vanhu vanozivikanwa kuti vanotsigira mapato anopikisa. Mumwe mumiriri weparamende anonzi mukupera kwesvondo akatungamira mukugoverwa kwerubatsiro rwakabva kusangano reUnited Nations Children’s Fund, UNICEF, rwaipiwa vanhu paBiriwiri Business Centre, akanyima vanopikisa bato reZanu PF, izvo zvinonzi zvakazokonzera kuti paite zhowezhowe. Vamwe vagari, kusanganisirawo mumiriri wedunhu reManicaland muparamende pasi pehurongwa hweProportional Representation, Amai Lynette Karenyi, veMDC, vakaudza Studio 7 kuti chikafu chiri kugoverwa ichi “chine maziso”, izvo zvinonzi zvinoreva kuti chiri kupiwa vekuziva chete, vanove vebato riri kutonga. Asi VaPorusingazi varamba mashoko ekuti veZanu PF vari kunyima vamwe chokafu, vachiti vari kutotanga kuanzwawo kubva kuStudio 7. VaPorusingazi, avo vanoti naivowo vakarasikirwa nechikafu zvekuti vari kutoponawo nekupiwa rubatsiro, vanoti Zanu PF ndiro bato rakatotanga kumhanya kunochema nevanga vachichema, uye kunopa rubatsiro kuvanhu vakawirwa netsaona iyi. ""Panguva yatiri hatipinzi zvematongerwo enyika nekuti tinovada (vanhu) vese. Vana ndeveZimbabwe vese, and hatina akanyora kana mabheji anoratidza kuti uyu ndewe bato rakati,"" vanodaro VaPorusingazi. Vanoti vari kuyambirawo kana paine vebato reZanu PF vari kuita izvi vachishandisa tsaona iyi kuti vasiyane netsika iyoyi, vachiti bato reZanu PF rinozivikanwa nekubatsira vanhu, zvikuru mutsaona yeCyclone Idai iyi. No media source currently available    "	https://www.voashona.com/a/zimbabwe-cyclone-idai-food-aid-politicization-porusingazi-zanu-pf/4848740.html
business	Kukwira kweMitengo yeZvakawanda Kwosiya Veruzhinji, Varimi, Vaomerwa	Kunyange hazvo mutungamiri wenyika, VaEmmerson Mngangagwa vakavimbisa masvondo mashoma adarika kuti hurumende ichadzorera mari muzvitengeswa senzira yekubatsira vanhu, vanhu vari kuti hapana chati chamboshanduka munyaya dzemitengo yezvinhu. Vanhu vakawanda vanonzi vari kuchema kuti mitengo yezvinhu zvavanoda zuva nezuva, kusanganisira zvekurimisa zvemwaka uno, iri kukwira zvisina mukare akamboona, izvo zvave kusiya vakawanda vachishaya pekutangira. Mutengo wezvekudya zvinosanganisira upfu nechingwa unonzi uri kungokwirawo pamadiro. Semuenzaniso, mutengo wechingwa unonzi wakakwira kubva pamadhora gumi nemana anemasendi makumi manomwe nemashanu ukaenda pamadhora gumi nemasere ane masendi makumi mana nemashanu parofu. Mutengo weupfu wakakwirawo mwedzi wapera nezvikamu zana kubva muzana. Nyanzvi mune zveupfumi vachitungamira sangano reLabour and Economic Development Research Institute of Zimbabwe, Doctor Godfrey Kanyenze, vanoti kukwira kwemitengo yezvinhu uku hakufanirwe kukatyamadza vanhu nekuti hurumende yakatozivisa kare kuti mitengo yezvinhu ichafambidzana nemisika yemari, iyo inomirawo nemari yekunze kwenyika, zvikuru nedhora rekuAmerica. Doctor Kanyenze vanoti zvinozivikanwa kuti musika wemari uyu hauna kumira zvakanaka sezvo uri kungoenda nzira imwechete, yekudonha kwehuremu hwemari yemunyika. Mutewedzeri wemunyori mukuru weZImbabwe Congress of Trade Unions, VaThomas Masvingwe vanoti kukwira kwemutengo wechingwa uku kwaomesera veruzhinji, zvikuru vashandi zvikuru, avo vanga vave kurwisa kuti vangokwanisa kuwana chikafu kaviri pazuva, mangwanani nemanheru. Matambudziko ekukwira kwemitengo yezvinhu anonzi haasi kunzwengawo varimi, avo vanonzi vapererwa nemazano nekuda kwekuramba mitengo yezvikwanisiro ichikwira. Mukuru weTobacco Industries and Marketing Board, Doctor Andrew Matibiri vanoti kukwira kwemitengo yezvekurimisa kuri kubata varimi vose, kusanganisira varimi vefodya, izvo zvinogona kudzikisa ndimo mwaka uno. Doctor Matibiri vanoti chimwe chiri kunyanyonetsa varimi kushaikwa kwemagetsi, ayo ari kudzimwa dzimwa, izvo zviri kukanganisa vaya varimi vakanga vadyara fodya yekudiridzira. Tsaga refotereza yepamusoro rine huremu hwemakirogiramu makumi mashanu rinonzi rave kutengeswa muzvitoro zvakawanda zvinotengesa zvekurimisa nemutengo uri pakati pemadhora mazana mashanu nemakumi manomwe nemazana matanhatu. Tsaga refotereza yepasi rine huremu hwumwechetehwo rinonzi rave kutengesewawo nemadhora emunyika ari pakati pemazana mana nemakumi manomwe nemazana mashanu emadhora, zvichienderana nekuti uri kushandisa nzira dzipi dzekubhadhara. Chimwe chinonzi chiri kukonzera kukwira kwemitengo zvakanyanya mutengo wemafuta edzimotokari, uyo wanga uchikwidzwa svondo roga roga. Doctor Kanyenze vanoti dambudziko remunyika iri rinogona kupedzwa chete kana pakaitwa munonera pamwe chuma chemuzukuru mune zveupfumi pamwe nezvepatongerwo enyika. Kusvika izvi zvaitika, veruzhinji vanonzi vacharamba vachinonga svosve nemuromo. No media source currently available  	https://www.voashona.com/a/zimbabwe-prices-commidities-bread-fertilizers/5191037.html
politics	America Yoshora Hurumende yeZimbabwe neKutyora Kodzero dzeVanhu	America inoti hurumende yeZimbabwe kuburikidza nemapurisa, vasori nemauto iri kuramba ichityora kodzero dzevanhu munyika. Izvi zviri mugwaro richangobuditswa nebazi reState Department rinoongorora nyaya dzekodzero dzevanhu rinonzi State Department Human Rights Report 2016. Gwaro iri rinodorongodza nyaya dzekodzero dzevanhu uye huwori hunonzi hunenge huchiitika munyika dzakawanda pasi rose. MuZimbabwe zvinonzi nyaya yekuita vanhu kafiramberi ichiri kuitwa kunyangwe uku kuri kutyora kodzero dzevanhu. Semuenzaniso, mapurisa muHarare anonzi akapfura nekuuraya VaPassmore Mazariro kumba kwavo vachifungidzirwa kuti vainge vaba nharembozha. Mapurisa anonzi haanawo zvaari kuita kutsvaga murwiri wekodzero dzevanhu VaItai Dzamara vave nemakore maviri vapambwa. Hurumende inonzi haisi kuongororawo mhosva dzekupondwa kwevanhu munguva yeGukurahundi uye musarudzo dzose dzapfuura. Kupambwa kwevanhu kusanganisira vanoita zvemitambo, VaSylvanos Mudzvova, kunonzi kuri kuenderera mberi. Mapurisa, mauto nevasori avo vanonzi vari pasi pehofisi yemutungamiri wenyika vari kutyorawo kodzero dzevanhu asi vasina zvavanoitwa. Masangano aya ari kupomerwa mhosva yekutyora kodzero dzevanopikisa kunyangwe vachiratidzira murunyararo. Gurukota rezvekuburitswa kwemashoko, VaChris Mushowe, uye munyori mubazi ravo vari mutauriri wemutungamiri wenyika, VaGeorge Charamba, vanonzi vanotaura mashoko ekutyisidzira vatori venhu. Nyaya yehuwori inonzi yatekesherawo uye mutevedzeri wemutungamiri wenyika, VaPhelekezela Mphoko, vari kushorwawo nekuburitsa muhusungwa muHarare vamwe vana muzvinabhizimisi gore rapera vachishandisa masimba avo mbune kwete mutemo wenyika. Asi vaimbova gurukota uye nhengo yePolitburo yeZanu-PF, VaMunyaradzi Paul Mangwana, vati gwaro iri harisi kutaura chokwadi panyaya yekodzero dzevanhu muZimbabwe. Gweta rinorwira kodzero dzevanhu vari chipangamazano musangano reHuman Rights Watch, VaDewa Mavhinga, vanoti hurumende yaVaMugabe inogara yakazivikanwa nekutyora kodzero dzevanhu..	https://www.voashona.com/a/zimbabwe-matongerwo-enyika/3763422.html
business	BAZ Yoshambadzira Mamwe Marezinesi eKutepfenyura	Broadcasting Authority of Zimbabwe yadoma nzvimbo gumi dzinokwanisa kunyoreswa kuwana marezinhesi enhepfenyuro dzenharaunda muchiziviso chavakokawo nhepfenyuro dzemaunivhesiti pamwe nezvivhitivhiti kuti dzinyorere marezinhesi. BAZ yazivisa kuti pamusoro pekupa nhepfenyuro dzenharaunda marezinesi gumi munzvimbo dzavadoma vachapawo zvivhitivhiti marezinesi matanhatu uyewo marezinesi gumi nemapfumbamwe kuzvikoro zvedzidzo yepamusoro zvinodzidzisa zvidzidzo zvekutora nhau. Mukuru weMedia Institute of Sothern Africa Zimbabwe, VaTabani Moyo vati kunyangwe hazvo bandiko rehurumende iri radeedzera marezinhesi vanokatyamadzwa nekudomwa kwenzvimbo dzichapiwa marezinesi enhepfenyuro dzenharaunda vakati izvi hazvina kujeka kuti sei hurumende iri kuda kupa dzimwe nzvimbo dzimwe dzisiri kupiwa. VaMoyo vanoti havagutsikani kuti hurumende ichapa marezinesi aya zvakasununguka sezvo vatodoma nzvimbo dzichawana. VaMoyo vatiwo zvichaomera vari kuda marezinesi zvakanyanya kuti vakwanise kushanda sezvo mutemo uri kugadzirwa weBroadcasting Services Bill usingavatenderi kupihwa mari nevekunze inodarika zvikamu makumi maviri kubva muzana. Nyanzi munyaya dzezvematongerwo enyika uye vaive mutori wenhau Doctor Pedzisai Ruhanya vati vachatenda maruva vadya chakata. VaRuhanya vatiwo kutepfenyura kunoda mari yakawanda zvakanyanya vakati kana hurumende ine chido chekusunungura masai-sai inofanirwa kudzikisa mari dzinodiwa pakuwana marezinesi. Imwe nhengo yekomiti yeparamende inoona nezvekubudiswa kwemashoko VaSettlement Chikwinya vati kunyangwe vari kugamuchira shuviro yekuwedzerwa kwevanotepfenyura munyika vati vanoda kuti marezinesi awa apiwe zvejekerere. Vati parizvino varikutoshamiswa kuti imwe terevhizheni yeZimpapers yatova nemichina nechakare yekutepfenyura marezinesi asati apiwa. VaChikwinya vatiwo vachaongorora mari iri kudiwa kunyorera marezinesi iyi vakati shuviro yavo ndeyekuti idzike zvichienzaniswa nedzimwe nyika dzakaita seKenya. Kunyangwe hazvo vamwe vari kugunun’una nenyaya yemarezinesi aya kune vamwewo vatambira danho iri nemufaro. Mukuru weGreat Zimbabwe University Campus Radio, VaGolden Maunganidze vati vatambira nemufaro kudaidzirwa kwemarezinesi uku vachiti zvichavabatsira kubudisa vadzidzi vane hunyanzvi hwepamusoro. Mumwe mugari wemuHarare, VaStanford Nyatsanza vati vafarira zvikuru zvaitwa nehurumende. Mumwe mutori wenhau, Muzvare Margaret Chinowaita vatiwo vafadzwa nedanho iri sezvo kuwedzera kwevanotepfenyura kuchirevawo basa kune vatori venhau. Vakurudzirawo vanhukadzi kuti vanyorerewo marezinesi aya. Mutevedzeri wegurukota rinoona nezvekubudiswa kwemashoko, VaEnergy Mutodi vaudza Studio 7 kuti nzvimbo dzadomwa idzi hadzisviki masai-sai kunenhepfenyuro nezvivhitivhiti zviriko nekudaro ndidzo dzinoda kutangwa. Asi vati hurumende ine hurongwa hwekupa marezinesi makumi mana kunhepfenyuro dzenharaunda. Panyaya yemari yemarezinesi VaMutodi vati bhizinesi hariitwi nevarombo. Aka ndekekutanga kubva zvaumbwa BAZ kukoka vanoda kutepfenyura kuti vaise mapepa ekupihwa marezinesi. No media source currently available   	https://www.voashona.com/a/baz-yoshambadzira-mamwe-marezinesi-ekutepfenyura/5297178.html
politics	VaGakanje Kandishaya Voshanyira Vanopikisa Vavanoti Vari Kutengesa Nyasa	Mukuru weZimbabwe Citizens Forum, uye vari mutsigiri veZanu PF, VaAlex Gakanje Kandishaya, vanoti vachange vachishanyira mahofisi nedzimwe nzvimbo dzinoitirwa misangano yavati yekutengesa nyika nevari mumapato anopikisa. Vachitaura pamusangano wavaita nevatori venhau nhasi muHarare, VaKandishaya vapomera matambudziko ese ari kusanganiwa nawo munyika kune vavati vatengesi vanotsvaka kuti nyika dzekumavirira dzigare dzichisHora nekusada kubatsira Zimbabwe. VaKandishaya vati ivo nevamwe vechidiki vachange vachishanyira mahofisi aya nedzimwe nzvimbo kwavanoti kune honzeri dziri kuita kuti hupfumi hwenyika hurambe huchidonha pasi pechirongwa chavari kudana kuti, “Emotional Tour.” Vatiwo vachange vachishanyira mahofisi emumwe wevatevedzeri wemutungamiri webato idzva reCitizens Coalition for Change, VaTendai Biti. Vachibvunzwa neStudio7 kuti chinangwa chavo chinenge chiri chei, VaKandishaya vati izvi vari kuzviitira kuti varatidze vechidiki kuti matambudziko avo ari kubva kupi. VaKandishaya vati vataura nemapurisa vakatiwo nzendo dzavo idzo vati vachaita mumaguta akasiyana siyanadzinenge dziri dzedzidzo nekudaro hazvinei nekuwana mvumo kubva kumapurisa. Asi VaBiti vati zviri kuda kuitwa izvi hazvisi zvitsva vachiti VaKandishaya ndizvo zvavanogaroita zvekushanyira mahofisi avo kunoita mhirizhonga. VaBiti vati zviri kuitwa izvi runongova ruvengo kwavari pamwe nebato ravo. VaBiti vatiwo chinangwa chikuru ndechekuvatyityidzira nekutyityidzira bato reCitizens Coalition for Change asi vati izvi hazvisi kuzoitika. Nyanzvi mune zvematongerwo enyika uye vachishanda nesangano re Platform for Youth Development, VaOwen Dhliwayo, vashora mashoko aVaKandishaya. VaDhliwayo vatiwo zviri kurongwa naVaKandishaya zvinotyora mitemo yenyika pamwe nekutyora kodzero dzevamwe vanhu. Tsvakurudzo yakabudiswa neTransparency International svondo rapera inoratidza huori ndihwo huri kuvhiringa zvakanyanya hupfumi hwenyika. No media source currently available 	https://www.voashona.com/a/zanu-pf-activist-gakanje-kandishaye-warns-opposition-leaders-calling-for-sanctions/6420433.html
business	Dare reSeneti Rinotambira Kudomwa kwaAmai Amanda Bennett seMukuru Kana Kuti CEO weBoka reNhau reUSAGM	Dare reseneti muAmerica nemusi weChina rakatambira kudomwa kwaAmai Amanda Bennett semukuru, kana kuti Chief Executive Officer mutsva weboka rehurumende yeAmerica rakazvimirira rinotepfenyura nhau nekuburitsa mashoko, reUnited States Agency for Global Media, kana kuti USAGM. Vachizivisa nezvekudomwa kwaAmai Bennett uku, vakafanobata chigaro chaChief Executive Officer veUSAGM, Amai Kelu Chao, vakati Amai Bennett mutori wenhau ane hunyanzvi hunoratidzwa kuburikidza nekuwana kwavo mubairo wePulitzer Prize kaviri. Vakaenderera mberi vachiti munhu ari kuunza pachigaro ichi ruzivo rwunodarika makore makumi mana rwekuferefetwa kwenhau muAmerica pamwe nekunze kweAmerica, ruzivo rwekutungamira boka remabhizimusi, uye kutungamira muhurumende. Amai Chao vakati chakanyanya kukosha ndechekuti Amai Bennett vanogoverana nevamwe kuzvipira kwakadzama kwekutorwa kwenhau kwepamusoro, chidokwadokwa chekutorwa kwenhau dzechokwadi uye kwakasununguka, kuzvipira kuchengetedzeka kwevatori venhau nevateereri vavo, nekusarerekera mativi pakuzadzisa zvisungo zvemashandiro eboka reUSAGM. Amai Chao vakati kutambirwa kwaAmai Bennett nedare reseneti mucherechedzo wekukosha kweboka reUSAGM mukuwanisa vanhu nhau dzechokwadi uye kutsigira rusununguko nehutongo hwejekerere pasi rose.	https://www.voashona.com/a/6759839.html
business	Chikwata cheCommonwealth Chotarisirwa muNyika neMugovera Kuzoona Kana Zimbabwe Yave Kukodzera Kutambirwa Zvakare muSangano iri	Chikwata cheCommonwealth Assessment Mission chiri kutarisirwa kusvika munyika Mugovera kuzoongorora kana Zimbabwe yakakwanisa kuzadzisa zviga zvayakatemerwa kuti ikwanise kutambirwa zvakare mugungano iri. Commonwealth igungano renyika makumi mashanu nenhanhatu iri, zhinji dzacho dziri dzaimbove pasi pehutongi hweBritain. Mashoko akaburitswa padandemutande reTwitter nebazi rezvekudyidzana nedzimwe nyika anoti chikwata ichi chichange chiri munyika mushure mekukokwa nemutungamiri wenyika, VaEmmerson Mnangagwa kuti chione nhanho dzafambwa neZimbabwe kubva zvayakanyorera kuti ibvumidzwe kudzoka mugungano iri muna 2018. Bazi iri rinoti chikwata ichi, icho chichange chichitungamirwa nemutevedzeri wemunyori mukuru wesangano iri, Muzvinafundo Luis Franceschi, chichange chiri munyika kwesvondo rose kusvika musi wa 18 mwedzi uno. Chinotarisirwa kusangana nemutungamiri wenyika VaMnangagwa, gurukota rezvekudyidzana nedzimwe nyika, VaFrederick Shava, mamwe makurukota pamwe nevakuru vakuru muhurumende, uye masangano enhau pamwe nevamwe vane chekuita nenyaya iyi vanoonekwa sevakakodzera kusanganikwa navo nesangano iri. Studio 7 yakundikana kubata gurukota rezvekudyidzana nedzimwe nyika, VaShava, kuti tinzwe zvizhinji pamusoro pekushanya kwechikwata ichi. Zimbabwe yakabuda yoga mugungano reCommonwealth muna 2003 munguva yevaive mutungamiri wenyika mushakabvu VaRobert Mugabe mushure mekunetsana nenyaya dzekodzero dzevanhu. Nyanzvi mune zvematongerwo enyika, VaRejoice Ngwenya, vanoti hapana zvati zvashanduka, zvikuru panyaya dzekodzero dzevanhu, sezvo hurumende iri kuramba ichimbunyikidza vanhu uye kudzika mitemo inoomesera mashandiro emasangano akasiyanasiyana. VaNgwenya vanotiwo kuti sangano iri rinyatsonzwisisa mamiriro akaita zvinhu munyika rinofanirwa kusanganawo nevemapato anopikisa pamwe nevemasangano akazvimirira kuitira kwete kungogumira mukusangana nevehurumende chete. No media source currently available 	https://www.voashona.com/a/6830594.html
health	"Vakawanda Voteerera Kurudziro yeHurumende yeKufamba Vakapfeka ""maMask"""	Vanhu vakawanda vateerera kurudziro yemutungamiri wenyika VaEmmerson Mnangagwa yekuti vapfeke zvidziviriro ka kuti mamask asi vamwe vachishora hurumende nekutadza kuvapa zvinhu izvi pachena sezvinoitwa nemapato ezvematongerwo enyika munguva yesarudzo zvekupa vanhu nhumbi. Amai Sithembile Kawocha avo vanga vakavhara muromo nemhuno yavo nedhuku ravo rakasakara vanoti kupfeka mask chinhu chakanaka mukudzivirira kupararira kwehutachiona hwecoronavirus asi vanoti hurumende ingadai yakapa vanhu vose mamask aya pachena. Amai Kawocha avo vanoita basa rekutenga nekutengesa vanoti havana mari yekutenga chidziviriro chinokurudzirwa navanachiremba sezvo vasiri kuenda kubasa. Izvi zvinotsigirwa nemumwe mugari wemuChinhoyi Amai Tafadzwa Karonga. VaMunesu Munesu vanoti zvidziviriro zvinokurudzirwa zviri kudhura nekudaro vakagadzira chavo vega. VaMunesu vanoti vanhu havafanirwe kupfekera mapurisa asi kuchengetedza hutano hwavo. Kurudziro yekuti vanhu vapfeke mamask yakabva yaita kuti mitengo yacho ikwire zvakanyanya. Ongororo yaitwa neStudio 7 inoratidza kuti mamask ari kutengeswa nemari inobva padhora rimwechete kusvika pamadhora mashanu ekuAmerica. VaJeremiah Maruza vanoti chimwe chiri kunetsa ndechekuti mamaski haasi kuwanikwa uye paanowanikwa anenge achidhurira vakawanda. Vamwe vanhu vanoti mari dzemafaindi kune munhu anowanikwa asina kupfeka mask iyo inobva pamadhora mazana mashanu kusvika pamadhora zvuru makumi matatu nezvitanhatu-ZWL$36 000-kana kugara mujeri kwegore kana kuti faindi nekugara mujeri yakawandisa. Mutori wenhau webepa reMirrior VaDennis Kagonye vanoti kupfeka masiki kwakanaka zvikuru asi vanoti mutongo wekusapfeka masiki wakanyanya. Gweta reMISA Zimbabwe Muzvare Nompilo Simanje vanoti mutemo uyu hauna kunyatsojeka uye unogona kuisa vanhu munjodzi. Vanotiwo Zimbabwe inokoshesa zvemitemo inoomesera vanhu kwete kushanda navo kuti vagadzirise matambudziko avanenge vatarisana nawo. Vaimbove gurukota rezvehutano muhurumende yemubatanidzwa Dr Henry Madzorera vanoti mutongo wakatarwa nehurumende wakanyanya vachiti hurumende inenge yave kuda kutsvaka mari sezvo dzemitero dzave shoma panguva ino yekuti vanhu vari kunzi vagare mudzimba. Dr Madzorera vanoti mamask anonyanya kushanda kana munhu wese akaapfeka . Ongororo yaitwa neStudio 7 inoratidzawo kuti mapurisa anga asinei nevanhu vanga vasina kupfeka mamasiki mumaguta. Vamwe vezvitoro zvikuru zvakaita seOK, TM, Gain neMetro Peech vanga vasinga bvumire vanhu vanga vasina mamask kupinda muzvitoro zvavo asi change chichishamisa ndechekuti vatengi vange vachizobvisa mamask kana vave mukati vachitenga. Vashandi vemuzvitoro vange vakabvisawo mamask avo. Hurumende yakawedzera mazuva ekuti vanhu vagare mudzimba nemasvondo maviri kusvika musi wa17 Chivabvu ichibva yaisa mitemo inosanganisira kupfekwa kwemamask nemunhu wese anenge achifamba paruzhinji. No media source currently available  	https://www.voashona.com/a/vakawanda-voteerera-kurudziro-yehurumende-yekufamba-vakapfeka-mamask-/5404821.html
business	Kubviswa kweRutsigiro rweMari neHurumende muZvimwe Zvitengeswa Kwoomesera Veruzhinji	Zvinhu zvinonzi zviri kuramba zvichiomera veruzhinji munyika kuburikidza nekukwira kwemitengo yezvinonyanyodiwa muhupenyu, zvikuru zvekudya pamwe nemafuta edzimotokari, asi mihoro yevashandi vazhinji isina kwairi kuenda. Izvi zvinotevera kukwira kutanga svondo rino kweupfu zvichitevera danho rinonzi rakatorwa nehurumende rekubvisa rutsigiro rwemari mukutengwa kwechibage negorosi nevanogaya upfu. Rutsigiro urwu rwunonzi rwaibatsira kuti mitengo yezvinhu zvakaita seupfu nechingwa irambe iri pasi, sezvo vanogaya upfu vaiwana dzimwe dzemari dzavanoda kubva kuhurumende. Vachitura hurongwa hwemashandisirwo emari nehurumende mugore rinouya, gurukota rezvemari, Muzvinafundo Mthuli Ncube, vakazivisa kuti hurumende yaizotora danho iri senzira yekuderedza nayo mari yainoshandisa. Asi imwe nyanzvi mune zveupfumi, vachishanda nesangano reLabour and Economic Development Research Institute, Doctor Prosper Chitambara, vanoti danho rehurumende rekubvisa rutsigiro rwemari iri rakatoita kuti zvinhu zvinyanye kuomera veruzhinji. Semuenzaniso, katsaga keupfu hwerudzi rwe roller meal kane huremu hwemakirogiramu gumi kanonzi kakakwira mutengo kubva pamadhora makumi mashanu nemashanu kuenda pamadhora zana nerimwe nemasendi makumi matanhatu nematanhu. Peturu yakakwirawo mutengo kubva pamadhora gumi nemanomwe ane masendi manomwe kuenda pamadhora gumi nemanomwe ane masendi makumi mana nemana parita, kuchitiwo dhiziri richenda pamadhora gumi nemanomwe ane masendi makumi mapfumbamwe parita, richibva pamadhora gumi nemanomwe ane masendi makumi manomwe nemana. Mutewedzeri wemunyori mukuru wesangano revashandi reZimbabwe Congress of Trade Unions, ZCTU, VaThomas Masvingwe, vanoti kukwira kwemitengo uku kuri kuomesera vashandi zvakanyanya nekuti mihoro yavo haisi kufambirana nezviri kuitika mune zveupfumi. VaMasvingwe vanoti mari iri kutambirwa nevashandi haichagoni kuti vararame, vachiti zvose izvi zviri kukonzerwa nehurongwa hwehurumende hwekuvandudza upfumi, kana kuti austerity measures. Izvi zvinotsinhirwawo naDoctor Chitambara, avo vanoti mihoro yevashandi yedonha zvakanyanya zvichienzaniswa nehuremu hwedhora rekuAmerica. Asi vaimbove gurukota rezvemaindasitiri nekutengesera, VaMike Bimha, vanoti hongu, vanhu vangaona sekunge zvinhu zviri kukwira mitengo asi pane zvakawanda zvaikanganisa hupfumi zviri kuedza kugadziriswa nehurumende. Vanoti zvose izvi zvichapfuura zvinhu zvichitogadzikana zvakanaka kwazvo munyika. Panyaya yekuti zvose izvi zviri kuremera vashandi, VaBimha vanoti mhinduro inofanirwa kunge ichibva kuvashandirwi kuti vari kuzviona sei, asi vanoti ibasa revashandirwi kuona kuti vashandi vavo vadzivirirwa kubva mumatambudziko akasiyanasiyana. VaMasvingwe vanoti hupenyu hucharamba huchiomera veruzhinji, zvikuru vashandi, kana mitengo yakaramba ichiita chamurambamhuru pasina ari kuiisa matomu. Vanoti pasvika zvinhu pari zvino pave kutongoda kuti vashandi vagare zvavo kudzimba dzavo, sezvo vasina mari dzekufambisa, pamwe nekuti vatenge chikafu kudzimba. Vakuru vanoti chakatanga ndicho chakachenjedza, nekudaro vakawanda vanoti vari kutarisa mberi vachiyeuka matambudziko akasangana nenyika mumakore a 2007 na 2008, apo veruzhinji vakanonga svosve nemuromo. Kusvika zvinhu zvagadzikana mune zveupfumi, vazhinji vacharamba vachitya mimvuri yavo. No media source currently available 	https://www.voashona.com/a/zimbabwe-economy-commodities-prices-subsidies/5182268.html
politics	VaChamisa Vokurudzira Kunamatirwa kweNyika	Mutungamiri webato guru rinopikisa munyika, reMovement for Democratic Change, MDC, VaNelson Chamisa, vari kukurudzira vana veZimbabwe vari munyika nekunze kwenyika, uye vemakereke akasiyanasiyana, kuti vanamatire nyika, kunamatiranawo pachavo, uye kutsanya kwemazuva manomwe vasati vafunga kutora matanho avangati akakosha mukugadzirisa matambudziko ari munyika. VaChamisa vanoti vari kukurudzira kuti kubva nemusi weMuvhuro 29 Chikunguru kusvika musi weSvondo 4 Nyamavhuvhu, pakati penguva dza 1 na 2 masikati vanhu vasimudze maoko avo vachinamata, vachipira mwoyo yavo kuna Mwari vachimukumbira kuti avape simba, huchenjeri, uye kuvachengetedza kuti vakwanise kubuda mumatambudziko avakatarisana nawo. VaChamisa vanoti vasvika pakukurudzira danho iri nekuona kutambura kuri kuita vana veZimbabwe nekuda kwekushaikwa munyika kwemafuta edzimotokari, magetsi, mapasipoti, kushaikwa kwemabasa pamwe nezvekudya. Vanotiwo vashandi vehurumende, varairidzi, mapurisa nemauto vari kupiwa mihoro isingavakwanire, vachitiwo vari pamudyandigere nevakarwa hondo havachatokwanise kurarama kwacho. VaChamisa vanoti huwori hwadzikawo midzi munyika zvekusvika pakuita serwiyo rwenyika kana kuti national anthem. Mashoko aVaChamisa anouya panguva iyo bato ravo riri kurongawo kutanga neMugovera kuita misangano munyika yose richinzwa zvinofunga vanhu nemamiriro akaita zvinhu munyika mune zvematongerwo enyika pamwe nezveupfumi. VaChamisa vanoti kana bato ravo ranzwa zvichabva muvanhu, ndipo chete parinozokwanisa kuziva matanho ekutora kuenda mberi. Vanoti bato ravo richatorawo mukana wemisangano iyi kuparurawo chirongwa chavo cheRELOAD. No media source currently available  	https://www.voashona.com/a/zimbabwe-politics-nelson-chamisa-national-prayer-week/5016644.html
politics	VaMnangagwa Vanotadza Kuenda kuMusangano weKunamatira Runyararo Munyika	Vedzisvondo vaparura hwaro hwekuti munyika muitwe nhaurirano dzekutsvaga nzira dzekugadzirisa zviri kunetsa munyika. Asi vamwe vashora zvikuru kusauya kwemutungamiri wenyika, VaEmmerson Mnangagwa, avo vatumira sachigaro webato ravo reZanuPF, Amai Oppah Muchinguri Kashiri, kuzovamirira. Zvisineyi nekusauya kwaVaMnangagwa, munyika maratidzo chido chikuru chekugadzirisa matambudziko akatarisana nenyika, apo vakuru vakuru vemachechi pamwe nevatungamiri vezvematongerwo enyika, avo vanosanganisira mutungamiri weMDC, VaNelson Chamisa, mutungamiri weNational Constitutional Assembly, VaLovemore Madhuku, nevamwe , vaungana muHarare pamusangano wekunamatira nyika kuitira kuti nyika ibudirire zvakanaka, uye murusununguko. Munyori weZimbabwe Council of Churches, Reverend Kenneth Mtata, vati musangano uyu ndewekuunza Zimbabwe yose pamwe chete kuitira kuti paitwe hurukuro dzekutsvaga nzira dzekupedza gakava riri munyika. VaMtata vati kunyange hazvo VaMnangagwa vasina kuuya mbune, vafadzwa nekubudirira kwemusangano uyu. VaMtata vati danho repiri ravachatora semakereke ndere kugara pamwe chete naVaMnangagwa naVaChamisa, vokurukura zviri kunetsa munyika. Vachitaurawo pamusangano uyu, VaChamisa vatenda vedzisvondo nekuumba mukana wekuti nyika iite hurukuro dzekupodzana pamwe nekuumba nyika. VaChamisa, avo vasina kuenda kumusangano wakakokerwa naVaMnangagwa neChitatu, vatiwo hazvibviri kuti pasati pave nekuvimbikana, vokokwa kunzvimbo yakarerekera kubato reZanu PF. Mumwe wemadzimai apinda mumusangano wanhasi achibva kuguta reBulawayo, Amai Hingani Mkandla, vati zuva ranhasi ravapa tariro yekuti zvinhu zvinogona kugadzirisika munyika asiwo vati havana kuvafara nekusauya kwemutungamiriri wenyika kumusangano uyu. Vataura pamusangano uyu vakamirira vechidiki, Muzvare Namatai Kwekweza, vatiwo shuviro yavo ndeyekuti panotaurwa zverunyararo pataurwe chokwadi chezvakaitika. Vati zvakakosha kutaura kutyorwa kwakaitwa kodzero dzevanhu, vakatyora kodzero idzi vobvuma, pamwe nekukumbira ruregerero, pasati pataurwa zverunyararo. Vachitaura vakamirira VaMnangagwa, Amai Oppah Muchinguri Kashiri, vati zvaitwa nevedzisvondo zvakanaka huye zvakakosha sezvo zviri kubatsira mukubatanidza vanhu. Vakurudzirawo kuti munhu wese ave nechekuita mukuunza runyararo munyika. Vatiwo hurumende yagara ichishanda nevedzisvondo huye vane tarisiro yekuramba vachishanda navo. Vakurudzira vedzisvondo kuti varambe vachinamatira runyararo nekupodzana kwemaronda munyika. Vedzisvondo vanamatirawo hutungamiriri hwakanaka munyika, kupedzwa kwehuori pamwe nerudo munyika. Musangano uyu wakokerwa nemasangano anosanganisira Zimbabwe Council of Churches, Zimbabwe Catholic Bishops’ Conference, neEvangelical Fellowship of Zimbabwe. No media source currently available  	https://www.voashona.com/a/zimbabwe-president-fails-to-attend-national-prayer-meeting/4777283.html
health	Hurumende Yoronga Kubatira Mitero yeHutano	Hurumende inoti ine hurongwa hwekuparura chirongwa chekuti vanhu vose vange vachiwana mukana wekurapwa kuburikidza nekubhadharisa mitero vari kushanda nevari kuwana mari kukambani yeNational Social Secutiy Authority, NSSA. Izvi zvakabuda pamusangano wakaitwa muHarare neMuvhuro weTripartite Negotiating Forum, TNF. Musangano uyu unounza pamwe chete hurumende, vashandi nevashandirwi. Uyu ndiwo musangano wekutanga weTNF kubva mugore ra2010. Misangano yeTNF yakambomiswa nenyaya yekusawirirana pakati pemapoka matatu aya. TNF yakaumbwa paine chinangwa chekuti nhaurirano dzipe kuti pave nechinangwa chimwe chete munyika pakuyedza kugadzirisa nyaya dzezvehupfumi. Mutungamiri wenyika, VaRobert Mugabe, ndivo vakaparura gwaro reKadoma Declaration muna 2010 iro rinotara zvinangwa zveTNF. Gwaro iri ndiro rine zvibvumirano zvemisangano yeTNF izvi zviri kunetsa kuzadzikisa. Gurukota rezvevashandi, Amai Priscah Mupfumira, vanoti hurongwa hwekuona kuti vanhu vawana hutano kuzadzikisa bumbiro remitemo rinoti vanhu vose vanofanira kuwana mukana wekurapwa.. No media source currently available Sangano revashandi reZimbabwe Congress of Trade Unions, ZCTU, nerevashandirwi re Employers’ Confederation of Zimbabwe, EMCOZ, anoti anotambira nemufaro kutanga kwemisango yeTripartite Negotiating Forum achiti zvichabatsira mukuvandudza hupfumi hwenyika hwaenda kumawaere. Asi masangano EMCOZ neZCTU anoti pari zvino haasi kutambira chirongwa chehurumende chekuti NSSA itungamire hurongwa hwekutora mitero kuvanhu semari ichashandiswa munyaya dzehutano hwevanhu. Mutungamiri wesangano reEMCOZ, VaJohn Mufukari, vanoti misangano yeTNF inobatsira asi havatenderane nenyaya yekubhadhara mari yemitero yezvehutano. Munyori mukuru weZCTU, VaJaphet Moyo, vanotiwo vashandi havana chivimbo neNSSA. No media source currently available  	https://www.voashona.com/a/zimbabwe-economy/2777751.html
politics	VaMnangagwa Votungamira Kuradzikwa kweRimwe Gamba kuHeroes Acre neChitatu	Mutungamiri wenyika vamnangagwa vari kutarisirwa mangwana kutungamira hurongwa hwekuradzikwa kwegamba renyika Brigadier General Retired Benjamin Mabenge kumarinda eHeroes Acre muHarare. Mutumbi waVaMabenge waendeswa kupurazi ravo kuKwekwe nhasi nendege dzeAirforce of Zimbabwe. Munguva yehondo vaizivikanwa nerekuti Freddie Matanga.	https://www.voashona.com/a/6684300.html
health	Vanhu Makumi Masere neVavaviri Vourayiwa neDutumupengo Idai	Vanhu makumi masere nevaviri vashaya parizvino nenyaya yedutumupengo reTropical Cyclone Idai kuManicaland. Asi huwandu uhu huri kutarisirwa kukwira sezvo vanhu vakawanda vasiri kuzivikanwa kuti varipi. Mutungamiri wenyika VaEmmerson Mnangagwa avo vange vamboenda kuUnited Arab Emirates vari kutarisirwa kudzoka kumusha kuti vazoita mubatira pamwe nenyika yawirwa nedutumupengo remvura nemhepo kana kuti Tropical Cyclone Idai. Asi vamwe vanoongorora nyaya dzezvematongerwo enyika nevanhuwo zvavo vari kushora VaMnangagwa kuti vakasimuka munyika kunyangwe hazvo zvange zviri pachena kuti nyika yainge yotarisana nedambudziko redutumupengo. Vanhu ava vari kutumira mashoko kuStudio 7 uye kunyora pamadadendemutande akaita seTwitter neFacebook. Asi vamwe vari kuvatsigira vari kuti vaita zvakanaka kudzoka kumusha uye vari kuUnited Arab Emirates ikoko vakatangawo kutsvaga rubatsiro kuRed Crescent yekunyika iyi. Munyori mukuru bazi rezvekuburitswa kwemashoko VaNick Mangwana vanoti VaMnangagwa vakaenda vasingazive kuti dambudziko iri raizokura uye havasi kudzika vari maoko chete sezvo vakabva vatanga kutsvaga rubatsiro vari kunze. No media source currently available Zvichakadaro mamwe makurukota mana ehurumende anosanganisira VaJuly Moyo, VaPerence Shiri, Doctor Sekesai Nzenza naVaJoel Biggie Matiza vakamboyedza kushanyira nzvimbo dzakaparadzwa nedutumupengo iri. Asi vanonzi vasangana nematambudziko makukutu sezvo kusiri kufambika. Mukuru weCivil Protection Unit VaNathan Nkomo vanoti mauto ari kuyedza napose paanogona kugadzira migwagwa isiri kufambika. No media source currently available Dutumupengo iri rakatanga kuparadza zvinhu kuMozambique musi wa 14 Kurume risati rapinda muZimbabwe richinorova kuChipinge neChimanimani kunyanya richiuraya vanhu nekuparadza zvivakwa. Dzimwe nzvimbo dziri kutarisirwa kusangana nedambudziko iri dzinoti Mashonaland East, Mashonaland Central, Mashonaland West, Masvingo neMidlands. Asi vebazi rezvemamiriro ekunze kana kuti Metrological Services Department vanoti vari kutarisira muguta reHarare nemamwe matunhu eMatabeleland achasanganawo zvishoma nedambudziko remhepo nemvura. 	https://www.voashona.com/a/vanhu-makumi-masere-nevavaviri-vourayiwa-nedutumupengo-idai/4835033.html
business	Amai Prisca Mupfumi neVamwe Voita Misangano muLondon	Gurukota rezvekushanyirwa kwenyika, Amai Prisca Mupfumira, nevamwe vakuru muhurumende, vari muLondon kuBritain kwavapinda musangano wezuva rimwechete we Investment Forum waitrirwa pa London Hilton Canary Wharf iri muCentral London. Musangano uyu wakarongwa neZimbabwe Investment and Development Agency iyo yakaburitsa gwaro neChitatu ichiti chinangwa chemusangano uyu change chiri chekushambadza Zimbabwe nemikana iri munyika munyaya dzezvemabhizinesi nekushanyirwa kwenyika. Vanoongorora nyaya dzezvehupfumi vashoropodza danho rehurumende rikuita rwendo rwune vanhu vakawanda vanobva kuZimbabwe vachienda kuLondon kunokwezva vekunze vachiti misnagano yakadai inogona kurongwa nemuzinda weZimbabwe muBritain. Vanhu ava vanoti Zimbabwe iri parumananzomba sezvo zvisina zvisina kumira zvakanaka munyaya dzemari. Hatina kukwanisa kubata Amai Mupfumira kuti tinzwe tivi ravo. Sachigaro wekomiti yeparamende inoona nezvekushanyirwa kwenyika, Amai Concilia Chinanzvavana vanoti basa ravo sekomiti nderekuona kuti zvirongwa zvebazi rekushanya kwevanhu munyika zvaitwa negwara rakanaka here. No media source currently available 	https://www.voashona.com/a/bazi-re-zvekushanyirwa-kwenyika-rotsvaga-chouviri/4650272.html
politics	VaKasukuwere Vobvisa kuDare Nyaya yeKudzinga Meya weGweru neMakanzura Basa	Dare repamusorosoro reSupreme Court nemusi weMuvhuro rakatambira kubvisa kwakaitwa nemagweta egukurukota rezvekutongwa kwematunhu VaSavior Kasukuwere kwekupikisa mutongo waive wapiwa nedare reHigh Court wekuti kudzinga kwavakaita makanzura eguta reGweru kwaive kusiri pamutemo. Izvi zvinoreva kuti makanzura aya ave kudzoka pabasa. Vatongi vedare repamusorosoro iri vanoti Amai Elizabeth Gwaunza, VaChinembiri Bhunu naVaBharat Patel vakatambira kubviswa kwekupikiswa kwemutongo uku, kana kuti “withdrawal of appeal” mushure mekunge vanzwa kubva kumagweta ainge akamirira VaKasukuwere namagweta ange akamirira makanzura aya. Amai Gwaunza vakaudza dare kuti vainge vatambira kubviswa kwekupikisa mutongo uku sezvo ivo nevamwe vavo vakaona pasina chiri pamutemo chingatadzise kubviswa kwekupikisa mutongo uku. Muna Kukadzi wegore rino dare reHigh Court raive rapa mutongo wekuti kumbomiswa basa kwaive kwaitwa makanzura eguta reGweru naVaKasukuwere kwaive kusiri pamutemo sezvo bumbiro remutemo risingapi gurukota rezvematunhu masimba ekuita izvi. Muna Nyamavhuvhu wegore rapera VaKasukuwere vainge vamisa basa makanzura ose gumi nemasere kusanganisira meya VaHamutendi Kombayi vachivapomera mhosva yekutadza kuita basa nemazvo pamwe nehuwori. VaKombayi nemamwe makanzura gumi vaive vakwira kudare vachipikisa kumiswa basa kwavo uku, asi kusvika pari zvino komiti yevanhu vatatu inotungamirwa naVaTsunga Mhangami ndiyo iri kufambisa mabasa ekanzuru muguta reGweru. Komiti iyi yakadomwa naVaKasukuwere. Magweta aVaKasukuwere vachitungamirwa naVaEphraim Mukucha wekuhofisi yemuchuchisi mukuru wehurumende vange vakumbira kuti dare reSupreme Court ritambire kuti kunyange hazvo VaKasukuwere vaive vaita zvisiri pamutemo vaive vaita izvi senzira yekudzivirira kutadza basa kwavati kwaiitwa nemakanzura eGweru. Asi vatongi vakati hazvaigona kuti vatambire chikumbiro ichi sezvo zviri pachena kuti VaKasukuwere vaive vaita zvisiri pamutemo. Mushure mekubvunzurudzwa kwekanguva, VaMukucha vazoti vawona zvakakodzera kuti vabvise kupikisa kwavo mutongo wakaitwa nedare reHigh Court, dare reSupreme Court rakabva ratambira izvi asi rati VaKasukuwere vabhadhare mari dzose dzine chekuita nenyaya iyi. Magweta emakanzura eguta reGweru VaReginald Chidawanyika, VaEsau Mandipa naVaLeopold Mudisi vakatambira zvakaturwa nedare izvi. Asi VaChidawanyika vaudza Studio 7 kuti pane kuti ritambire zvaitwa nemagweta aVaKasukuwere zvekubvisa kupikisa mutongo weHigh Court, shuviro yavo yange iri yekuti dai dare reSupreme Court rarasa zvachose kupikiswa kwemutongo uku. VaCharles Chikozho vanove mumwe wemakanzura eGweru variwo mutevedzeri wameya vaudza Studio 7 kuti kunyange hazvo pange pave nenguva yakareba nyaya iyi isati yapetwa vafara kuti vave kukwanisa kudzokera kunoita basa ravakasarudzirwa nevagari. Vati havatarisire kuti VaKasukuwere vachadazve kuvatsvagira imwe mhosva. Bato rinopikisa reMDC-T rinogara richichema chema kuti gurukota rezvematunhu rinopindira munyaya dzemafambisirwo emabasa mumakanzuru emumaguta nemadhorobha. Asi VaKasukuwere vanoti vanopindira kana pachiitwa zvehuwori. Asi vamwe vanoti hofisi yavo ndiyo inotopesvedzera zvehuwori mumakanzuru. No media source currently available 	https://www.voashona.com/a/zimbabwe-matongerwo-enyika/3614779.html
politics	America Yozeya Mutemo Wekubvisa Zvirango Zvakatemerwa Vamwe Vakuru muHurumende	Nhengo dzekomiti yedare reseneti rekuAmerica rinoona nezvekudyidzana nedzimwe nyika re Foreign Relations Committee, VaChris Coons vebato remaDemocrats naVaJeff Flake vemaRepublicans vakatura bhiri mudare ravo rakanangana nekuvandudza mutemo weZimbabwe Democracy and Economic Recovery Act kana kuti ZIDERA. Mutemo uyu wakadzikwa nedare reCongress muna 2001 uchitemera zvirango vamwe vakuru vehurumende vaipomerwa mhosva yekutyora kodzero dzevanhu. Asi vakuru muhurumende vanoti vakatemerwa zvirango izvi nenyaya yekuti Zimbabwe yainge yatora mapurazi kubva kuvachena ichipa vatema. Mubhiri ravo VaCoons naVaFlake vanoti kuti zvirango izvi zvibviswe, Zimbabwe inofanira kuita sarudzo dzakachena, kuvandudza hupfumi pamwe nekuremekedza kodzero dzevanhu. Mumwe mugari wemuHarare, Amai Getrude Moyo vaudza Studio 7 kuti zviri kurongwa neparemende yeAmerica zvakanaka chose. Mutauriri we MDC inotungamirirwa naVaWelshman Ncube, VaKurauone Chihwayi, vaudza Studio 7 kuti hapana chakaipa pabhiri rave kuzeiwa nekongiresi yekuAmerica. VaRichard Chimbiri vanoona nezvesarudzo muMDC vaudza Studio 7 kuti zvakakosha kuti America nenyika dzepasi rese dzipe muono wadzo pasarudzo dze muZimbabwe. Vanoongorora zvematongerwo enyika vakazvimirira, VaVivid Gwede,vanoti mutemo urikuda kudzikwa neAmerica wakanaka chose. Vanoti mutungamiriri wenyika, VaEmmerson Mnangagwa vawana mukana wekuzvichenura nekuita sarudzo dzakachena sekuvimbisa kwavo. Murairidzi wepaGreat Zimbabwe Univeristy, VaJoel Mukusha, vanoti kunyange hazvo America iine kodzero yekudzika mutemo wainoda hazvina kunaka kuti iudze dzimwe nyika kuti dzozvitonga sei. Mashoko aya atsinhirwawo nemurairidzi wezvidzidzo zvematongerwo enyika paUniveristy of Zimbabwe, Professor Charity Manyeruke avo vati Zimbabwe inyika yakazvimirira isingafanire kuudzwa zvekuita neAmerica. Vati Zimbabwe ine paramende yayo inogadzira mutemo wayo. Vaenderera mberi vakati hapana chinoshamisa pane zviri kuitika nekuti mapato anopikisa anoda kuti Zimbabwe igare ichiomeserwa pane zvose, zvikuru MDC. Asi veMDC vanoti Zanu-PF ndiyo yakazvigokera moto muziso nenyaya yekutonga nedemo. Vanokokera nhengo dzebato ririkutonga reZanu PF muparamende, VaLovemore Matuke vaudza Studio 7 kuti paramende yekuAmerica yakasununguka kudzika mitemo yainoda. Vatiwo Zimbabwe iri kuronga sarudzo dzakachena dzine vaongorori vekunze. Mutungamiri wenyika VaEmmerson Mnangagwa vakavimbisawo kuti hurumende yavo ichaita sarudzo dzakachena uye vachatambira chero zvichabuda musarudzo. No media source currently available  	https://www.voashona.com/a/zimbabwe-africa-health/4316787.html
business	ZITF Inotanga muBulawayo Vakawanda Vasina Mufaro	Vamwe vagari vemuBulawayo vanoti havachawone kukosha kwegungano remabhizimisi rinoitwa pagore rega rega reZimbabwe Internatiomnal Trade Fair ratanga muguta reBulawayo neChipiri. Vamwe vagari vemuBulawayo vanoti havachawone kukosha kwegungano remabhizimisi rinoitwa pagore rega rega reZimbabwe Internatiomnal Trade Fair kana kuti ZITF, iro ratanga muguta reBulawayo neChipiri. Vamwe vagari vataura neStudio 7 vati gungano reZITF raivapa mukana wekuti vaende nemhuri dzavo kunoona zvakasiyana siyana kuZITF asi vati mamiriro akaita zvinhu munyaya dzezvehupfumi ave kuita kuti vasaona kukosha kwechiitiko ichi. Mumwe weavo vataura neStudio 7 ndemumwe mugari uyo angozvidoma nezita rekuti Amai Tawonga. Amai Tawonga vati ZITF iri kuuya panguva iyo vari kutotemwa nemusoro kuti vabatanidze mari yekubhadharira vana vavo chikoro sezvo zvikoro zviri kuvhurwa svondo rinouya. Mumwewo mugari, Muzvare Clara Moyo, vati vanosiendawo nevana vavo kuTrade Fair asi vati pari zvino zvinhu zvakavawomera, vakatsinhirawo kuti vari mushishi rekutsvaga mari yechikoro yevana vavo. VaTaipanei Mutadza vaimboshandira imwe yaive kambani hombe yaigadzira mbatya muBulawayo asi yakazovhara. VaMutadza vati vaive mumwe wevashandi vekambani iyi vaigara vachienda kuTrade Fair kunoratidza zvinhu zvaigadzirwa nekambani iyi. VaMutadza vanoti ivo semunhu ave kuedza kutangawo kuzvishandira pachavo vega, vanoona gungano reZITF rakakosha sezvo richivapa mukana wekuwana mazano ebhizimisi kune vamwe. Mumashoko avo kuvatapi venhau muBulawayo, sachigaro weZITF, VaBekhithemba Nkomo, vati kunyange hazvo mamiriro ezvehupfumi munyika asina kumira zvakanaka, vari kufadzwa nezviratidzwa zviri pagungano reZITF regore rino vachiti zviratidzwa izvi ndezvemhando yepamusoro kupfuura mamwe makore mashoma apfuura. Gungano reZITF richavhurwa zviri pamutemo nemusi wechishanu uye mutungamiri wenyika yeTogo ndiye achange ari munyarrikani pachiitiko ichi. No media source currently available 	https://www.voashona.com/a/zimbabwe-trade-fair-opens-in-bulawayo/3303790.html
business	Mahofisi eMauto, Mapurisa neVamwe Ovharwa Mvura KuMasvingo neNyaya yeZvikwereti	Kanzuru yeMasvingo yakatanga chirongwa chekuvharira vemabhizimusi nemapazi ehurumende mvura pakati pedhorobha kuti vabhadhare zvikwereti zvavo zvakakura, Godfrey Mtimba anotipa nyaya inotevera. Izvi hazvina kutambirwa zvakanaka nevanoshandira mudhorobha vachiti zvinogona kukonzera kupararira kwezvirwere zvakaita secholera netyphoid mudhorobha sezvo zvivakwa zviri kuvharirwa mvura zvichishandira vanhu vakawandisa. Meya weguta reMasvingo VaCollen Maboke vati vari kuvhara mvura nekuti mapazi ehurumende nevemabhizimusi ndivo vane zvikwereti zvakakura.\n\nVanoona nezvekufambiswa kwemabasa musangano rinomirira vagari reMasvingo United Residents and Rate Payers Alliance kana kuti MURRA, Muzvare Rumbidzai Magurupira, vati kunyange hazvo vasinga kurudziri kusabhadharwa kwemvura nani zvake, kuvhara mvura pakati peguta kunogona kukonzera zvirwere uye kutyora kodzero dzevanhu. Kanzuru yeMasvingo inoti mapazi ehurumende nevemabhizimusi vane zvikwereti zvinoda kusvika mazana maviri nemakumi manomwe emadhora emunyika kana kuti $270 000. Mapazi ehurumende anezvikwereti zvikuru anosanganisira, mauto, mapurisa pamwe nezvipatara. Hatina kukwanisa kubata gurukota rezvekuburitswa kwemashoko Amai Monica Mutsvangwa kuti tinzwe divi ravo panyaya iyi sezvo nharembozha yavo yange isiri kudairwa.  	https://www.voashona.com/a/6626972.html
politics	VaThabo Mbeki Vanoita Hurukuro Nevemakereke MuZimbabwe	Vaimbove mutungamiriri weSouth Africa, VaThabo Mbeki vange vachishanya mu Zimbabwe uko vakasangana nevatungamiriri vemapato ezve matongerwo enyika, kusanganisa mutungamiri wenyika, VaEmmerson Mnangagwa, nemutungamiriri weMDC, VaNelson Chamisa nevamwe. VaMbeki varikuedza kuuyisa mapato aya pamwe chete nemamwe masangano kuti vagare pasi vaite hurukuro pamusoro pemamiriro akaita zvinhu munyika, izvo zvinonzi zvave kunyanya kukanganisa South Africa. VaMbeki vakaitavo musangano nevemakereke. Munyori weZimbabwe Council of Churches, Doctor Kenneth Mtata, vaudza Studio 7 kuti parizvino VaMbeki varikuedza kukurudzira kuti paitwe nhaurirano munyika, kwete kuti ndivo mutongi gava. No media source currently available 	https://www.voashona.com/a/zimbabwe-thabo-mbeki-holds-talks-with-zimbabwe-council-of-churches-kenneth-mtata/5210382.html
health	Nyanzvi yeHutano hwePfungwa Yokurudzira Kutsigirwa kweVarwere vePfungwa neVehukama	Imwe nyanzvi yezvehutano hwepfungwa inoti zvakakosha chose kuti vanhu vane dambudziko rehutano hwepfungwa vapiwe rutsigiro nevanhu vari pedyo navo kuitira kuvabatsira kuti vakwanise kurarama munharaunda dzavagere. Doctor William Guri, avo vanoshanda neboka rezvehutano hwepfungwa kuvana vadiki kuBritain, vanoti basa ravo ndere kupa rutsigiro muzvikoro, kuvana, kuvadzidzisi nekuvabereki, nechinangwa chekuti vana vakwanise kuwana rutsigiro vachiri vadiki kuitira kuti vazokura vakasimba muhutano hwavo hwepfungwa. Doctor Guri vanoti basa rehutano hwepfungwa rinogona kuonekwa nevamwe sebasa risina kukosha, asi ibasa rakaskosha kwazvo rinofanirwa kutsigirwa nedzihurumende pamwe neveruzhinji. Vanoti pane zvakawanda zvinokonzera kuti munhu arware nepfungwa, zvinosanganisira kuomerwa nehupenyu, hurwere hweshuramatongo hweHIV/AIDS, kana kushaya basa chaiko. Doctor Guri vanotiwo ongororo dzavari kusanganawo nadzo dziri kuratidza kuti chirwere chiriko iye zvino ichi che Covid-19, chiri kukonzerawo zvakare kuti vanhu vakanganiswe hutano hwepfungwa kuburikidza nekugara vanhu vakavharirwa mudzimba vasingasangane nevamwe kungava kumabasa, kunzvimbo dzekudyira, kana kumitambo. Vanotiwo murwere weCovid-19 kana akasashanyirwa kuchipatara nehama neshamwari, anogona kukanganisika pfungwa zvakare. No media source currently available 	https://www.voashona.com/a/zimbabwe-diaspora-mental-health-doctor-william-guri/5540503.html
politics	VaKasukuwere Vanombomisa Basa Makanzura eBulawayo	Gurukota rinoona nezvematunhu VaSavior Kasukuwere vakambomisa basa makanzura mashanu eguta reBulawayo kusanganisira mutevedzeri wameya uye vari kanzura weWard 5 VaGift Banda. Makanzura aya ari kupomerwa mhosva yekuita zvehuwori. Vamwe vamiswa basa pamwechete naVaBanda ndaVaCharles Moyo vanove kanzura weWard 9, VaMazama Dube veWard 25, VaJames Sithole weWard 7 pamwe naVaReuben Matengu vanove kanzura veWard 21. Vamwe vamiswa basa pamwechete naVaBanda ndaVaCharles Moyo vanove kanzura weWard 9, VaMazama Dube veWard 25, VaJames Sithole weWard 7 pamwe naVaReuben Matengu vanove kanzura veWard 21. VaKasukuwere vanonzi vazivisa kuti vatora danho iri mushure mekunge vaona kuti kanzuru yeguta reBulawayo haisi kutevedzera mutemo mukufambiswa kwemabasa. Vanonzi vatiwo ibasa ravo rekuona kuti zvinhu zvagadziriswa mukanzuru iyi. Vatiwo zvinokanganisa kuona kuti mukati memakanzura makumi maviri nevapfumbamwe vashanu chete ndivo vasiri kuita zvehuwori. Asi bato reMDC T, rinove rine nhengo dzamiswa basa idzi, rinoti riri kuongorora nyaya iyi riine chinangwa chekutorera VaKasukuwere matanho akakodzera nezvavaita izvi. Mutauriri webato iri VaObert Gutu vanoti bato ravo rine humbowo hwekuti VaKasukuwere vari kuda kuparadza makanzuru ose ari pasi pebato reMDC T, vachiti vakazivisa izvi pavakatora bazi rezvekutongwa kwematunhu. Studio 7 yakundikana kubata VaKasukuwere kuti tinzwewo divi ravo panyaya iyi. No media source currently available 	https://www.voashona.com/a/zimbabwe-politics-bulawayo-council-kasukuwere/3516826.html
health	Hurumende Inoti Hapana Mwana weChikoro Afa neCovid-19 Kunyangwe Vakawanda Vabatwa neChirwere Ichi	Mukuru anoona nezvekudzivirirwa kwechirwere cheCovid-19 munyika Dr Agnes Mahomva vanoti kunyangwe huwandu hwevana vechikoro vari kubatwa neCovid-19 huri kuramba huchikwira, hapana mwana ati afa nechirwere ichi kusvika parizvino. Vana vechikoro mazana masere nemakumi mapfumbamwe kana kuti 839 vabatwa nechirwere cheCovid-19 mumavhikimnaviri adarika chete. Pavanhu zana nemakumi manomwe nevaviri vakabatwa nechirwere ichi nemusi weSvondo, makumi maviri nemumwe vana vechikoro. Izvi zvasiya vabatwa nechirwere ichi kubva zvachatanga kupararira vave zviuru mazana maviri zvine makumi matatu nemashanu nemazana mapfumbamwe nemakumi manomwe nemashanu kana kuti 235 975. Nemusi weSvondi bazi rezvehutano rinoti hakuna munhu akafa nechirwere ichi zvasiya vafa nacho vachingori zviuru zvishanu nemazana matatu nemakumi mapfumbamwe nevana kana kuti 5 394. Bazi rezvehutano rinotiwo vanhu mamiriyoni mana nezviuru mazana matatu zvine makumi mashanu nezvishanu nemazana mashanu nemakumi masere kana kuti 4 355 580 vabayiwa nhomba yekutanga yeCovid-19. Vanhu vabayiwa nhomba kaviri vave mamiriyoni matatu nezviuru mazana matatu zvine makumi masere nezvipfumbamwe nemazana mashanu nemakumi mapfumbamwe nevanomwe kana kuti 3 389 597. Vanhu vabayiwa nhomba katatu vave zviuru zana nemakumi maviri zvine mazana matanhatu nemakumi manomwe nevatatu kana kuti 120 673. Bazi rezvehutani rinoti rine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshanda zvakanaka. Hurumende yave kukurudzirawo kuti vana vane makore gumi nemaviri kuti vabayiwe nhomba zvanzi naDr Mahomva zvinogona kubatsira kuti vana vakawanda vasabatwe neechirwere ichi.	https://www.voashona.com/a/6462598.html
business	IMF Yorumbidza Zimbabwe Pakurwisa Huwori	Mutevedzeri wemukuru weInternational Monetary Fund kana kuti IMF Amai Antoinette Sayeh, vanoti Zimbabwe iri pakati penyika dzemuAfrica dziri kuyedza kudzika hurongwa hwakanangana nekuona kuti hupfumi hwenyika huri kubatsira munhu wese senzira yekuderedza huori nenhamo munyika. Asi vamwe vanopikisa vanoti hurumende inongodzika mitemo asi hapana zvainozoita kuitevedzera. Vachivhura zviri pamutemo musangano wemazuva maviri wekusimudzira hutongi hwejekerere uye kurwisa huwori weHigh-Level Conference on the Promotion of Good Governance and Fight Against Corruption muguta reGaborone nhasi, mutevedzeri wemukuru weIMF, Amai Antoinette Sayeh Antoinette vati Zimbabwe imwe yenyika dziri kuyedza kudzika hurongwa hwakanangana nekurwisana nehuwori. Vaenderera mberi vachiti vatungamiriri vemuAfrica, kusanganisira VaEmmerson Mnangagwa, vari kuita zvese zvavanogona maringe nekuti zviwanikwa zveveruzhinji zvishandiswe nemazvo. Amai Sayeh vati nyika dzinoti Botswana, Zimbabwe, Mauritius pamwe chete neGhana dzakagadzira hurongwa hwakanaka hwekugadzirisa hupfumi kunyanya munyaya dzemari dzisina kuchena kana kuti money laundering muchirungu. Muhurukuro neStudio7 kumucheto wemusangano uyu, mukuru muchikamu chekuferefeta mabasa emari inogona kuzoshandiswa mumabasa ehutororo nezvimwe zvisiri pamutemo kana kuti Financial Intelligence Unit munyika, VaOliver Chiperesa, avo vapinda mumusangano uyu, vanoti IMF yabaya dede nemukanwa mukupembedza kwayo Zimbabwe. Kubva zvakaumbwa chikamu ichi munyika, VaChiperesa vati vakawanda vasungwa. Asi nyanzvi munyaya dzezvehupfumi musangano reLabour and Economic Development Research Institute of Zimbabwe, VaProsper Chitambara vanoti hurumende yakafanira kudzikisa gejo mukuona kuti mitemo yakadzikwa iri kushanda nemazvo. Masangano anorwira kodzero dzevanhu nemamwe mapazi eUnited Nations anoona nezvemafambisirwo emari ari kupomerawo hurumende yeZimbabwe mhosva yekushandisa mitemo yakaita seweFinancial Action Task Force wekuona kuti mari hadzipinde nemunyika kunobatsira zvikwata zvinopfurikidza mwero kudzvinyirira masangano akazvimirira oga. Mukuvandudza mutemo weFATF uye Zimbabwe yakabva yati yave kuvandudza mutemo unoona nezvemashandiro emasangano akazvimirira wePrivate Voluntary Organization Act izvi zviri kushorwa nevanorwira kodzero dzevanhu. Hurumende inoti hayo iri kurwisa huori ichipa muenzaniso wekukandwa mujeri svondo rakapera kwaAmai Petronella Kagonye, avo vaimbowe gurukota rezvevashandi, vawanikwa vaine mhosva panyaya yekuba malaptop. Pane vanhu vakati wandei vanosanganisira vaimbova gurukota rezvematunhu VaIgantious Chombo pamwe nevaimboiva gurukota rezvevashandi , Amai Prisca Mupfumira vachine nyaya dziri mumatare vachinzi vakashandisa masimba avo zvisirizvo pavaiva muhurumende. No media source currently available 	https://www.voashona.com/a/6615746.html
business	Chizvarwa cheZimbabwe Choshura Mare neKurima Bindu muSouth Africa	Chimwe chizvarwa cheZimbabwe chiri muSouth Africa chiri kushura mare nekurima miriwo yendudzi dzakasiyanasiyana, izvo zvave kuchipa raramo yachakanga chisingatarisire muhupenyu hwacho mushure mekumboomerwa nezvinhu munyika iyi. VaLeonie Kuchakanya, avo vane makore makumi matatu ekuberekwa, vanoti vakafunga kutamba nevhu mushure mekunge vaona kuti zviroto zvemafuro manyoro vari muSouth Africa zvakanga zvisiri kubereka michero. VaKuchakanya, avo vanobva kuMasvingo asi vakakurira mumusha weOld Highfield muHarare, vanoti pavakapinda munyika iyi vaive netarisiro yepamusoro sevakawanda vanobva kuZimbabwe, asi izvi handizvo zvakaitika, izvo zvakazoita kuti vashande mabasa akawanda asi hazvina kugadzirisa matambudziko avo. Vaona kuti zvinhu zviri kuramba kubatana, vanoti vakazofunga kuedza mamwe mabhindauko izvo zvakazoita kuti muna 2016 vatsvage nzvimbo yekurima muPretoria, uko vakawana gombo ravakatotanga kugobora voga. Mushure memakore mashanu, VaKuchakanya vanoti vave kudya cheziya ravo sezvo vave mumwe wevarimi vepamusoro vari kuwanisa vanhu muriwo wendudzi dzinosanganisira makabheji, tsunga, hanyanisi, matomati nezvimwe zvakawanda. Vanoti vanhu vanotenga zvirimwa zvavo vanobva muPretoria nenzvimbo dzakapoteredza, kusanganisirawo neguta reJohannesburg, uko vakawanda vanobva vachinohodha zvekuzotengesawo mberi. Asi VaKuchakanya vanoti hausi mutserendende nguva dzose mubasa ravo sezvo vari kusangana nedambudziko guru rembavha dziri kuvashanyira dzichifunga kuti vari kuchengeta mari mumba. Vanotiwo munguva ino yechirimo vanosangana nedambudziko remvura, izvo zvinoita kuti vade kuisa bhohoro kana mukana wacho wawanikwa. Vanokurudzirawo zvizvarwa zveZimbabwe zviri kunze kwenyika kuti zvishande nesimba kunyange munguva yekuomerwa, pane kuti zvitsvage ruramo kuburikidza nekuita mabasa erima. No media source currently available 	https://www.voashona.com/a/zimbabwe-diaspora-vegetable-farmer-leonie-kuchakanya-pretoria/5594628.html
politics	ZCTU Yave neHutungamiri Hutsva	Sangano revashandi reZCTUmukupera kwesvondo rakadoma hutungamiri hutsva, hwakatsiva hwaivepo hwaitungamirwa naVaGeorge Nkiwane. Vakadomwa kutora chigaro chemutungamiri ndiVaPeter Mutasa, vaine vatevedzeri vavo vatatu vanoti Amai Florence Taruvinga, VaJohn Chirenda naVaJuniel Manyere. VaJaphet Moyo, vanove munyori mukuru wesangano iri vakaramba vari pachigaro chavo, asi vave nevatevedzeri vatsva vanoti VaSylvester Mutindindi naVaThomas Masvingwe. Mubati wehomwe akadomwa ndiVaLovemore Mangwarati kuchitiwo dzimwe nhengo dzekomiti kana kuti maTrustee vari VaReason Ngwenya, VaRwatipedza Chigwagwa naVaNyasha Benza. VaMoyo vaudza Studio 7 kuti temu yechikwata chaVaNkiwane yakanga yakwana izvo zvakaita kuti sangano ravo ritevere bumbiro remitemo richisarudza humwe hutungamiri. Vanoti chikwata chitsva ichi chichaendesa mberi basa ranga richiitwa nehutungamiri hwakasiya basa. No media source currently available  	https://www.voashona.com/a/zimbabwe-politics-shona-zctu/3534879.html
health	Vaive Mukuru weBulawayo Polytechnic Engineer Mabasa Vakashaya neCovid-19 Voradzikwa	Mukuru wechikoro cheBulawayo Polytechnic Engineer Gilbert Mzenzi Mabasa avo vakashaya nemusi weChishanu nechirwere cheCovid-19 kuArundel Hospital chiri pe kuUnited Bulawayo Hospital’s vakaradzikwa nemusi weSvondo kuBulawayo kumarinda eAthlone. Vachitaura nebepanhau reSunday News, gurukota rezvedzidzo yepamusoro Muzvinafundo Amon Murwira vati VaMabasa munhu ainge ari mbariro munyaya dzedzidzo sezvo ainge akazvipira kuvandudza dzidzo munyika uye nyika yarasikirwa zvikuru. Engineer Mabasa vaizivikanwa zvikuru nerekuti “The Teacher” semunhu aida kudzidzisa vanhu zveshoko raMwari nehupenyu. Vange vave nemakore makumi matanhatu nemashanu ekuberekwa. Vakazivisa musi wa 6 Nyamavhuvhu kuti vainge vabatwa nechirwere cheCovid-19. VaMabasa vasiya mudzimai nevana vatanhatu. Mumwe akashanda naEngineer Mabasa inhengo yeparamende yeMDC Alliance yaive sachigaro wedzidzo VaDaniel Molokele. Zvichakadaro, bazi rezvehutano rinoti nemusi weMugovera vanhu gumi nevatanhatu vakafa nechirwere cheCovid-19 zvasiya vafa nacho kubva zvachatanga kupararira vave zviuru zvina nemazana matatu nemakumi mapfumbamwe kana kuti 4, 390. Vanhu zana nemakumi matatu nemumwe vakabatwa nechirwere ichi zvasiya vabatwa nacho kubva zvachatanga kupararira vave zana rezviuru nemakumi maviri nemana zvine mazana matatu nemakumi matanmhatu nemanomwe kana kuti 124, 367. Vanhu mazana maviri nemakumi maviri nevatanhatu kana kuti 226 vakapora kubva kuchirwere ichi zvasiya vapora vave zana rezviuru negumi nemazana manomwe nemakumi manomwe nemashanu kana kuti 110, 775. Bazi rezvehutano rinoti vanhu miriyoni imwe chete nezviuru mazana mashanu zvine makumi mapfumbamwe nemakumi matanhatu nemazana matatu nemakumi masere nemumwe kana kuti 1, 596 381 vabayiwa nhomba yeCovid-19 kapiri sezvinotarisirwa. Vabayiwa nhomba kekutanga vave mamiriyoni maviri nezviuru mazana mashanu negumi nematanhatu zvine mazana matatu nemakumi mashanu nematatu kana kuti 2, 513, 353. Hurumende inoti ine hurongwa hwekubaya vanhu mamiriyoni gumi nhomba kutin inyatsoshanda zvinotarisirwa kudzivirira kuparira kwechirwere cheCovid-19. No media source currently available 	https://www.voashona.com/a/vaive-mukuru-webulawayo-polytechnic-engineer-mabasa-vakashaya-necovid-19-voradzikwa/6077990.html
health	Huwandu hweVanhu Vari Kubatwa neCovid-19 Hworamba Huchikwira	Hurumende yakazivisa neChitatu kuti huwandu hwevanhu vabatwa ne Covid-19 munyika hwakakwira kusvika pachiuru nemakumi masere nevapfumbamwe kana kuti 1 089, zvichitevera kuwanikwa kwevamwe vanhu makumi maviri nevashanu vaine chirwere ichi. Vanhu vakavhenekwa chirwere ichi nezuro vanosvika zviuru zviviri nemazana matanhatu negumi nevaviri, kana kuti 2 612. Vanhu vakanga vapora kubva kuchirwere ichi kusvika nezuro vaive mazana matatu nemakumi mapfumbamwe nevashanu kana kuti 395, uye vashaya vachiri makumi maviri. Mumwe chiremba, Dr Edgar Munatsi, avo vari ku Britain, vanoti dambudziko rekukwira kwehuwandu hwevanhu vave kuwanikwa vaine chirwere ichi, zvikuru muvanhu vagara vari munyika, richanetsa kudzivirira nekuti vanhu vanga vasiri kutevera zvakadzama mitemo yekuvhara kumeso pamwe nekugeza maoko. No media source currently available	https://www.voashona.com/a/zimbabwe-dr-munatsi-explains-spreading-covid-19-infections/5504969.html
politics	Bato reCCC kuMasvingo Ropomera Zanu PF Mhosva yeKumanikidza Masabhuku Kutinha Vanhu Kunovhota muSarudzo yeBy-Election kuWard 21	Bato Rinopikisa reCitizens’ Coalition for Change, CCC, riri kupomera bato reZanu PF mhosva yekumanikidza masabhuku kuti atungamirire vanhu vavo kundovhotera bato riri kutonga iri musarudzo ye by election iri kuitwa ku Ward 21 kuMasvingo West neMugovera. Bato reCCC, iro riri kumirirwa naVaOnias Mawarire, richange richitatsurana neZanu PF, iyo inenge ichimiririrwawo naVaChenjerai Mumbire. Mamwe mapato anopikisa akaita seMDC inotungamirirwa naVaDouglas Mwonzora, akatadza kupinda musarudzo idzi zvakasiya makwikwi ari pakati pe Zanu PF neCitizens’ Coalition for Change chete. Vatsigiri veCCC mu Ward iyi vanoti vechidiki veZanu PF pamwe nevatungamiriri vavo vaitenderera svondo rino mumaruwa vachiudza sabhuku wega wega kuti aende nevanhu vake kusarudzo iyi vachiti anenge aramba vaizoona zvekuita naye. Vechidiki ava vanonzi vaivimbisa kuti bato ravo rine mazita evanhu vose vari mumabhuku uye munzvimbo dzekuvhotera nekudaro vakakundwa kucharohwa vanhu uye kunyimwa chikafu cherubatsiro rwunopiwa. Vari kumirira CCC musarudzo iyi, VaMawarire, vaudza Studio 7 kuti bato rinotonga reZanu PF rakaudza masabhuku kuti vadzinge avo vanenge vasina kurivhotera kana rakangokundwa musarudzo. Mumwe mutsigiri weCCC, VaGift Mapondera, vanoti nekuda kwezvirikuitwa neZanu PF kumasabhuku vamwe vatsigiri vave kutotya kuzodzingwa mumabhuku kana kurohwa nekudaro vachatopedzisira vavhotera bato ravasingadi. Vanoti nyaya dzekutyisidzirwa idzi dzakawedzera svondo rino sezvo zuva resarudzo raswedera, asi vanoti uku kutyora kodzero dzevanhu. Vemasangano anorwira kodzero dzevanhu muMasvingo vanoti kushandiswa kuri kuitwa madzishe nemadzimambo nebato rinotonga kutyora mutemo nekuti bumbiro remutemo wenyika haribvumidzi kuti madzishe nemasabhuku vaite zvematongerwe enyika. Hatina kukwanisa kunzwa kubva kumadzishe ari munzvimbo iri kuitirwa sarudzo iyi, kanawo mutungamiri wemadzishe munyika VaFortune Charumbira. Asi sachigaro veZanu PF mudunhu reMasvingo, VaRobson Mavhenyengwa, vati ivo vanoshanda nemadzishe asi havavamanikidzi kuvhotera bato ravo uye vanotarisira kukunda zvine mutsindo musarudzo yamangwana iyi. Asi munyori anopona nezvesarudzo muMasvingo mubato reCCC, VaGodfrey Madzikanda, vati Zanu PF yave kusimbirira kumanikidza masabhuku nekuti inoziva kuti vanhu havachaidi. Vati vanotarisira kukunda musarudzo iyi kunyange vanhu vakatyisidzirwa nekuvimbiswa kunyimwa chikafu munguva yenzara. Sarudzo ye by-election iyi iri kuitwa mushure mekushaya kwevaiva kanzura we Ward 21 VaTinago Mupinga, vaive vebato reZanu PF, muna Kurume gore rino. No media source currently available 	https://www.voashona.com/a/6632151.html
politics	Mutungamiri weAmerica, VaBiden, neMutungamiri weChina VaXi, Vanoita Nhaurirano Pamusoro peHondo yeRussia neUkraine	Mutungamiri weAmerica, VaJoe Biden vataura nemutungamiri weChina VaXi Jinping neChishanu, zuva rimwe chete mumwe mumiriri mukuru muhurumende yavo azivisa kuti Washington ine chokwadi chekuti Beijing iri kuda kubatsira mune zvechiuto kupinda kweRussia muUkraine. Mashoko abva kuWhite House anoti musangano pakati pevatungamiri vaviri ava, uyo waitwa parunhare uye unowe wekutanga pakati pevaviri ava kubva pakapinda Russia muUkraine, watora maawa maviri. Nemusi weChina gurukota rezvekudyidzana nedzimwe nyika muAmerica VaAntony Blinken vakatsinhira mashoko eanhau akabuda kutanga kwesvondo rino ekuti China ingangopindira kunobatsira Russia. “Tiri kushushikana nekuti vari kuronga kubatsira Russia nezvikwanisiro zvechiuto zvekushandisa muUkraine,” vakadaro VaBlinken vachiudza vatori venhau. Havana kupa humbowo hwezvipomerwa izvi, izvo Moscow neBeijing vakaramba. Vachitsinhira zvakataurwa nevamwe vakuru-vakuru, VaBlinken vakayambira Beijing kuti inotarisana nedambudziko gukutu kana yakabatsira hondo yaVaPutin kunyange vasina kujekesa kuti zvii zvinozoitika. Zvichakadaro, mashoko aburitswa neBeijing pamusoro pehurukuro yevatungamiri vaviri ava anoti VaXi vavimbisa VaBiden kuti nyika yavo haina chido chekupindira muhondo iri muUkraine. “Mutungamiri VaXi vaburitsa pachena kuti China haidi kuona zvinhu zvichisvika pazviri muUkraine,” gwaro raburitswa razivisa kudaro. “Mativi ose anofanirwa kutsigira Russia neUkraine kuti dziite nhaurirano.” Bejing yakamboti mashoko ekuti iri kutsigira Moscow akanangana nekuda kunzvenga chokwadi. 	https://www.voashona.com/a/6491609.html
politics	Mutungamiri weSangano reYARD, VaMliswa Vanoburitswa neDare muHusungwa	Mukuru wesangano revechidiki reYouth Advocacy for Reform and Democracy, YARD, VaTemba Mliswa, avo vakasungwa neSvondo kuEsigodini mudunhu reMatabeleland South, vakamiswa pamberi pedare redzimhosva kuEsigodini kwakare vachipomerwa mhosva yekutyora mutemo wePublic Order and Security Act kana kuti POSA. Gweta raVaMliswa, VaLizwe Jamela vanoshanda nesangano reZimbabwe Lawyers for Human Rights vanoti mutongi wedare aona zvakakodzera kuti VaMliswa vatongwe vachibva kumba kwavo vasina kubvisiswa mari yechibatiso. “VaMliswa vakasungwa nezuro (Svondo) vaine vamwe vavo 23 vavaifamba navo, vachibva kuBulawayo vakasvika kuEsigodini vakati regai timbotura zvedu mafemo, vavane zvekudya sezvo aive masikati, vachibva vatonzi watove musangano,” VaJamela vanodaro. Vanoti vakabva vasungwa vari makumi maviri nevana vachipomerwa mhosva yekuita musangano vasina kutanga vapiwa mvumo. VaJamela vanoti VaMliswa dzimwe nhengo makumi maviri nenhatu dzeYARD idzi dzakazoregwa dzisina mhosva yadzakapomerwa, kukasara VaMliswa, avo vakarara usiku humwechete muchitokisi chemapurisa. VaJamela vanoti VaMliswa vanzi vadzoke mudare musi wa 22 Chikumi. Vasati vasungwa, VaMliswa vanonzi vakambonetsana nemumwe kanzura mudunhu iri, VaPatson Sibanda, avo vaiti VaMliswa vakanga vavazvidza zvikuru nekuita musangano mudunhu ravo vasina kutanga vavakumbira mvumo kana kuvazivisa. No media source currently available 	https://www.voashona.com/a/zimbabwe-politics-mliswa-yard-esigodini/3352231.html
politics	Kurwisana Pakati peMauto eUkraine neRussia Kunonzwikwa muGuta Guru reUkraine reKyiv	Kuputika kwemabhambu pamwe nekurira kwepfuti kunonzi kwanga kuchinzwikwa neMugovera muguta guru reUkraine, reKyiv, apo mauto eRussia nemauto eUkraine akanga achirwira kuti guta guru iri rive pasi pavo. Vakuru veguta reKyiv vanonzi vadzika mutemo unorambidza kufambafamba kwevanhu kubva nenguva dza 5 manheru kusvika nenguva dza 8 mangwanani ezuva rinotevera. Vakuru muhurumende yeUkraine vari kukurudzira zvizvarwa zvenyika iyi kuti zvibatsire kudzivirira guta reKyiv kubva kumauto eRussia. Kamba yemauto iri muguta guru iri yarwiswa asi mauto eUkraine anoti kurwiswa uku kwadzivirirwa. Chimwe chivakwa chemuturikidzwa chiri muguta guru iri charwiswawo mambakwedza. Gurukota rinoona nezvekudyidzana nedzimwe nyika muUkraine rati chivakwa ichi charohwa nechombo cheRussia. Mumwe mushandi anonunura vanhu munjodzi audza sangano renhau Associated Press kuti vanhu vatanhatu vakuvadzwa mukurwiswa nechombo chemuchadenga uku. Mifananidzo yepamavhidhiyo inoratidza kuti chivakwa ichi chaparadzwa zvakanyanya , zvikuru mumipanda yepamusoro. Mutungamiri weUkraine, VaVolodymyr Zelenskyy vakanga vayambira kuti kurwiswa kweKyiv kwaizowedzerwa neMugovera, vakati guta guru iri raida kudzivirirwa vachiti havangarasikirwi naro. VaZelenskyy vanyorawo padandemutande reTwitter kuti vataura nemutungamiri weFrance VaEmmanuel Macron, vachiti zvombo nezvikwanisiro kubva kune vavanodyidzana navo zviri munzira kuenda kuUkraine. Ukuwo, gurukota rezvekudyidana nedzimwe nyika muRussia rati mauto eRussia atora guta riri kuchamhembe kwakadziva kumabvazuva kweUkraine reMelitopol. Vakuru vakuru muAmerica pamwe nenyika dzekumawirira vanoti hurongwa hwemauto eRussia hwekufora achipinda muKyiv nemamwe maguta senzira yekudimura nekuparadza hurumende yeUkraine hunenge hwadzikira mutsindo. MuKyiv, VaZelenskyy vasarudza kukurudzira nyika yavo, vachiramba runyerekupe rwekuti vatiza guta iri vachisimbisa kuti ivo nevamwe vakuru vehurumende vachirimo vose vachidzivirira rusununguko rwavo nenyika yavo.	https://www.voashona.com/a/6460703.html
business	Hurumende Inoramba Mashoko eKuti iri Kuparura Mari Itsva yeNyika Svondo Rino	Hurumende pamwe nagavhuna vebhanga guru renyika reReserve Bank of Zimbabwe, Doctor John Mangudya, varamba mashoko ekuti nyika iri kuparura mari yayo svondo rino. Zvichitevera mashoko aburitswa padande mutande reTwitter nevakambove gurukota rezvemari muhurumende yemubatanidzwa, VaTendai Biti, ekuti svondo rino hurumende iri kuparura mari yenyika itsva, Doctor Mangudya vanoti vanhu havafanirwe kuteerera mashoko enhema akadai, ayo vanoti anokanganisa zvinhu mune zveupfumi. Doctor Mangudya vanoti Zimbabwe haina hurongwa hwakadaro munguva pfupi inotevera. Ukuwo, bazi rezvekuburitswa kwemashoko raburitsawo mashoko ekuramba nezvehurongwa uhwu, richiti hurumende iri kushushikana zvikuru nemanyepo ari kutenderedzwa nemamwe mapoka ezvematongerwo enyika ekuti nyika iri kuparura mari yayo svondo rinouya. Aka hakasi kekutanga kuti hurumende inzi iri kuda kuparura mari itsva. Masvondo mashoma adarika mashoko aya akamboduawo zvakare, zvikuru mumadandemutande. Asi mwedzi wapera gurukota rezvemari, Muzvinafundo Mthuli Ncube vakazivisa kuti nyika isunge dzisimbe sezvo paine hurongwa hwekuparura mari itsva yenyika mukupera kwegore rino. No media source currently available   	https://www.voashona.com/a/zimbabwe-currency-rbz-mangudya-new-currency/4782190.html
politics	Dare Rinoti Nyaya yeKuri Kudhindwa Magwaro eKuvhotesa Inzwikwe Chimbichimbi	Dare repamusoro ratura mutongo wekuti nyaya yekutengwa kwebepa rinogadziriswa gwaro rekuvhotera pamwe ne ink ichashandiswa pakuvhota musarudzo dzemwedzi unouya inzwikwe nechimbichimbi. Mutongi wedare repamusoro, VaPisirayi Kwenda, vatura mutongo uyu panyaya yakakwidzwa kudare nemutungamiri wePeople’s Democratic Party, PDP, VaTendai Biti, pamwe nemutauuriri webato iri, VaJacob Mafume, vachiti inzwikwe musi wa 30 mwedzi uno usati wadarika. VaBiti naVaMafume vakaenda kudare repamusoro vachida kuti komisheni inoona nezvesarudzo yeZimbabwe Electoral Commission, kana kuti ZEC, iise pajekerere nyaya yekutengwa kwebepa richagadziriswa mapepa ekuvhotesa pamwe ne ink ichanyikwa zvigunwe nevanhu vanenge vavhota musarudzo dzemwedzi unouya. Gweta raVaBiti naVaMafume panyaya iyi, VaJeremiah Bhamu, vaudza dare kuti nyaya iyi inofanira kunzwikwa nechimbichimbi sezvo mutungamiri wenyika, VaEmmerson Mnangagwa, vakatotara zuva resarudzo uye vachakwikwidza musarudzo idzi vachitarisirwa kusvitsa mazita avo kudare rinotambira mazita evachada kukwikwidza musarudzo idzi re nomination court neChina. Mumapepa ari pamberi pedare, VaBiti naVaMafume vanoti kutengwa kwebepa richagadziriswa mapepa ekuvhotesa kunofanira kuitwa zviri pachena kuitira makambani ose anokwanisa kutengesera ZEC bepa iri awane mukana wakaenzana uye zvinhu zvichiitwa zviri pachena kwete zvakaitwa neZEC kuti yakangofuma yave kutaura kuti bepa iri richabva kune imwe kambani iri kuSouth Africa yaisiri kubudira veruzhinji pamwe nevemapato ezvematongerwo enyika pachena. Gweta reZEC, VaTawanda Kanengoni, vabvuma kuti nyaya iya inzwikwe nechimbichimbi pasina kupikisana naVaBamu. Zvichakadai, mapato mazhinji ari kuda kukwikwidza musarudzo dzegore rino aswera achimhanya-mhanya kuti aendesa mapepa awo ku nomination court iyo ichagara mangwana mumatunhu ose emunyika mangwana. No media source currently available Zvichakadai, matare awanawo vaimbova gurukota rezvematunhu, VaSaviour Kasukuwere, vasina mhosva pamhosva yavanga vachipomerwa yekubuda munyika zvisiri pamutemo. Mutongi wedare ramejasitiriti, Amai Josephine Sande, vatura mutongo wekuti vaimbova gurukota rezvematunhu, VaSaviour Kasukuwere, avo vanga vachipomerwa mhosva yekubuda munyika zvisiri pamutemo, havana mhosva yavakapara. Mutongi wedare ati makasha embumburu dzakashandiswa dzakawanikwa kumba kwaVaKasukuwere pamwe nekuboorwa kwemadziro pamwe nekupwanyika kwakaitwa mahwindo emba yavo kwakakonzerwa nekuridzwa kwakaitwa pfuti munguva yeOperation Restore Legacy zvakazoita kuti vaimbova mutungamiri wenyika, VaRobert Mugabe, vasiye basa, zvinoratidza kuti hupenyu hwaVaKasukuwere hwakange hwave panjodzi. Mutongi wedare aenderera mberi achiti nehupfumi huna VaKasukuwere uye semunhu anofamba nepasipoti yevanhu vanoremekedzwa, kana kuti diplomatic passport, hazvaikodzera kuti VaKasukuwere vangobuda munyika zviri kunze kwemutemo pasina chikonzero chakati tsvikiti. VaKasukuwere vati vafara zvikuru nemutongo waturwa nedare. VaKasukuwere ndevamwe vemakurukota ehurumende akatiza munyika pakaitwa chirongwa che Operation Restore Legacy nemasoja achitungamirwa nemukuru wawo panguva iyi, VaConstantino Chiwenga, avo vakazoitwa mutevedzeri wemutungamiri wenyika mushure mekunge VaMugabe vapidigurwa. VaKasukuwere vakazodzoka munyika mwedzi wapera mushure mekupedza mwedzi mitanhatu vari kunze kwenyika kwavakaenda muhupoteri. No media source currently available 	https://www.voashona.com/a/zimbabwe-high-court-rules-lower-court-to-hear-voting-paper-issue-before-monthend-tendai-biti--jacob-mafume-jeremiah-bhamu/4437355.html
politics	Vanhu Voratidzira muHarare Vachirwisana neMapurisa	Zvinhu zvinonzi zvafuma zvakaita manyama amire nerongo muHarare nenzvimbo dzakapoteredza sezvo vemakombi nevanhuwo zvavo vari kurwisana nemapurisa. Zvinonzi pane bata murefu bata mupfupi munzvimbo dzakaita seHatfield, Epworth, Ruwa, Zimre Park, Mabvuku neTafara. Vanhu vakawanda vanonzi vatotadza kuenda kumabasa nekuda kwekurwisana uku. Mapurisa ari kukandira vanhu hutsi hunokatyidza uku vanhu vachikanda matombo. Vemakombi vakamboratidzirawo kwaMutare vachigunun'una nenyaya yehuori yavanoti iri kuitwa nemapurisa uye maroad blocks avanoti akawandisa mumigwagwa. Kurwisana uku kuri kuuya kunyangwe vanoona nezvekufambiswa kwemabasa muZanu-PF vari gurukota rezvematunhu VaSaviour Kasukuwere vakayedza kutyisidzira vanhu vanoratidzira nemhirizhonga. Izvi zvakatevera kuratidzira kwakaitika kuBeitbridge nemusi weChishanu vanhu vachiramba kutambira chirongwa chehurumende chekurambidza kupinda munyika zvimwe zvinhu zvinotengwa nevanhu kuSouth Africa nemutengo wakaderera zvozotengeswa muZimbabwe. Vanhu makumi manomwe nevaviri vakasungwa vamwe gumi nevanomwe vakamiswa pamberi pedare nemusi weSvondo. Tichakupai zvizere munguva pfupi inotevera. 	https://www.voashona.com/a/zimbabwe-matongerwo-enyika/3403031.html
health	Mitumbi yeVanhu Gumi Vakafa neHutsi Yoongororwa kuUBH kuBulawayo	Mapurisa aburitsa mazita evanhu gumi vakafa mushure mekutadza kufema nehutsi hwemoto wavaiyedza kudzima uchipisa sora papurazi rinonzi Rodrose kuEsigodini nezuro. Mitumbi yevanhu ava yakaendeswa kuchipatara cheUnited Bulawayo Hospitals kuti inovhenekwa navanamazvikokota. Mumashoko padandemutande reTwitter, mutauriri wemapurisa, Assistant Commissioner Paul Nyathi vati vanhu vakashaya vanoti VaKessary Sibanda vane makore makumi mashanu nematau-53, VaIan Mudimba vane makore gumi nematatu nemasere 38, VaSimon Mdlongwa vane makore makumi matatu nemapfumbamwe, 39, VaNelisingwane Dlamini vane makre makumi mana nemanomwe-47, VaLuzibo Tshuma vane makore asina kuziviswa, VaOliver Mudimba vane makore makumi matatu nemapfumbamwe, VaBafana Moyo, vane makore makumi mashanu nematatu, 53, VaEngland Moyo vane makore makumi maviri 20, VaThabani Mpofu vane makore makumi mana nematanhatu, uye VaMenelisi Ngwenya vane makore makumi maviri-20 zvekare. Mapurisa atiwo achasunga vanhu vari kupisa masango izvi zviri kukonzera kufa kwevanhu.	https://www.voashona.com/a/6785526.html
politics	VaXi Jinping Vanopedza Rwendo Rwavo kuZimbabwe	Mutungamiri wenyika yeChina, VaXi Jinping, vapedza rwendo rwavo rwemazuva maviri muZimbabwe mutungamiriri wenyika, VaRobert Mugabe, vachiti rwendo urwu rwasimbaradza hushamwari pakati penyika mbiri dzi zvikuru sei munyaya dzehupfumi. Mutungamiri wenyika yeChina, VaXi Jinping, vapedza rwendo rwavo rwemazuva maviri muZimbabwe mutungamiriri wenyika, VaRobert Mugabe, vachiti rwendo urwu rwasimbaradza hushamwari pakati penyika mbiri dzi zvikuru sei munyaya dzehupfumi. VaXi vasimuka muHarare vakananga kuJohannesburg South Africa uko vari kunopinda mumusangano weAfrica-China Co-operation. VaMugabe vanotarisirwawo kupinda mumusangano wekuSouth Africa uyu. No media source currently available VaXi vanga vari muZimbabwe kwemazuva maviri akaona zvibvumirano zvakawanda zvichinyoreranwa pakati peZimbabwe ne China. Zvimwe zvezvirongwa zvakasainwa zvinosanganisira chirongwa chebhiriyoni nechidimbu chemadhora chekuvandudza gwenya remagetsi rekuHwange, chirongwa chemadhora makumi mapfumbamwe nemasere chekuvandudza kambani yenhare yehurumende, yeTelone, pamwe nechibvumirano chekupa rubatsiro rwekuchengeta mhuka dzemusangano. Zvimwe zvibvumirano ndezvekuvakwa kweparamende itsva, kuvakwa kwemuzinda wekuchengeterwa mishonga, kudyidzana munyaya dzekufamba kwendenge, chirongwa chekudyidzana munyaya dzepfumi pamwe nechirongwa chegwenya remagetsi ezuva nezvimwe. Vachitaura pamabiko avakaitira VaJinping, kuState House nChipiri manheru, VaMugabe vakati zvinofadza kuti zvimwe zvirongwa zvavakaita neChina zvave kutoitwa. Vakati China iri kutsigira zvirongwa zvakawanda munyika uye nezuro chaiko yakasaina zvibvumirano zveku tsigira zvimwe zvirongwa zvakawanda chose zvichasimudzira hupfumi. VaMugabe vakati vanofara chose kuti China yakaramba yakamira neZimbabwe apo Zimbabwe yainge yakatemerwa zvirango zvehupfumi. Vakatiwo vanofara chose kuti hushamwari hwenyika mbiri idzi huri kuramba huchikura uye pari zvino hwave kuenda kunyaya dzehupfumi. VaXi vakati China neZimbabwe dzinofanira kuti hushamwari hwadzo huenderere mberi huchibatsira zvizvarwa zvenyika mbiri idzi. Mukuru werimwe sangano revanomirira vemabhizimisi, reZimbabwe National Chamber of Commerce, VaDavison Norupiri, vanoti itariro yavo yekuti rwendo rwaVaXI ruchazarura mikana yevemabhizimisi vemuno nevekuChina. China yakapa zvikwereti Zimbabwe zvinokosha mamiriyoni akawanda emadhora uyewo pane makambani anobva kunyika iyi ave kutoshanda muZimbabwe munyaya dzakasiyana siyana dzakaita semurima pamwe nekuchera mangoda negoridhe. Pari zvino China iri kutsigira zvirongwa zvebudiriro nemari yakawanda kudarika nyika zhinji. Pabhajeti regore rinouya nyika dzekumavirira dziri kubatsira Zimbabwe nezana nemakumi masere emamiriyoni emadhora gore rese.	https://www.voashona.com/a/xi-jinping-mugabe-china-zimbabwe-south-africa-/3084573.html
politics	VaMliswa: Amai Mujuru Ngavasimudze Musoro	Vakadzingwa sasachigaro weZanu PF kudunhu reMashonaland West, Va Temba Mliswa, vashora kunyarara kuri kuita vakadzingwa semutevedzeri wemutungamiri wenyika, Amai Joice Mujuru, nezviri kuitwa kuvanhu vaivatsigira pavaifurufushwa mu Zanu PF. No media source currently available Vachitaura nevatori venhau mu Harare nhasi, Va Mliswa vasvora Amai Mujuru nekuramba vakanyarara vatsigiri vavo vachifurufushwa mu Zanu PF vachiti Amai Mujuru vaifanira kushandisa rutsigiro rwavaiva narwo mu Zanu PF kuti vatore matomhu kubva kumutungamiri wenyika, Va Robert Mugabe. Hatina kukwanisa kutaura na Amai Mujuru sezvo nharembozha yavo yanga isiri kudairwa. Asi vari kutaura vakamirira vari kutsigira Amai Mujuru, Va Rugare Gumbo, avo vakadzingwawo zvakare mu Zanu PF, vati Amai Mujuru vakaedza pose pavanogona napo asi pane vasina kuteerera muZanu PF kunyange hazvo vachiti Va Mliswa vane kodzero dzekuva nemuonero wavo. Va Mliswa vatiwo gurukota rinowona nezvemvura, Va Saviour Kasukuwere, gurukota rinowona nezvekubuditswa kwemashoko, Va Jonathan Moyo, pamwe negurukota rinowona nezvematunhu, Va Ignatious Chombo, vanhu vari kugadzirira kuda kutora matomhu kubva kuna Va Mugabe kana vachinge vazobva pachigaro. Hatina kukwanisa kunzwa kubva kuna Va Kasukuwuere, Va Moyo pamwe naVaChombo kuti tinzwe divi ravo panyaya iyi. Asi Va Moyo vakaudza BBC mazuva mashoma adarika kuti hazvisi pachena kuti mutevedzeri wemutungamiri wenyika, VaEmmersonMnangagwa, ndivo vachatora matomhu kubva kunaVa Mugabe sezvo vachifanira kuvhoterwa neruzhinji rweZimbabwe vachiti Mnangagwa naVa Phelekezela Mphoko vanhu vakaita zvekudomwa naVa Mugabe kuti vavabatsire basa. Zvichakadai, Va Mliswa vati ku Hurungwe West kwaberekera ingwe sezvo vachiti kwave nemasoja ari kushungurudza vanhu pamberi pesarudzo dze by-election dzichaitwa musi wa 10 Chikumi mudunhu iri. Vatiwo vari mubishi rekuda kukwidza kumatare nyaya yekushungurudzwa kuri kuitwa vanhu ne Zanu PF ku Hurungwe West vachiti Zanu PF inofanira kurambidzwa kukwikwidza musarudzo idzi nepamusana penyaya yemhirizhonga. Zvichakadai, Va Mliswa varumbidza masangano anoshanda akazvimirira akaita se Zimbabwe Peace Project, Election Resource Centre, Zimbabwe Lawyers for Human Rights nemamwe ayo ari kushanda muHurungwe West achikurudzira runyararo pamwe nekuti sarudzo dzifambiswe mune zvakanaka.	https://www.voashona.com/a/mliswa-hurungwe-zanu-mugabe-moyo/2782091.html
health	Vamwe Vashandi veMuzvipatara Vozengurira Kubayiwa Nhomba yeCovid-189 neKuda kweKushaya Ruzivo Rwakakwana	Huwandu hwevashandi vemuzvipatara kusanganisira vakoti navanachiremba vari kubayiwa nhomba yeSinopharm yakapihwa Zimbabwe neChina huchiri hushoma zvakanyanya. Kusvika nemusi weMugovera kwange kwabayiwa nhomba vanoshanda muzvipatara zviuru gumi nezvishanu zvine mazana manomwe nevashanu kana kuti 15, 706. Mukuru mubazi rezvehutano anoona nezvekurwisa chirwere cheCovid-19 Dr Agness Mahomva vakaudza bepanhau reSunday Mail kuti vamwe vave kutya kubaiwa nhomba nekuda kwemashoko enhema ari kutenderera pamadandemutande akasiyana siyana achikurudzira vanhu kuti vasatambire nhomba iyi. Asi mutungamiri wesangano revakoti reZimbabwe Nurses Association VaEnoch Dongo vanoti hapana dzidziso yakakwana nezvenhomba iyi kubva kuhurumende zvopa kuti vamwe vazengurire kubayiwa nhomba. No media source currently available  	https://www.voashona.com/a/vamwe-vashandi-vemuzvipatara-vozengurira-kubayiwa-nhomba-nekuda-kwekushaya-ruzivo-rwakakwana/5796064.html
politics	Hurumende Inotara Mitemo Inoomesera Vanofungidzirwa Kuti Vanozvidza Nyika?	Dare remakurukota rakapasisa kuvandudzwa kwechikamu chemutemo weCriminal Law (Codification and Reform) Act, izvo zvinenge zvave kuita kuti ive mhosva kuti zvizvarwa zveZimbabwe zvishande nenyika dzekunze dzinonzi nehurumende imhandu. Hurumende inoti kushanda nemhandu dzenyika kunorwadziswa vana veZimbabwe pamwe nekusagadzikana kwenyika. Mutemo uyu uchaitawo kuti kuti ive mhosva kuvanhu vanenge varatidzira panguva dzakanangana nemisangano mikuru kana kushanyirwa kwenyika nevekunze. Nyaya dzekuti munhu anoti atochwa kana kupambwa asi pasina humbowo dzinonzi dzinenge dzave kuitawo kuti munhu asungwe nekutongwa. Zvinonzi mutemo uripo iye zvino hauite kuti munhu asungwe nemhosva yekushoropodza nyika yake achishanda nenyika dzekunze. Izvo zvakaziviswa neChipiri manheru negurukota rezvekuburitswa kwemashoko, Amai Monica Mutsvagwa, mushure memusangano wedare remakurukota. Asi gweta rinorwira kodzero dzevanhu, uye vari mukuru weHuman Rights Watch kuchamhembe kweAfrica, VaDewa Mavhinga, avo vanopomerwawo nevamwe veZanu PF nehurumende mhosva yekukurudzira zvirango, vanoti zvaitwa nedare remakurukota izvi ndezvemugotsi matsuro. VaMavhinga vanoti kudzika mitemo inoomesera zvizvarwa zveZimbabwe hakusi iko kunounza budiriro munyika. No media source currently available     	https://www.voashona.com/a/zimbabwe-passes-criminal-law-act-dewa-mavhinga/5639895.html
business	WFP Yowedzera Kubatsira Zimbabwe Mushure Mekunge VaMugabe Vati Nzara Yapfunya Chisero muNyika	Mutauriri wesangano reWorld Food Programme kuchamhembe kweAfrica VaDavid Orr vanoti mashoko emutungamiri wenyika VaRobert Mugabe ekuti Zimbabwe inyika iri parumananzombe kana kuti state of disaster panyaya yechikafu ave kureva kuti vave kusimbisa mabasa ekutsvaga mari yekubatsira vanhu vemuZimbabwe. WFP yainge yati ichabatsira vanhu vanopfuura zviuru mazana masere munyika asi inogona kuwedzerwa huwandu uhu. Payakati inoda kubatsira vanhu ava zvainzi vanhu vanosvika miriyoni imwe chete nezviuru mazana mashanu ndivo vaida chikafu munyika asi ikozvino vave mamiriyoni maviri nezviuru mazana mana. Mukuru weChristian Care, rimwe sangano rinobatsira nechikafu richishanda neWFP, Reverend Stanlus Chatikobo vanoti nzara yapfunya chisero munyika uye kuwana zvekudya kuri kunetsa. VaChatikobo vati kana vawana mari vanobatsira vanhu nemadhora gumi pamunhu mumhuri. Vanhu vanosvika mamiriyoni makumi matatu kusanganisa kuSouth Africa kusingawanzopihwe chikafu vanonzi vakatarisana nenzara inotyisa kudunhu rekuchamhembe kweAfrica. No media source currently available 	https://www.voashona.com/a/wfp-chikafu/3181837.html
politics	Komisheni Inoona neZvekuregerana Yoita Misangano Yakakosha muHarare	Mutauriri wekomisheni inoona nezvekuregererana yeNational Truth and Reconciliation VaObert Gutu vanoti muhurongwa hwavo hwekutenderera mumatunhu, nemusi weChipiri vanenge vari kutarisira kuita misangano muHarare. Vanoti vachaita misangano negurukota rinoona nezvedunhu reHarare VaOliver Chidawu. Meya weHarare VaStewart Mtizwa, vakuru vemapurisa uye vemapato ezvematongerwo enyika kuti vatsvage nzira dzekuyedza kuunza runyararo muHarare nguva dzose. VaGutu vari kuenderera havo mberi nebasa sakomishina kunyangwe hazvo sangano rinorwira kodzero dzevanhu reZimbabwe Human Rights Association rakavaendesa kudare repamusoro richiti vanofanira kusiya basa nekuti kudomwa kwavo nemutungamiri wenyika VaEmmerson Mnangagwa kutyora bumbiro remitemo sezvo vanonzi vakabuda pachena vachiti inhengo yeZanu-PF. Komisheni iyi pamutemo inoda vanhu vakazvimirira. VaGutu kunyangwe vakaenda kuState House vachiti vave nhengo yeZanu-PF vanoti havana kumbova nhengo yebato iri zviri pamutemo. Vanoti vanokwanisa kuita basa vakazvimirira pasina kurerekera rimwe bato. No media source currently available 	https://www.voashona.com/a/komisheni-inoona-nezvekuregerana-yoita-misangano-yakakosha-muharare/6004767.html
business	Vashandi vekuMabhanga Voramba Mihoro yeMadhora eMunyika	Vashandi vemumabhanga vanonzi vave kuramba mihoro iri mumadhora emunyika vachiti haina chaichatenga sezvo zvinhu zvizhinji munyika zvave kutengeswa nemari yekunze. Mutungamiri wesangano rinomirira vashandi vemumabhanga reZimbabwe Banks and Allied Workers Union, ZIBAWU, VaTwanda Mutemi, vanoti vashandi vemumabhanga vari kuda kuti mihoro yavo inge iri mumadhora ekuAmerica, uye idzoserwe pamari dzavaitambira mua 2018 apo mushandi wepasi aitambira madhora mazana mapfumbamwe ($900.00) ekuAmerica pamwedzi. VaMutemi vanoti vashandirwi vari kuda kuramba vakamira pachisungo chakaitwa muna 2011 chekuti mihoro inowedzerwa chete pachishandiswa inflation yegore rinenge richangobva kupera, icho vanoti hachichabatsira pachitariswa mamiriro aita nyaya dzehupfumi. Vanotiwo nhaurirano nevashandirwi dzakapedzisira kuitwa gore rapera uye nyaya yavo yatove pamberi pebazi rezvevashandi nemabasa nekuda kwekusawirirana kuripo. Studio 7 yaedza kubata mutungamiri wesangano revashandirwi reBank Employers Association of Zimbabwe, VaSimba Makombera, asi vanga vasati vapindura mibvunzo yedu pataenda pamhepo. Asi VaMutemi vanoti vashandi vachatora hondo yavo vachienda nayo kumabhanga akasiyanasiyana vachiratidzira ikoko kusvika zvichemo zvavo zvanzwikwa. No media source currently available 	https://www.voashona.com/a/zimbabwe-bank-workers-demand-salaries-in-us-dollars/6416906.html
politics	Mauto Anoti Agadzirira Kudzokera kuMakamba Avo Sezvo Apedza Basa	Mumwe mukuru wemauto Major-General Douglas Nyikayaramba vanoti mauto akwanisa kuunza runyararo mushure mekuratidzira kune mhirizhonga mukati nekudaro vagadzirira kudzokera kumakamba avo kana mapurisa ati haachadi rubatsiro. Vachitaura nevatori venhau muHarare nezuro, VaNyikayaramba vakati mauto achaita ongororo yezvavari kupomerwa zvekutyora kodzero dzevanhu asi vakati pane vanhu vakaba pfuti nehembe dzemauto vakanobata madzimai chibharo nekupfura vanhu. Nyaya yekuti mauto ari kushungurudza vanhu iyi imwe nyaya yakapa kuti bato guru rinopikisa reMDC inotungamirwa naVaNelson Chamisa rirambe kuita hurukuro nemutungamiri wenyika VaEmmerson Mnangagwa nezuro. Mashoko aya atsinhirwawo nemutauriri weNPF VaJealousy Mawarire vanoti hakuna nhaurirano dzingaitwa mauto achirura mudzimba dzevanhu. No media source currently available 	https://www.voashona.com/a/mauto-anoti-agadzirira-kudzokera-kumakamba-avo-sezvo-apedza-basa/4776438.html
politics	Mapurisa, Vasori neVeChidiki veZanu-PF Vobatana Kumisa VaNgarivhume Kubvisa Marara kuMbare	Mutungamiri webato rinopikisa reTransform Zimbabwe VaJacob Ngarivhume vanoti nemusi weChina vakarambidzwa zvekare nevasori, mapurisa nevechidiki vebato reZanu-PF kubvisa marara kuMatapi, Mbare. VaNgarivhume vakambochengetedzwa zvekare nemapurisa ekuMbare . Vaudzawo Studio 7 kuti mapurisa akati vanofanira kutanga vavakumbira mvumo. Nzvimbo yeMbare sedzimwe nzvimbo dzakawanda mumaguta amazhinji haisi kutakurwa marara sezvo makanzuru ari kuchema chema kuti haana mari achitiwo vanhu havasi kubhadhara mari dzemitero pamwedzi. Studio 7 haina kukwanisa kubata gurukota rezvemukati menyika VaKazembe Kazembe kana revasori VaOwen Ncube vanzi vange vari mudare reparamende nemimwe misangano. Tatumirawo mubvunzo kumukuru anoona nezvekuburitswa kwemashoko muZanu- PF VaTafadzwa Mugwadi asi vange vasati vapindura pataenda pamhepo. No media source currently available  	https://www.voashona.com/a/mapurisa-vasori-nevechidiki-vezanu-pf-vobatana-kumisa-vangarivhume-kubvisa-marara-kumbare/5990791.html
politics	Doctor Dzamara Vanombochengetedzwa neMapurisa Pamusoro peKuramwa Mabasa Kwakaitika muNyika	Doctor Patson Dzamara vanoti vambobvunzurudzwa nemapurisa edivi reLaw and Order epaHarare Central Police Station pamusoro pekuramwa mabasa nekuratidzira kwakaitika munyika nemusi weChitatu. Doctor Dzamara vanoti vanga vaenda pakamba yemapurisa iyi vachida kunopa chikafu kune vamwe vavo vakasungwa mukuratidzira kwakaitika nemusi weMuvhuro, apo vaonekwa nematikitivha mana vave kubuda kubva mukamba iyi. “Saka pavandiona vabva vandishevedza vachibva vanditi vanga vachitonditsvaga nemhosva yekukurudzira vanhu kuti vapandukire hurumende. “Saka vabva vati mumwe wangu wandanga ndinaye aende zvake vachibva vapinda neni mune imwe hofisi,” Doctor Dzamara vanodaro. Vanoti vave muhofisi umu vabvunzurudzwa nezvechinangwa chavo, zvavachaita mune remangwana uyewo kuti vane pfuti here. Vanoti mapurisa avaudzawo kuti ari kutsvagawo Pastor Evan Mawarire pamusoro penyaya imwecheteyo. Asi vanoti vazoregwa kwapera nguva inodarika awa rimwe vasina mhosva yavapomerwa. No media source currently available 	https://www.voashona.com/a/zimbabwe-politics-dzamara-police-patson/3408241.html
business	Vanhu Vomanikidzwa Kutenga Hupfu neZvitupa	Vamwe vagari vemuChinhoyi vanoti havasi kufara nedanho rakatorwa nevamwe vanotengesa hupfu rekuti munhu aburitse chitupa chake kuti atenge hupfu. Zvitoro zvakaita seN. Richards, Gain Wholesale neOK Zimbabwe zvave kutengesera hupfu kune munhu anenge ayine chitupa chete. Danho iri riri kushorwa nevakawanda avo vari kuti zvinosiya vanhu vakawanda vasina zvitupa vachifa nenzara. Mumwe mugari wemuChinhoyi VaBasildon Kanonge vanoti zvekudya ikodzero yemunhu nekudaro haafanirwe kutadza kudya nekuti haana chitupa. Izvi zvatsigirwa naVaIsrael Nyandoro avo vanoti vanhu vakawanda havasikupihwa zvitupa kwamudzviti zvichinzi havana mapepa anogadzira zvitupa. Asi vamwe vakaita saAmai Cornilia Matekenya vanoti kutenga hupfu munhu aburitsa chitupa zviri kuita kuti hupfu hutengwe nevanhu vakawanda uye zvinoderedza huori. VaDesire Mapfumo vanoti zvose zviri kuitika zvinoreva kuti chikafu chishoma munyika nekudaro hurumende inofanirwa kuunza hupfu hwakawanda kuvanhu. Mukuru wechitoro cheN. Richards VaJohn Matikiti vanoti vari kuti munhu anoda hupfu anofanirwa kuuya nechitupa kuti vazvichenure kana vazobvunzwa kuti vakatengesera ani hupfu. Hupfu hweRoller Meal uhwo hwavekutengwa nemadhora makumi manomwe emabhondi kana RTGS sezvo vanohugaya vachipihwa mari nehurumende huri kunetsa munyika yose. Hurumende iri kufungawo kupa vanhu vanoshaiwa makuponi ekutenga hupfu senzira yekupedza huori munyaya dzezve kugaya nekutengeswa kwehupfu. Vamwe vanhu vari kupomerwa mhosva yekutanga hupfu muzvitoro nemari iri pasi vonoutengesa nemutengo wepamusoro pamukoto. World Food Programme inoti vanhu vanoda kusvika mamiriyoni masere vakatarisana nenzara inotyisa munyika uye vanoda kupihwa chikafu nechimbi chimbi. Izvi zvinonzi nesangano iri zvakakonzerwa nekusanaya zvakanaka kwemvura uye mitemo yehurumende iri kungovandudzwa chero nguva. No media source currently available 	https://www.voashona.com/a/vanhu-vomanikidzwa-kutenga-hupfu-nezvitupa/5308673.html
business	TIMB Inovhara Misika yeFodya Ichifara, Asi Varimi Vachisara Vakasuwa	Tobacco Industries Marketing Board (TIMB) inoti mwaka wekutengesa fodya wakabudiria gore rino zvisinei kuti kwaive nedenda reCovid-19. Asi varimi vanoti havasi kufara sezvo vasina kuona kukosha kwefodya yavo nekuda kwezvikonzero zvakasiyana siyana. Vachitaura neStudio7 mushure mekuvharwa kwemisika yefodya, mukuru weTIMB, VaMeanwell Gudu, vati zvange zvakaoma kutengesa fodya panguva yeCovid -19. Vati vakarasikirwa nevarimi, vatengi vefodya nevamwe vanoshanda muindasitiri asi vakati mwaka wakafamba zvakanaka chose. Vatiwo denda iri rakavavhura meso vachiti rakaita kuti vavhure misika yekutengesa fodya kunzvimbo dzakaita seKaroi neMarondera, uko vati kwakatengwa zvikamu makumi mana nechimwe zvefodya yese gore rino. Asi varimi vaudza Studio 7 havana kufara nemitengo yefodya, mabatirwo avaitiwa kumisika nezvimwe. Mumwe murimi asina kudomwa nezita audza Studio 7 kuti anogona kusarima fodya nekuti haasi kugutsikana nemamabitirwo aakaitwa. Mukuru weZimbabwe Farmers Union, VaPaul Zakariya, vati ichokwadi kuti varimi vakatarisana nematambudziko akawanda anosanganisira kutorerwa fodya yavo nemakoronyera aivapa mari shomanana achizonotengesa fodya iyi kumisika nemari yepamusoro. VaZakariya vatiwo rimwe dambudziko guru rakatarisana nevarimi nderekuti vaya vanobatsirwa nemakambani nezvekurimisa kana kuti, Contract Farming, havana chavanobura sezvo vachizobatirwa mari yakawanda kana kupetwa kaviri pane mitengo yezvinhu zvavanenge vapihwa. Zvikamu makumi mapfumbamwe nezvinomwekubva muzana zvefodya yese inorimwa munyika zvinoitwa pasi peContract Farming iyo inotsigrwa nemakambani ekunze kwenyika. VaZakariya vati mambani ekunze aya anodzvinyira varimi. Asi VaGudu vati Contract Farming ndiyo nzira yave kushandiswa pasi rose uye hapana chitsotsi chinoitika apa. VaGudu naVaZakariya vanobvumirana kuti hurumende inofanira kutsigira mabasa ekurimwa kwefodya pachishandisa makambani akaita seAgricultural Finance Corporation kuitira kuti mari inowanikwa pakutengesa fodya isabude munyika yese. Misika yefodya yakavhara nezuro asi fodya yakarimwa pasi peContract Farming icharamba ichitengeswa kwemavhiki anotevera. Kusvika pari zvino patengeswa makirogiramu mamiriyoni zana nemakumi masere nemashanu (185) anokosha mamiriyoni mazana mashanu negumi nemanomwe emadhora ekuAmerica. No media source currently available 	https://www.voashona.com/a/tobacco-industry-closes-shop-amid-happiness-while-farmers-remain-disgruntled/5967286.html
politics	Vakuru muHurumende Vozvidza Komiti yeParamende Mushure Mekudaidzwa	Munyori wedare remakurukota, Dr Misheck Sibanda, pamwe nemutevedzeri wavo, Dr Ray Ndhukula, varamba neChishanu kumira pamberi pekomiti yeparamende inoona nezvemigodhi nemamhando dzemoto kuti vape humbowo maererano nekuti muzvina bhizimisi, VaWicknell Chivhayo, vakapihwa sei tenda yekuvaka gwenya remagetsi ezuva reGwanda National Solar Project. VaChivhayo vakaudza komiti iyi kuti mushure mekunyimwa tenda yegwenya remagetsi iri pakutanga vakanyorera kuvaviri ava negurukota rinoona nezvemanhando dzemoto pamwe neState Procurement Board izvo zvakazoita kuti vapihwe basa rekuvaka gwenya iyi. Mutsamba yavanyorera kuparamende Dr Ndhlukula varamba kuti vakasangana kana kuona tsamba yakabva kuna VaChivhayo uye vati bazi rezvemhando dzemoto ndiro rinofanira kubvunzurudzwa panyaya iyi. Vati havaoni chikonzero chekuti vamire pamberi pekomiti iyi vachiti basa ravo ivo nderekuongorora kuti mapazi ehurumende aita basa rawo nemazvo here. Asi sachagiro vekomiti iyi, VaTemba Mliswa, vati tsamba yaDr Ndhlukula haina basa uye vaviri ava vanofanira kuuya kuzozvichenura pamberi pekomiti yavo. Vati vacharonga zvakare rimwe zuva rekuti vaviri ava vauye kuzopa humbowo. VaMliswa vati komiti yavo yatambira chikumbiro chevaimbove gurukota rezvemhando dzemoto, VaElton Mangoma, chekuti vazozvichenura mushure mekunge vadomwawo panyaya yaVaChivhayo. VaMliswa vati komiti yavo yaita chisungo chekukoka vese vaive makurukota ezvemhando dzemoto nevanyori vebazi iri kubvira pakatanga nyaya yematenda eGwanda National Solar Project kuti vazotsanangura kuti zvakafamba sei. Vanoongorora zvematongerwo enyika vakazvimirira, VaOwen Dhliwayo vaudza Studio7 kuti zviri kuitwa nevakuru vakuru vehurumende zvekuramba kuenda kuparamende zvinoratidza kuti vachiri kurarama muhurumende yaVaMugabe. VaDhliwayo vati mutungamiriri wenyika, VaEmmerson Mnangagwa, vanofanira kuona kuti makurukota avo nevashandi vehurumende vachinja maitiro uye vanofanira kuremekedza paramende nekuti inomirira veruzhinji. VaChivhayo vakabhadharwa mamiriyoni mashanu emadhora kuti vavake gwenya remagetsi rekuGwanda asi hapana basa ravakaita izvo zvaita kuti paramende iongorore kuti zvakafambasei kuti vawane basa iri pamwe nekutadza kuriita ivo vakapihwa mari. Masvondo mashoma apfuura gurukota rezvemukati menyika, VaObert Mpofu, vakatsidza kuti havasi kuzomira pamberi pekomiti iyi kuti vape humbowo pamusoro pemangoda ekwaMarange. Komiti iyi iri kuda kuti VaMpofu vape humbowo hwekuti zvinhu zvakafamba sei sezvo vaive gurukota rezvemigodhi panguva inonzi nevaimbove mutungamiriri wenyika, VaRobert Mugabe, pakatsakatika mangoda anokosha mabhiriyoni gumi nemashanu emadhora. No media source currently available 	https://www.voashona.com/a/zimbabwe-cabinet-secretary-refuses-to-appear-before-parly-committee/4302130.html
business	Vanhu Voziya neNzara Sezvo Hurumende Isina Mari yeChikafu Mubhajeti Rayo	Kunyange hazvo nyaya yekuwanisa vanhu chikafu iri kodzero yevanhu mubumbiro remitemo yenyika, izvi handizvo zviri kuitika munyika sezvo hurumende isina kuisa mari yakakwana parutivi yekuwanisa vanhu zvekudya mubhajeti ra2016 ramirira kutambirwa nedare reparamende. Nyanzvi munyaya dzezvehupfumi dziri kukurudzira hurumende kuti igadzirise nyaya yechikafu munyika sezvo huwandu hwevanhu vari kuziya nenzara huri kuramba huchikwira nemamiriro akaita hupfumi uye kunze sezvo mvura isiri kunaya zvakanaka. Sangano reWorld Food Program rinoti vanhu vanodarika miriyoni imwe chete nezviuru mazana mashanu vakatarisana nenzara munyika. Asi dzimwe nyanzvi dzinoongorora nyaya dzechikafu dzinoti nemamiriro aita zvinhu mumadhorobha, huwandu uhu hwawedzera zvakanyanya. Vanhu vakawanda vari kutaura neStudio 7 kubva kumatunhu ose enyika vari kugunun’una kuti vave kunonga svosve nemuromo. Masangano anopa rubatsiro ari kutatarika kuwana mari yekubatsira Zimbabwe kuti itengere vanoshaya chikafu uye pave kutotarisirwa kuti hurumende ibatsire vanhu vayo. Nyanzvi munyaya dzezvehupfumi Doctor Godfrey Kanyenze vanoshanda nesangano reLabour and Economic Development Research Institute of Zimbabwe vanoti hurumende iri kungovimba kuti ichabatsirwa nevekunze asi izvi hazvina njere. Vanoongorora nyaya dzezvehupfumi, VaRejoice Ngwenya, avo vanoshanda nesangano reLiberal Solutions, vanoti hurumende yakavhiringidza hurongwa hwekurima. No media source currently available  	https://www.voashona.com/a/zimbabwe-zvematongerwo-enyika/3093655.html
health	Hurumende Yokundikana Kubatsira Vakaremara kuMasvingo	Apo hurumende yakawedzerazve mazuva ekuti vanhu vagare mudzimba kana kuti lockdown, kuitira kurwisa kupararira kwehutachiona hwecoronavirus kana kuti Covid-19, vamwe vakaremara mudunhu reMasvingo vave kuchema chema kuti nzara yapfunya chisero mudzimba dzavo. Vemasangano anorwira kodzero dzevakarema vanoti nhengo dzavo dziri kunonga svosve nemuromo munguva ino yelockdown sezvo dzisisina kana nzira dzekutsvaga raramo dziri mudzimba. Vakawanda vakaremara ava vanorarama nekutengesa mumigwagwa uye nekupemha asi nenyaya yekunzi vagare mudzimba havachakwanisi kuita izvi nekudaro mari yekutenga chikafu yakapera kare. VaHenry Chivhanga, veSangano reDisability Amalgamated Community Trust(DACT) vanoti nenyaya yekushaikwa kwechikafu kune vakaremara, kodzero dzavo dziri kumbunyikidzwa. Vamwe vakaremara ava vanoti vari kusanganawo nemamwe matambudziko akaita sekushaiwa mvura munguva ino, iyo inouya kwenguva pfupi pfupi mudzimba dzavo. Muzvare Nyaradzo Mutande, vanoona nezvekufambiswa kwemabasa musangano reInstitute of Community Development Trust, vanoti vakaremara nevanovabatsira vari kushaya zvipfeko zvekudzivirira kutapuriranwa kwechirwee checoronavirus. Vamwe vemasangano aya vanoti rubatsiro ruri kupuwa vamwe nehurumende harusati rwasvika mudunhu reMasvingo nekudaro vari panguva yakaoma. Hurumende yakavimbisa kupa vanhu rubatsiro rwemari inosvika mazana matatu emadhora emabond pamwedzi asi haisati yauya. Gurukota rinoona nezvemagariro akanaka evanhu Muzvinafundo, Paul Mavhima, avo vanga vari mumusangano pavabatwa ne Studio 7 vati vari kubatsira vakaremara munguva ino uye hurongwa uhu hwagara huripo. Mutauriri we Covid-19 Taskforce muMasvingo, VaRogers Irimayi, vatsigira Muzvinafundo Mavhima, vachiti komiti yavo iri kushanda nebazi iri kubatsira vakaremara munguva ino. Asi, Pastor Cover Mugwadi, vesangano, reZimbabwe Disability Advocacy, Empowerment, Rehabilitation and Technology, vanoti hurumende haisi kutaura chokwadi nekuti hapana chavarikuwana mudunhu reMasvingo. Vamwe vazhinji vevakaremara vanoti vari kushushikana kuwana matsamba ekuti vakwanise kufamba kuti vaitewo mabasa vawane chekudya sezvo hurumende yave kutendera vanhu kuti vaitewo mamwe mabasa. No media source currently available    	https://www.voashona.com/a/hurumende-yokundikana-kubatsira-vakaremara-kumasvingo/5424354.html
health	Zimbabwe Yova Nyika Yekutanga muAfrica Kubaya Vanhu Jekiseni reMushonga weHIV/AIDS	Zimbabwe nemusi weChina yakabatana nedzimwe nyika mukucherechedza World Aids Day vanorarama nehutachiona hweHIV/AIDS vachiti pane zvichiri kuda kugadziriswa kuti Zimbabwe izadzise donzvo rekupedza denda iri panozosvika 2030 . Zimbabwe ndiyo nyika yekutanga muAfrica kushandisa mushonga wejekiseni rekudzikisa hukasha hwechirwere cheHIV rinonzi cabotegravir uye nyanzvi dzinoti iri kuita zviri nani kurwisa denda iri kudarika nyika dzakawanda. Dunhu reSADC ndiro rine vanhu vakawanda vane chirwere ichi pasi rose zvikuru muSouth Africa. Vachitaura kumhemberero dzaitwa kuMarondera kuRudhaka Stadium nhasi mukuru weNational Aids Council, Doctor Bernard Madzima vatiwo zvakakosha kuti munhu wese akwanise kuwana rubatsiro kana ane chirwere cheHIV/AIDS vachiti izvi ndizvo zvinobatsira nyika kuti ikwanise kuzadzikisa chiga chekuderedza nekupedza kupararira kwehutachiona hweHIV/AIDS Vachitaura neStudio 7 Amai Martha Tholanah vave nemakore makumi maviri nerimwe vachirarama nehutachiona hweHIV/ AIDS vati Zimbabwe inofanirwa kugadzirisa matambudziko akadai sehurombo nemhirizhonga yekushungurudzwa kwevana vadIko pabonde mukuedza kuzadzikisa tarisiro yekupedza kupararira kwehutachiona hweHIV/AIDS. Amai Tholanah vatiwo mapiritsi anoshandiswa nevanorarama neHIV/AIDS anogona kukonzerawo mamwe matambudziko nekudaro zvakakosha kuti nyika iise zvirongwa zvinoita kuti vanorarama nehutachiona vaongororwe pachena nguva nenguva zvinhu zvakadai sechiropa neitsvo . Mumwezve anorarama nehutachiona hweHIV/AIDS Pastor Maxwell Kapachawo vati kupedza dambudziko rekupararira kwehutachiona zvakakosha kuti nyika igadzirise matambudziko arimunyaya dzezvehutano. Amai Olive Thabeni mukuru werimwe sangano rinoshanda nevanorarama neHIV/AIDS reLife Empowerment Support Organisation vati zvakakosha kuti vanhu vanorarama nechirwere ichi vabatsirwe kudzivirira zvimwe zvirwere zvakadai segomarara rechibereko pachena . Zuva reWorld Aids Day rinocherechedzwa musi wa1Zvita gore negore richishandiswa sezuva rekurangarira avo vakashaya ne kuda kwechirwere cheAIDS pamwe nekuyeuchidzana nezvechirwere ichi. Zuva iri rakatanga kucherechedzwa muna 1988 zvakurudzirwa nesangano rinoona nezvehutano pasi rese reWorld Health Organisation. Dingindira regore rino ririkukurudzira kuti munhu wese anorarama nehutachiona awane kubatsirika zvisinei nechimiro chake. No media source currently available	https://www.voashona.com/a/6859237.html
politics	Zanu PF Inoti Haina Hurongwa hweKuumba Hurumende yeMubatanidzwa neMDC Alliance	Munyori wezvemutemo mubato reZanu-PF VaMunyaradzi Paul Mangwana vanoti parizvino bato ravo harina hurongwa hwekuita hurumende nemubatanidzwa nebato reMDC Alliance rinotungamirwa naVaNelson Chamisa. Mutungamiri wenyika VaEmmerson Mnangagwa vakazivisa kuti mukova wavo hwakavurika kuita nhaurirano naVaChamisa. Asi VaChamisa avo vakarambawo zvehurumende yemubatanidzwa vanoti hakuna munhu kubva kuhurumende kana bato reZanu-PF akauya kuzotaura navo zviri pamutemo nenyaya yenhaurirano. No media source currently available 	https://www.voashona.com/a/zimbabwe-politics-gnu-mdc-alliance-mangwana/4551898.html
health	Hurumende Yozengurira Kudzinga Vashandi Vayo Vasati Vabayiwa Nhomba yeCovid-19 seZvayanga Yavimbisa	Vashandi vakawanda vehurumende vasati vabaiwa nhomba yekudzivirira Covid-19 neMuvhuro vakaenda kubasa zvisinei nemutemo wechimbi chimbi wehurumende wekuti vange vasati vabayiwa nhomba kusvika musi wa 15 Gumiguru vamire kuenda kubasa vachinziwo havasi kuzotambiriswa mari dzemihoro Gurukota rinoona nezvevashandi Muzvinafundo Paul Mavima vanoti hurumende haisi kuzodududza padanho iri kunyangwe ichitambira zvichemo zvevamwe vashandi vasati vabayiwa. Vati vanogara kunzvimbo dzisati dzasvika nhomba vanofanira kunge vabayiwa musi wa 31 Zvita usati wadarika. Vayambira vari kutsika madziro kuti vachadzingwa basa. Asi mutauriri wesangano rinomirira vashandi vehurumende reZimbabwe Conferderation of Public Sector Trade Union, VaGibson Mushangu vati hurumende haifanire kuita zano ndega panyaya iyi vachiti havasi kuziviswa kuti zvii zviri kuitwa kuvashandi. VaMushangu vati kunyange hazvo zvakakosha kuti vashandi vabaiwe nhomba kuti vazvidzivirira kubva kuCovid-19, hurumende inofanirawo kukoshesa kuwedzera vashandi mari dzemihoro. Mutungamiriri we Amalgamated Rural Teachers Union of Zimbabwe VaObert Masaraure, vaudza Studio 7 vati kunyangwe hazvo vari kukurudzira nhengo dzavo kuti dzibayiwe nhomba, parizvino vari kukurudzira nhengo dzisina kubayiwa kuti dziende kumabasa vachitiwo hurumende haisi kutarisa zvichemo zvavo. Mutungamiriri weProgressive Teachers Union of Zimbabwe, Doctor Takavafira Zhou, vaudza Studio 7 kuti pane dzimwe nhengo dzesangano ravo dzisina kuenda asi vakadzikurudzira kuti dziende kubasa mangwana. VaZhou vati pane zvikonzero zvakawanda zviri kuita kuti varairidzi vasabaiwe nhomba. VaZhou vati sekuziva kwavo, varairidzi vanodarika zviuru makumi matatu chete ndivo vega vabaiwa nhomba mbiri uye varairidzi vanodarika zviuru zana havasati vatambo baiwa nhomba yekutanga. Mutauriri mubazi redzidzo yepasi, VaTaungana Ndoro, vati bazi rehutano ndiro rinoziva kuti varairidzi vangana vakabaiwa nhomba asi vakati zvikamu makumi mapfumbabwe kubva muzana zvevarairidzi vese munyika zviri kuenda kubasa. Sangano guru revashandi reZCTU rakaenda kumatare richiti kumanikidza vashandi kubayiwa nhomba kutyora bumbiro remutemo asi nyaya iyi yakanzi haisi nechimbi chinbi nematare. Hurumende yakaburitsa mutemo wekuti vanhu vabayiwe kuburikidza negwaro rayo kana kuti Government Gazette. 	https://www.voashona.com/a/hurumende-yozengurira-kudzinga-vashandi-vayo-vasati-vabayiwa-nhomba-yecovid-19-sezvayanga-yavimbisa/6275428.html
politics	Zimbabwe Human Rights Commission Inoti Zanu-PF Iri Kuita zveMatongerwo eNyika paNyaya yeChikafu	Komisheni inoona nezvekodzero dzevanhu yeZimbabwe Human Rights Commision nhasi yazivisa kuti ongororo yayakaita inoratidza kuti vanhu vemapato anopikisa vari kunyimwa chikafu, mbeu nezvekurimisa nevashandi vehurumende pamwe nevatsigiri vebato riri kutonga reZanu PF. Vachizivisa zvakabuda mukuferefeta kwavakaita zvichetevera zvichemo zvakaturwa kukomisheni iyi nevanhu vakawanda kubva kumatunhu eBikita East, Mazowe Central, Muzarabani North neSouth neBuhera North, sachigaro we komisheni iyi, VaElasto Mugwadi vati kunyange hazvo mutungamiriri wenyika vakati hapana munhu anofanira kunyimwa chikafu, vanhu vari kunyimwa nemhaka yekuti havasi nhengo dzebato reZanu PF. VaMugwadi vati zviri kuitwa izvi kutyora kodzero dzevanhu ava pamwe nebumbiro remutemo wenyika. Vati hurumende kuburikidza nebazi revashandi nekuchengetedzwa zvakanaka kwevanhu rinofanira kuona kuti vashandi varo vapa vanhu chikafu vasingaite zverusarura uye vanenge vaita rusarura vanofanira kurangwa. Vati mapurisa eZimbabwe Republic Police anofanira kushanda asina divi raakarekera uye vati zvinofadza chose kuti mapurisa akaosunga nhengo dzeZanu PF dzakarova mumwe kanzura webato reMDC kuBuhera North panyaya dzechikafu. VaMugwadi vatiwo makanzura nenhengo dzeparamende vanofanira kumirira vanhu vese kwete nhengo dzemapato avo. Vatiwo zvavakawana muongororo yavo zvichapihwa kune vese vane chekuita nazvo nechinangwa chekuti vagadzirise dambudziko iri. Mapato anopikisa, nemasangano anoshanda akazvimiriria agara achitaura kuti chikafu nezvekurimisa zviri kugovewa nerusarura. Vanorwira kodzero dzevanhu vachishanda musangano reHuman Rights Watch, VaDehwa Mavhinga, vati Zimbabwe Human Rights Commission yaburitsa pachena rusarura rurukuitika panyaya dzechikafu munyika. Vaenderera mberi vachiti chasara kuti hurumende ichigadzirisa dambudziko iri uye komisheni iyi inofanira kumanikidzira mapurisa kuti aite basa ravo nemazvo. Vamwewo vanorwira kodzero dzevanhu VaVivid Gwede vanoshanda nesangano reZIMRIGHTS vaudza Studio 7 kuti gwaro reZimbabwe Human Rights Commission richaita kuti masabhuku nemadzishe achinje maitiro awo. Gurukota rinoona nezvekuchengetedzwa kwevanhu Amai Priscah Mupfumira vakamboramba kuti izvi zviri kuitika vachiti vanenge vaine humbowo vauye nahwo kumahofisi avo. Kana mutungamiri wenyika VaRobert Mugabe vakambotaurawo kuti hapana vanofanira kunyimwa chikafu. Asi mutungamiri webato rinopikisa reMDC-T VaMorgan Tsvangirai vanoti vatsigiri vavo vari kunyimwa chikafu. Zimbabwe yakatarisana nenzara inotyisa uye pane vanhu vanodarika mamiriyoni mana varikuda rubatsiro rwechikafu. Chikafu chekubatsira vanhu ava chiri kutengwa nehurumende uye chimwe chirikubva kunyika dzakasiyana siyana dzakaita seAmerica pamwe nemasangano anobatsira akaita se World Food Program. No media source currently available 	https://www.voashona.com/a/zimbabwe-matongerwo-enyika/3497750.html
business	VaNick Mangwana Vovimbisa Nhepfenyuro Dzakawanda paHurukuro yeVOA neZimbabwe Television Network	Munyori mukuru mubazi rezvekuburitswa kwemashoko, VaNdabaningi Nick Mangwana, vanoti hurumende ichavandudza mitemo inombunyikidza vatori venhau uye mashandiro avo zvekuti vari kutarisira kuti mukupera kwegore kunenge kwave nedzimwe nhepfunyuro makumi maviri nena. VaMangwana vakataura mashoko aya pachirongwa che Zimbabwe Television Network ichishanda neVoice of America chinonzi Fourth Estate chaive nedingindira rekuti, Mapping Zimbabwe’ Media Landscape nezuro manheru. Vakatiwo vanoda kuti mabasa ekutapwa nekuburitswa kwenhau avandudzwe kuti pave nemakambani akawanda nemaredhiyo, materevhizheni nemapenhau vachiti izvi zvinoita kuti vana vakawanda vanobva muzvikoro zvepamusoro vawane mabasa. Vakatiwo vanoda kuona nhepfenyuro dzemumatunhu dzichivhurwa vachiti izvi zvichabatsirawo kana vasiri mumabasa enhau. VaMangwana vakatiwo izvi zvinobatsira zvikuru mukushambadza nyika pasi rese. Mupepeti wenhau weZim Fact Platform, VaChris Chinaka, vakatiwo vanotambira mashoko ehurumende aya nemufaro. Vachitaurawo pachirongwa ichi, VaChinaka vakati chimwe chave kunetsa munyika inyaya yekuti munhau mave kufambiswa mashoko asiri echokwandi akawanda. Vakati zvino suwisa kuti vazhinji munyika havachina chivimbo nezvinobuda mumapenhau. VaChinaka vakati chakakosha kuti vatapi venhau vanyore nhau sekutaurwa kwadzinenge dzaitwa kwete kuisa pfungwa dzavo. Mutori wenhau anoshanda akazvimirira, Muzvare Grace Mutandwa, akatiwo haafari nemashandire ari kuita vatori venhu munyika achiti mihoro yavo iri pasi izvo ati zvinokanganisa mashandire avo. Vamwe vakataurawo pachirongwa ichi, ndiVaJeoff Nyarota, vakamboita mupepeti wemapepanhau akaita seChronicle neDaily News avo vakati vanoona sekuti mabasa ekutapa nhau aderera munyika uye kuti pane kupokana pakati pevatapi venhau vanoshandira mapepanhau ehurumende neavo vanoshanda vakazvimirira. Mumwe mupepeti mukuru mukambani yeZimpapers, varidzi veZTN, VaWilliam Chikoto, vakati mukaha uyu wakawedzera muna2000 zvichitevera kuumbwa kwebato guru rinopikisa reMDC muna 1999 asi vakati kambani yavo inoedza napose painogona kuita basa nemazvo. Vanoona nezvekufambiswa kwezvirongwa musangano reMedia Instutitute of Southern Africa, VaNyasha Nyakunu, vakati chikuru chavakatarisira kuona hurumende ichashandura mitemo inombunyikidza vatapi venhau vachiti izvi zvinoita kuti vaite basa ravo nemazvo. Chirongwa ichi chakatepfenyurwawo panhepfuro dzeVoice of America uye VaChinaka vakati mushandirapamwe weVOA neZimpapers wakanaka chose uye unokurudzirwa sezvo uchiratidza pachena kuti Zimbabwe yazvipira kushanda nedzimwe nyika. Aka hakasi kekutanga makambani aya achishanda pamwe sezvo muna Nyamavhuvhu akaita chimwe chirongwa zvakare ichi chakaburitswa pasi rese kusanganisira paVOA nedzimwe nhepfenyuro dzainoshanda nadzo apo pakaitwa gakava rekutanga munyika musarudzo dzemutungamiri wenyika kunyangwe vamwe vatungamiri vakaita saVaEmmerson Mnangagwa veZanu-PF naVaNelson Chamisa vasina kupinda muhurongwa uhu. No media source currently available  	https://www.voashona.com/a/vanick-mangwana-vovimbisa-nhepfenyuro-dzakawanda-pahurukuro-yevoa-nezimbabwe-television-network/4610427.html
business	Rtd Lieutenant Gen. Moyo, VaChinamasa naVaMangudya Voyedza Kukwezva VeMabhizimi muAmerica	Gurukota rinoona nezvekudyidzana nedzimwe nyika Doctor Sibusiso Moyo vari muNew York umo vari kutungamira chikwata cheZimbabwe kumisangano yakanangana nekuyedza kukwezva vekunze vanoda kutanga mabhizimisi munyika uye kusanganawo nezvizvarwa zveZimbabwe. Vari kutarisirwawo kuita misangano nevamwe vakuru vehurumende yeAmerica kuyedza kuumbiridza hukama. VaMoyo vari kufamba nemamwe makurukota anosanganisa gurukota rezvehupfumi vapatrick chinamasa uye gavhuna weReserve Bank of Zimbabwe Doctor John Mangudya. VaMangudya vanoti vekunze vanokwanisa kupinda muzimbabwe kuti vatange mabasa munyaya dzezvicherwa uye kurima. Dr Moyo vaudza Studio 7 kuti Zimbabwe yaparura gwara idzva munyaya dzezvehupfumi uye yave kuda vekunze vanouya kuzotanga mabhizimisi munyika. No media source currently available 	https://www.voashona.com/a/zimbabwe-matongerwo-enyika-hupfumi/4351326.html
business	ZCTU Inoti Vashandi Vari Kutora Nguva Refu Kuti Vasvike Kumba Vapedza Basa	Munyori mukuru wesangano revashandi, reZimbabwe Congress of Trade Unions, VaJaphet Moyo, vanoti vashandi vari kunetsekana zvakanyanya nezvekufambisa zvopa kuti vamwe vasungwe vatadza kubata nguva iri kunzi vanhu vange vave mudzimba. Izvi zviri kuitirwa kudzivirira kupararira kwechirwere cheCovid-19. Mumashoko kuvatori venhau padandemutande reTwitter, mutauriri wemapurisa, Assistance Commissioner Paul Nyathi, vakati mapurisa ari kuzosimbaradza kuona kuti mitemo yakaturwa nemutungamiri wenyika, VaEmmerson Mnangagwa, pakurwisa denda reCovid-19 yatevedzerwa. Vakatiwo vanhu vanofanira kunge vave mudzimba nenguva dza6:30 manheru kusvika na6:30 mangwanani. VaMnangagwa vakati vanofamba zvisina maturo vachasungwa. VaMoyo vanoti zvave kutorera vamwe vashandi maawa mana kuti vasvike kudzimba dzavo mushure mekupedza basa. No media source currently available	https://www.voashona.com/a/zimbabwe-zctu-says-workers-not-getting-transport-home-after-work-because-of-skewed-covid19-regulations-japhet-moyo/5966562.html
health	Hurumende Yozeya Mutemo Unobharisa Mazana Mashanu Kune Vanoputira Fodya Paruzhinji	Hurongwa hwehurumende hwekuda kudzika mutemo uchakonzera kuti vaputi vefodya vasabvumirwe kuputira paruzhinji hwakonzera mutauro kubva kune veruzhinji munyika. Hurumende ine hurongwa hwekuwunza bhiri kuparamende richange richisungira vaputi vefodya kuti vasaputire fodya pane veruzhinji. Pasi pebhiri iri, munhu anenge abatwa achiputa fodya paruzhinji achange achisungirwa kubhadhara mazana mashanu emadhora semari yefaindi kana kugara mujeri kwemwedzi mitanhatu. Vaputi vefodya vakaita saVaFibion Munhuwa vanogara mumusha weEpworth vanoti havasi kuzofa vakaregedza kuputa fodya kunyangwe mutemo uyu ukadzikwa vachiti vanonzwa parere moyo kana vachinge vaputa fodya. Asi VaNigel Gwekwerere vanoti kuputira fodya paruzhinji kunokanganisa hutano hwevasingapute zvikurusei kuvana nemadzimai akazvitakura nokudaro vanoti vanotambira nemawoko maviri hurongwa hwehurumende uhwu. Izvi zvatsinhirwa naVaMalvern Samhembere vanogara mumusha we Kuwadzana muno muHarare. VaSamhembere vanoti hapana chinovaka muviri chinowanikwa mufodya. Amai Gladys Runyowa vanogara mumusha we Greendale vanoti vanhu vasingapute fodya vazhinji vanobata zvirwere zvakanyanya kudarika vanhu vacho vanenge vachiputa fodya. Asi mugari wekubudiriro, VaClayton Ndlela vati zviri kutaurwa nehurumende hazvina musoro sezvo Zimbabwe iri imwe yedzimwe nyika dzinorima fodya yakawanda pasi rose. VaNdlela vanoti Zimbabwe haifanire kutomborima fodya zvachose kana vasingade kuti fodya iputwe. Zvichakadai, VaAlbert Chidhakwa vanoti faindi iri kutaurwa nehurumende yakawandisa kana pakatariswa mari dzemihoro dziri kutambirwa nevanhu vazhinji munyika. Zvataurwa nava chidhakwa zvatsinhirwa naVaTichaona Murandu avo vanogara mumusha weHatcliffe muHarare. VaMurandu vanoti zviri kurongwa nehurumende izvi kuita kwehurumende yapererwa irikuedza kutorera veruzhinji twumari twushoma twunenge twuri muhomwe dzavo. Vanoti kunyangwe hazvo vari munhu asingapute fodya, mari iri kutaurwa nehurumende yakawandisa zvikuru. Zvichakadai, muzvare Faith Musarurwa avo vakakwikwidza musarudzo dzeparamende ku muzarabani vakamirira MDC-T vanoti vari kutambira hurongwa hwehurumende uhwu asi hurumende inofanira kutanga yatara nzvimbo dzinobvumidzwa kuti vanoputa vaputire kwete kungodzika mutemo isati yaongorora zvinhu zvakadai. Makambani anogadzira fodya akatonyorawo pazvipepa zvinenge zvine fodya kuti fodya inogona kukanganisa hutano. Dzimwe nyika dzakawanda pasi rose kusanganisa america hadichabvumidze kuti fodya iputirwe pose-pose. Mukuru anowona nezvezvinodhaka mubazi rezvehutano, amai Dorcas Sithole vakaudza bepanhau reSunday Mail kuti hurumende iri kuedza kudzivirira veruzhinji kuti vasabatwe nezvirwere zvinokonzereswa nefodya vachiti vanhu vakawanda vari kubatwa nezvirwere zvegomarara remumapapu. Amai Sithole vanotiwo bazi ravo rakamirira kupasiswa kwebhiri re national alcohol control policy kuti hurongwa uhwu hutange kushanda. Vanotiwo kudhakwa nekuputa zvakanyanyisa ichange iri mhosva pasi pemutemo uyu kana uchinge wapasiswa. Mutemo uyu uchange uchipawo huwandu hwedoro richabvumidzwa kutengeserwa munhu mumabhawa. Amai Sithole vanotiwo Zimbabwe inofanirwa kuita zvinhu zvakaringana nezvakatarwa nesangano re World Health Organization maererano nekuputwa kwefodya zvichitevera kusaina kwakaitwa ne Zimbabwe muna kurume wegore rino kuve nhengo yebazi re who rinowona nezvekuputwa kwefodya zvine mwero. WHO inoti vanhu mamiriyoni matanhatu vanofa pagore nenyaya yezvirwere zvakanangana nekuputa fodya. No media source currently available 	https://www.voashona.com/a/zimbabwe-hutano-health/2976005.html
politics	Chirongwa cheKuongorora Mazita Chinotanga neChinono muMasvingo	Mudhorobha reMasvingo dzimwe nzvimbo dzanonoka kuvhurwa, mushure mekunge zvikwanisiro zvakita sezvigaro pamwe nemagwaro evavhoti zvanonoka kuendeswako neZEC. Apowo vagari vazhinji vanga vachiuya mumwe mumwe zvichiratidza kuti vazhinji havasi kuziva nezvechirongwa ichi nekuda kwekuti hachina kunyatsoshambadzwa. VaMuranganwa Chanyau, veku Ward 3 muMasvingo vati vaongorora zvinyorwa zvavo, asi basa rambononoka kutanga. “Inspection ndainda ndikaona zita rangu ririmo but patanga process ichifana kutanga na 7 am yanonoka panga pasina ma materials se funirture uye mamwe ma premises anga akavharwa zvichiratidza kuti zvanga zvisina kunyatsorongeka.” Asi vamwe vakaita saVaChrispen Mutyavakuru, vanoti kunyange pambononokwa, chirongwa ichi chakanaka zvikuru uye chazofamba zvakana. “Ndinoona zvinhu zvacho zvakarongeka zvisingambobviri zvekuti dai vanga vashambadzira kuti vanhu vave vanouya vakawanda vachiona mazita akabhukiwa zvakanaka.” VaInnocent Taweni vakurudzira boka reZEC kuti rivandudze zvirongwa zvekushambadza chirongwa ichi vachiti vanga vasingatozivi nezvacho, asi vangosangana nacho vauya pazvitoro kuzobvisa bhabharasi. Zvichakadaro vamwe vanoti chirongwa ichi chatanga chakaneta nekuti vashandi veZEC vakabva kuhurumende vari kuita basa iri vari kushanda vasingafari zvichitevera kudzikiswa kwakaita mari dzavanofanirwa kubhadharwa pazuva. ZEC yakaudza vashandi ava, vazhinji vavo vakaita basa rekunyoresa vavhoti, kuti yave kudzikisa mari kubva pamadhora makumi matatu kusvika pamakumi maviri ichiti yaita izvi nekuda kwekuti hurumende haina mari. Izvi zvinonzi hazvina kufadza vashandi avo vakapika kuti vachashanda zvishoma nezvishona, semumwe mushandi akataura neStudio 7 akaramba kudomwa zita rake. Studio 7 yakundikana kubata mukuru weZEC muMasvingo, VaZex Pudurai kuti vatipewo pfungwa dzavo pane zvaitika. Asi Amai Priscilla Chigumba, vanove sachigaro veZEC, vakabvuma kuti mari yevashandi yakadzikiswa asi hapana zvavaikwanisa kuita nekuti hurumende haina mari. Chirongwa ichi chatanga nhasi nyika yose uye chinopera musi wa 29 Chivabvu. Asi vamwe vanoti chakaramba chichiitwa nechinono uye chisina kuwedzera kushambadzwa, vazhinji vachatadza kuongorora mazita avo kuitira kuti vanenge vasina kunyorwa zvakanaka vakwanise kunyoresa patsva pachirongwa chekunyoresa, icho chakawedzerwawo nzvimbo dzekunyoresera. No media source currently available 	https://www.voashona.com/a/zimbabwe-voters-roll-inspection-bvr-masvingo/4401348.html
business	Hurumende Yoenderera Mberi neKuputsa Zvivakwa muMbare	Mapurisa ekanzuru yeHarare akabatana nemapurisa eZimbabwe Republic Police nemusi weSvondo akaenderera mberi achiputsa zvivakwa zvavari kuti zvakavakwa zvisiri pamutemo mumusha unogara vazhinji weMbare zvasiya vakawanda vasina pekugara kana pekutengesera kuti vawane kurarama. Vanhu vakawanda vemumusha umo vataura neStudio 7 vanoti havasisina kana pekutangira zvekuti vave kutokumbira masangano anopa rubatsiro kuti vavepewo rubatsiro rwepakugara nekudya. Vanoona nezvekufambiswa kwemabasa mudunhu reHarare nenzvimbo dzakapoteredza VaTafadzwa Muguti vaudza Studio 7 kuti parizvino havasi kutaura nevatori venhau uye vachakwanisa kuita izvi kana dare remakutukota ravanoti ndiro rakatora chisungo chekuchenesa maguta raga nemusi wechipiri. Asi mutungamiri werimwe sangano revanotengesa mumigwagwa reVendors Initiative for Social Transformation VaSamuel Wadzai vati vachaendesa VaMuguti kumatare vachiti vari kuzvidza mutongo wedare repamusoro wakati kupwanywa kwezvivakwa kumbomira sezvo kwakaitwa zvisiri pamutemo. No media source currently available  	https://www.voashona.com/a/hurumende-yoenderera-mberi-nekuputsa-zvivakwa-mumbare-/5935758.html
politics	ZESN Inoti Mauto Haafaniri Kushandiswa Munyaya dzeSarudzo	Mashoko anonzi akataurwa negurukota rinomirira dunhu reMasvingo, VaJosiah Hungwe, pamwe chete nechipangamazano chemutungamiri wenyika, VaChris Mutsvangwa, ekuti bato riri kutonga reZanu-PF richashandisa mauto mukutsvaga rutsigiro musarudzo dzegore rinouya, ari kushorwa zvikuru neveruzhinji. Mumwe wevari kushoropodza mashoko aya ndisachigaro weZimbabwe Election Support Network, ZESN, VaAndrew Makoni. VaMakoni vanoti zvekushandisa mauto mukutsvaga rutsigiro hazvisi pamutemo, uye pane mimwe mitemo ine chekuita nesarudzo inofanirwa kuvandudzwa kana nyika ichida kuita sarudzo dzakachena uye dzisina mutauro gore rinouya. “Kuti sarudzo yegore rinouya iitwe zvakanaka, tinofanira kuve ne voters’ roll itsva, munoziva kuti pane chirongwa cheBVR chirikuitwa nguva ino, chinonzi chingangopamidzirwa mazuva, saka tinofanira kuva tine voters’ roll itsva uyezve tinofanira kuvatagadzirisa mitemo inechokuita nesarudzo uye nemitemo inongombundikidza kodzero dzevanhu,” VaMakoni vanodaro. Vanoti kana vanoita zvematongerwo enyika vaine chido chekugadzirisa zvinhu, nguva yacho ichiripo yekuzvigadzirisa. Panyaya yasachigaro weZimbabwe Election Commission, ZEC, VaMakoni vanoti havasati vanzwa kuti sachigaro uyu achadomwa riini asi vanokuridzira hurumende kuti ikurumidze kuwana sachigaro weZEC vachiti pane basa rakawanda rinofanira kuitwa sarudzo dzisati dzaitwa. No media source currently available 	https://www.voashona.com/a/zimbabwe-zesn-chairman-criticizes-chris-mutsvangwa-josiah-hungwe-for-stating-zanupf-will-use-military-during-next-year-campaigns/4170002.html
politics	Sangano reVashandi kuChamhembe kweAfrica Roshora VaMnangagwa neKusungwa Nhengo dzeZCTU	Rimwe sangano revashandi kuchamhembe kweAfrica reSouthern African Trade Union Coordination Council (SATUCC) rashora zvikuru mutungamiri wenyika VaEmmerson Mnangagwa nekusungwa kwakaitwa vakuru nenhengo dzesangamo reZimbabwe Conress of Trade Unions kana kuti ZCTU nemusi weChina. VeZCTU ava vaida kuratidzira kusafararira mutero we kubatira vanhu masendi maviri padhora rega rega kana vachitenga zvinhu nekadhi pamari iri pasi pemadhora gumi. Munyori mukuru wesangano iri VaAustin Muneku mumashoko avo kuvatori venhau vashora zvikuru VaMnangagwa avo vati pavakasarudzwa vakavimbisa kuremekedza kodzero dzevanhu nevashandi asi havasi kuita saizvozvo. Hatina kukwanisa kubata mutauriri waVaMnangagwa VaGeoerge Charamba. Asi munyori mukuru weZCTU VaJaphet Moyo vanoti zviri pachena kuti hapana zvakawanda zvakasiyana pakati pevaive mutungamiri wenyika VaRobert Mugabe naVaMnangagwa. No media source currently available  	https://www.voashona.com/a/sangano-revashandi-kuchamhembe-kweafrica-roshora-vamnangagwa-nekusunga-nhengo-dzezctu/4613133.html
politics	VaMnangagwa Votaura Nhasi Kekutanga kuUnited Nations General Assembly	Mutungamiri wenyika VaEmmerson Mnangagwa nhasi manheru vari kutarisirwa kutaura kekutanga kudare reUnited Nations General Assembly, asi mashoko avo ari kutarisirwa kuti anenge akasiyana zvikuru neaive mutungamiri wenyika VaRobert Mugabe avo vainge vaine mbiri yekutuka nyika dzekunze zvikuru America neBritain pamagungano aya. VaMnangagwa vari kutarisirwa kutaura kuti Zimbabwe pasi pehutungamiri hwavo yatora gwara itsva uye kuti vanoda kutanga kudyidzana nedzimwe nyika kwete kukandirana makobvu nematete nenyika dzakabudirira sezvaiitwa naVaMugabe. Asi VaMnangagwa vari kutarisirwa kukurudzira nyika dzakaita seAmerica nedziri musangano reEuropean Union kuti dzibvise zvirango zvakatemerwa ivo nevamwe vakuru vemuhurumende yavo. Asi vamwe vakuru kubva kusangano reAfrican Union vataura neStudio 7 vanoti kubva zvakabviswa VaMugabe pachigaro, nyika dzichiri kubudirira dzarasikirwa nezwi rakasimba raikurudzira kuvandudzwa kwedare reUnited Nations Security Council iro rine nyika shanu chete dzakabudirira. Asi AU yakatambira hayo kubviswa kwaVaMugabe pachigaro nemauto muna Mbudzi gore rapera. Kunyangwe hazvo VaMnangagwa vari kuti Zimbabwe yave kutora rimwe gwara munyaya dzezvematongerwo enyika, vanopikisa vanoti hapana chanyanya kuchinja sezvo vanopikisa vari kuramba vachibatwa neseri kweruoko vachisungwa nekumbunyikidzwa kodzero dzavo. Mutauriri wemutungamiri weMDC VaNelson Chamisa, Doctor Nkululeko Sibanda vakaudza Studio 7 kuti bato ravo haricherechedze VaMnangagwa semunhu akakunda musarudzo. Nhasi mangwanani VaMnangagwa vari kutarisirwawo kupinda mumusangano wekudzivirira kuroodzwa kwevana vasati vabva zera. Mutungamiri wenyika yeZambia, VaEdgar Lungu vari kutarisirwawo kupinda mumusangano uyu pamwe nechizvarwa cheZimbabwe vari munyarikani weAfrican Union kana kuti Goodwill Ambassador, Amai Nyaradzai Gumbonzvanda avo vanoti Zimbabwe ichazeyiwa nezvayao pamusangano uyu. VaMnangagwa nhasi vari kupindawo mune mumwe wekudzivirira kupararira kwechirwere cherurindi kana kuti TB. Parizvino Zimbabwe iri kutatarika kuwana mapiritsi eTB zvotyirwa kuti zvichapa kuti denda iri ritonyanya kukomba. Chirwere cheTB chiri kuuraya vanhu vakawanda zvikuru vanorarama neHIV/AIDS. Zvichakadaro, kumucheto wemusangano weUnited Nations General Assembly uyu, VaMnagagwa nezuro vakaita musangano nemunyori mukuru weUnited Nations VaAntonio Guterres, mutungamiri wehurumende yeBelgium VaCharles Michel, uye vatungamiri venyika yeSwitzerland. VaMnangagwa vari kutarisirwa kudzokera kuZimbabwe nemusi weChina.	https://www.voashona.com/a/vamnangagwa-votaura-nhasi-kekutanga-kuunited-nations-general-assembly/4587659.html
business	Musika weFodya Unovhurwa Asi Mitengo Iri Pasi	Misika yefodya yavhurwa muHarare mitengo yefodya iri pasi asi hurumende ichiti inotarisira kuti mitengo ichakwira nekufamba kwenguva. Gurukota rinoona nezvekurima, VaPerence Shiri, ndivo vaparura mwaka wekutengesa fodya zviri pamutemo pamusika weTobacco Sales Floor muHarare, uye vati vafara nemutengo kunyange hazvo wange uri pasi. VaShiri vati izvi ndizvo zvinogaroitika mwaka yese sezvo varimi vachitanga kuitengesa foya yemhando yepasi. Bhero rekutanga ratengwa nemadhora mana eku America pakirogiramu kozotiwo bhero repasi ratengwa nemasendi makumi mapfumbabweeku America pakirogiramu rimwe chete. VaShiri vaudza Studio7 kuti zvinofadza kuti misika yefodya yavhura kunyange hazvo paine dambudziko rechirwere cheCoronavirus. Asi mutungamiri werimwe remasangano anomirira varimi vefodya munyika reTobacco Association of Zimbabwe, VaGeorge Seremwe, vaudza Studio7 kuti kunyange hazvo misika yavhurwa, havasi kufara nemitengo iripo. VaShiri vatiwo kunyange hazvo paine dzimwe nyika dzakawanda dzinorima fodya pasi rese, Zimbabwe ine mbiri yekurima fodya yemhando yepamusoro uye inokwikwidzana neBrazil chete pasi rese. VaShiri vati kurimwa kwefodya kuri kusimukira zvakanyanya munyika uye ishuviro yavo kuti dai vanorima zvimwe zvirimwa vadzidza kubva kuvarimi vefodya. Vatiwo kunyange hazvo Coronavirus yakavhiringa hupfumi hwenyika dzinotenga fodya kubva kuZimbabwe dzakaita seChina, hazvisati zvave pachena kuti, izvi zvichakakanganisa kutengwa kwefodya yeZimbabwe here VaShiri vatiwo vati hurumende inoda kuti varimi vatevedze marimirwo anoitwa kufodya pakurimwa zvimwe zvirimwa zvakaita sechibage, nembanje dzinioshandiswa kurapa dzakaita seHemp neCannabis. Sachigaro vebhodi remakambani yehurumende inoona nezvekutengeswa kwefodya, yeTobacco Industries Marketing Board, TIMB, VaPat Devenish, vati misika yefodya ingadai yakavhurwa mwedzi wapfuura asi izvi zvakatadziswa nekuda kweCoronavirus. Vatiwo mwaka uno zvinhu hazvisi kufambiswa semamazuva ose nekuda kwechirwere cheCovid-19 uye mwaka uno varimi havasi kubvumidzwa kupinda mumisika uye vachange vaine vanhu vanovamiririra. Mumisika mange muine vatengi chete nevanhu vashomanana uye vanhu vese vange vari pamusika vange vakapfeka maMask, vachigeza maoko nekuita zvese zvinofanirwa kuitwa pakudzivirira Coronavirus. VaDevenish vazivisawo kuti huwandu hwevarimi vefodya hwakadzikira gore rino nezvikamu guni nezvinomwe kubva muzana. Vatiwo varimi vachange vachibhadharwa mari yavo nezvikamu makumi mashanu kubva muzana ari madhora ekuAmerica, uye imwe yacho iri mari yemuno. No media source currently available   	https://www.voashona.com/a/zimbabwe-tobacco-auction-floors-open-with-low-proces/5397778.html
politics	Nhengo dzeMDC-T Dzobatwa neMhosva yeKuponda Mupurisa	Nhengo nhatu dzeMDC inotungamirwa naVaMorgan Tsvangirai nemusi weChipiri dzakabatwa nemhosva yekuponda mupurisa mumusha weGlenView muHarare muna 2011. Vachitura mutongo wavo panyaya iyi, mutongi wedare repamusoro, VaChinembiri Bhunu, vawana vanhu vatatu vaine mhosva yekuponda VaMutedza. VaBhunu vati kunyangwe hazvo zvisina kubuda pachena kuti ngana ndiye akapotsera dombo rakatema VaMutedza zvakazokonzera kuti VaMutedza vafe zviri pachena kuti vatsigiri veMDCT ava vaiva nechinangwa nechekuponda sezvo mumwe mufakazi akapa humbowo pakutongwa kwenyaya iyi akati akanzwa mumwe munhu achidaidzira kuti mapurisa arohwe sezvo achidyidzana nebato riri kutonga reZanu PF. Vabatwa nemhosva yekuponda ava ndiVaLast Maengehama avo vaimbova nhengo yekomiti yepamusoro muMDCT, VaTungamirai Madzokere vanove kanzura mukanzuru yeHarare pamwe naMuzvare Yvonne Musarurwa vanove nhengo yeboka revechidiki muMDC-T. VaPhineas Nhatarikwa, avo vanoshanda semutyairi muMDC-T, vabatwa nemhosva yekubatsira Muzvare Musarurwa naVaMadzokere kubva panzvimbo yakaparirwa mhosva iyi mushure mekuvatakura nemotokari pakaitika kurwisana pakati pemapurisa nevechidiki ve MDCT. Vamwe vatatu vanoti VaEdwin Muingiri, VaLazarus Maengehama naVaPaul Rukanda vasunungurwa sezvo zvanzi nedare hapana humbowo hunoratidza kuti vaivepo pakapondwa VaMutedza. VaRukanda vaudza Studio 7 kuti havasi kufara nemutongo waturwa nedare sezvo zviri pachena kuti pari kuitwa zvematongerwo enyika. Pakatanga nyaya iyi, paive nevasungwa makumi maviri nevapfumbamwe asi vamwe makumi maviri nevaviri vakawanikwa vasinawo mhosva pakanzwikwa nyaya iyi. Vanhu ava vaisanganisira VaPaul Madzore avo vaimbove sachigaro kuboka revechidiki muMDCT vasati vabuda mubato iri. Pakutongwa kwenyaya iyi, nhengo dzeMDC-T idzo dzairamba mhosva iyi dzichiti dzaishungurudzwa zvine chekuita nezvematongerwo enyika. Gweta revasungwa ava Amai Beatrice Mtetwa vaudza Studio 7 kuti vanhu ava vachadzoka kudare nemusi weChina kuti patange kuzeyiwa chirango chavo. Vati kusvika izvi zvaitwa havana zvakawanda zvavakataura nevatori venhau.  No media source currently available  	https://www.voashona.com/a/zimbabwe-matongerwo-enyika/3496045.html
business	Meya weHarare Oparura Gwaro Rinoburitsa Mamiriro Akaita Guta Iri	"VaManyenyeni vanoti pane zvinhu zvakawanda zvinofanirwa kugadziriswa nekanzuru yavo kuitira kuti hupenyu hwevagari vemuguta iri huve nani. Meya weguta reHarare, VaBernard Manyenyeni, vaparura neChipiri gwaro remamiriro akaita zvinhu muguta iri. VaManyenyeni vanoti pane zvinhu zvakawanda zvinofanirwa kugadziriswa nekanzuru yavo kuitira kuti hupenyu hwevagari vemuguta iri huve nani. VaManyenyeni vanoti shuwiro yavo ndeyekuti zvinhu zvigadzirike muguta iri kuitira kuti vagari vavimbike nekanzuru. VaManyenyeni vanoti vachayedza kushandura mafambisirwo ari kuitwa zvinhu mukanzuru kusanganisira mafambisirwo emari dzinobhadharwa nevagari kuitira kuti guta re Harare richishandise mari zvine hungwaru. ""Zvakakosha kuti tigadzirise zvinhu mukanzuru kuitira kuti vanhu vabhadhare mari dzemitero vakafara kuitira kuti mabasa afambe zvakanaka muguta reHarare,"" Va Manyenyeni vaudza Studio7. VaManyenyeni vaenderera mberi vachiti vachatarisa mihoro yevashandi vekanzuru vepamusoro kuti vawone kuti mari dzavanotambira dziri kuenderana here nemari dziri kutambirwa nevamwe vashandi vanoita mabasa aya kune dzimwe nzvimbo sezvo veruzhinji vari kushoropodza kanzuru vachiti iri kupa mari kuvashandi vepamusoro asi vane mabasa epasi vachinonga svosve nemuromo. ""Zvakakosha kuti mihoro yevashandi vedu vane zvinzvimbo zvepamusoro ienderane nevamwe vanoita mabasa aya kune mamwe makambani. Takambodzikisa mari dzinotambirwa nevamwe vashandi kuti zvienderane nemamiriro emunyika saka ticharamba tichiita izvi kusvika zvinhu zvagadzirisika,"" Va Manyenyeni vaudza Studio7. No media source currently available  "	https://www.voashona.com/a/zimbabwe-harare-city-council-africa/3214833.html
health	Huwandu hweVanhu Vabatwa neCOVID-19 Munyika Hwave Makumi Matatu neVasere	Bazi rezvehutano nekuchengetwa kwakanaka kwevana rinoti huwandu hwevanhu vabatwa nechirwere cheCovid-19 hwakwira kusvika pamakumi matatu nevasere zvichitevera kuwanikwa kwakaitwa munhu mumwe chete aine chirwere ichi muHarare nemusi weChina. Bazi iri razivisawo kuti vafa nechirwere ichi vachiri vana munyika yose, uye vapona kubva kuchirwere ichi vari gumi nevatatu. Izvi zvinobuda panguva iyo mutungamiri wenyika, VaEmmerson Mnangagwa, vari kutarisirwa kuzivisa nezvekuti vari kuwedzera mazuva here kana kubvisa mutemo unorambidza kufambafamba kwevanhu, kana kuti lockdown, uyo vakaderedza kuenda pachinhanho chepiri, kana kuti Level 2 masvondo maviri adarika. Mutemo uyu uri kutarisirwa kupera nemusi weSvondo. Johns Hopkins University yemuAmerica inoti vanhu vabatwa nechirwere ichi pasi rose vadarika mamiriyoni mana nemazana mana ezviuru (4.4 million) uye vafa nechirwere ichi vasvika pazviuru mazana matatu nezvitatu nemazana matatu nemakumi masere nevapfumbamwe (303 389). Gweta uye vari chizvarwa cheZimbabwe chiri ku Britain, Doctor Simba Mavaza, vanoti kukwira kwehuwandu hwevanhu vabatwa nechirwere cheCovid-19 nemunhu mumwe chete kunoratidza kuti chirwere ichi hachisati chadzika midzi munyika. Dctor Mavaza vanoti izvi zvinogona kunge zviri kukonzerwa nenyaya yekuti vanhu vari kutevedzera kurudziro yekuti vazvichengetedze, kana matanho ari kutorwa nehurumende ekuchengetedza kwavo voga vose vanenge vaponda munyika vachibva kunze. Panyaya yekuti mutungamiri wenyika owedzera here kana kubvisa mazuva ekusafambafamba kwevanhu, Doctor Mavaza vanoti vanofunga kuti VaMnangagwa vachavhura makambani ose uye kubvumidza vanhu kufambafamba sezvo pakatoiswa kare matanho anofanirwa kuteverwa nevemakambani mukuona kuti vashandi vavo vakadzivirirwa kubva kuchirwere ichi. No media source currently available 	https://www.voashona.com/a/zimbabwe-covid-19-udate-38-cases-dr-simba-mavaza/5421367.html
politics	Mutungamiri weMDC Alliance, VaNelson Chamisa, Votarisirwa Kukunda Musarudzo?	Mutungamiri weMDC Alliance, VaNelson Chamisa, vari kukwikwidza musarudzo yemutungamiri wenyika vakamirira mapato manomwe. Sarudzo iyi iri kuonekwa nevakawanda sesarudzo ichanakidza zvikuru. Mukuru weZimbabwe Democracy Institute, Doctor Pedzisayi Ruhanya, vanoti VaChamisa vane nhoroondo yehutungamiriri kubvira vari mudzidzi. VaRuhanya vanoti kuwaniswa kwaVaChamisa zvigaro zvakasiyana siyana mubato reMDC T pamwe nemumubatanidzwa weMDC Alliance kunoratidza kuti vane hutungamiri hwakanaka. VaRuhanya vanoti nyika zhinji dziri kusarudza vatungamiriri vechidiki. VaRuhanya vanoti kana kukaitwa sarudzo dzejekerere, vanoona VaChamisa vachikunda musarudzo yemutungamiriri wenyika. Imwe nyanzvi mune zvematongerwo enyika, Doctor Bekezela Gumbo, vanoti vanoona VaChamisa vari munhu akanaka kusarudzwa semutungamiri nekuti havana rutsugiro rwemauto semutungamiriri weZanu PF, VaEmmerson Mnangagwa. VaGumbo vanoti kusava nerutsigiro rwemauto zvinoita kuti vanhu vave vakasununguka munyika. Asiwo VaGumbo vanoti VaChamisa vari kutadza kuumbiridza bato ravo reMDC sezvo vamwe vanhu vaive vari mubato iri vari kupesana naVaChamisa, vamwe vachipinda musarudzo vakazvimirira mushure mekusawirirana nemaitiro aVaChamisa. Gweta huye vari murwiri wekodzero musangano reHuman Rights Watch kuchamhembe kweAfrica, VaDewa Mavhinga, vanoti VaChamisa vane chaunga chevatsigiri. Asiwo vanoti dai vari chipangamazano chaVaChamisa, vangadai vakavakurudzira kuenda kunosarudzwa kutungamirira bato kukongiresi pamwe nekuti varemekedze kodzero dzevanhu nekuratidza kuti havadi mhirizhonga. Nhengo yeparamende yeMutare Central, VaInnocent Gonese, vanova nhengo yeMDC vanotiwo hutungamiri hwaVaChamisa hwakanaka zvikuru sezvo vachida ramangwana renyika rakanaka. Sangano ravana chipangamazano reAfrobarometer rakaburitsa gwaro mwedzi wapera richiti dai sarudzo dzakaitwa munguva yarakaita tsvakiridzo, VaMnangagwa vangadai vakakunda musarudzo iyi, asi zvisina mutsindo, zvaizoita kuti paitwe imwe sarudzo, kana kuti run off, pakati paVaChamisa naVaMnangagwa. Asi veruzhinji vanoti zviri pachena kuti sarudzo dzikaitwa nemazvo, VaChamisa vanogona kukunda VaMnangagwa. No media source currently available  	https://www.voashona.com/a/zimbabwe-opposition-leader-tipped-to-win/4465441.html
business	Zimbabwe Yovimbisa IMF Kudzikisa Bhajeti reVashandi veHurumende	Gurukota rinoona nezvemari, VaPatrick Chinamasa, vavimbisa sangano rinokweretesa mari pasi rose, re International Monetary Fund, IMF, kuti Zimbabwe ichange yadzikisa mari yebhajeti inobhadharwa vashandi kubva pazvikamu makumi masere nemaviri kubva muzana, kusvika pazvikamu makumi mashanu nezviviri kubva muzana panosvika gore ra 2019. Gurukota rinoona nezvemari, VaPatrick Chinamasa, vavimbisa sangano rinokweretesa mari pasi rose, re International Monetary Fund, IMF, kuti Zimbabwe ichange yadzikisa mari yebhajeti inobhadharwa vashandi kubva pazvikamu makumi masere nezviviri kubva muzana, kusvika pazvikamu makumi mashanu nezviviri kubva muzana panosvika gore ra 2019. VaChinamasa vange vachitaura muHarare nemusi weChitatu vaine vakuru vechikwata cheIMF chiri munyika kubva musi wa 24 Kukadzi kusvika musi wa 11 Kurume. Vari kutungamira chikwata ichi, VaDomenico Fanizza, vaudzawo vatori venhau kuti Zimbabwe yakwanisa kuzadzikisa zvimwe zvayakazvitarira kuti inoda kuita mukugadzirisa hupfumi. Asi dzimwe nyanzvi munyaya dzezvehupfumi, kana iyo IMF yacho, vanotenderana kuti zvimwe zvakavimbiswa neZimbabwe zvekuti ichabhadhara mitero yakaiswa pazvikwereti zvinosvika bhiriyoni imwe chete nemazana masere emamiriyoni emadhora muna Kubvumbi kunyika nemabhanga ekunze, zvichanetsa kuzadzisa. Kutadza kubhadhara zvikwereti ndiko kwapa kuti Zimbabwe isakwereteswa mari neIMF ne World Bank. Asi nyanzvi munyaya dzezvehupfumi vachidzidzisa paUniversity of Zimbabwe uye vari chipangamazano chehuruemnde, Doctor Gift Mugano, vanoti zvekudzikisa mari inobhadharwa vashandi vehurumende chete hazvina zvazvinobatsira kana hupfumi hwenyika husiri kufamba zvakanaka.	https://www.voashona.com/a/zimbabwe-matongerwo-enyika/3227816.html
business	Hurumende Yokwereta Mari Kuti Ibhadhare Vashandi Mabhonasi eGore Rapera	Hurumende yave kuyedza kukwereta mari kuburikidza nekutengesa maTreasury Bills kuti ikwanise kubhadhara vashandi vayo mabhonasi. Asi nyanzvi munyaya dzezvehupfumi dziri kuyambira kuti hurumende zvikwereti zvakadai munongedzo wekukundikana munyaya dzezvehupfumi. Gurukota rinoona nezvemari, VaPatrick Chinamasa, vanoti hurumende iri kuda mari inosvika mamiriyoni zana nemakumi masere kubhadhara mabhonasi egore rapera. Uku kuwedzera zvikwereti pabhajeti yegore rapera inosvika mabhiriyoni mana emadhora. VaChinamasa vanoti nyika ine mari inosvika mabhiriyoni maviri kuburikidza nematreasury bills aya. Asi chii chaizvo chinonzi treasury bill? Mutungamiri webato rinopikisa rePeople's Democratic Party, uye vaimbova gurukota rezvemari, VaTendai Biti, vanoti ma treasury bills aya anotengeserwa kumabhanga kunyanya uye anenge ari zvibatiso zvekuti hurumende inenge yatenda kuti ine chikwereti. Asi vamwe vanoti VaChinamasa, avo vakagara vati havana mari, havangazorwe mafuta enguruve yavasina kudya. Vanoti mutungamiri wenyika, VaRobert Mugabe, avo vakati vashandi vapihwe mabhonasi kunyangwe pasina mari, ndivo vakaresva. Gurukota rezvevashandi, Amai Prisca Mupfumira, vanoti zvinhu zvakaoma asi vachazadzikisa zvavakavimbisa vashandi. Asi VaBiti vanoti kutadza kuronga kwaVaChinamasa segurukota rezvemari vachiti shiri yakangwara inovaka dendere rayo mvura isati yaturuka. Hurumende dzakawanda pasi rose dzinoshandisawo matreasury bills aya kana dzichida kukwereta mari. Asi VaBiti vanoti matreasury bills aya anokanganisa zvikuru hurongwa hwekugadzirisa hupfumi hwenyika kana hurumende ichiita zvekupaza dura nguva dzose. Nyanzvi munyaya dzezvehupfumi vachidzidzisa paUniversity of the Free State, VaCalvin Mdzingiri, vanoti vana veZimbabwe vachasara vasina kana nhaka nenyaya yezvikwereti. Mashoko aya anotsinhirwa nenyanzvi munyaya dzezvehupfumi uye vaimbotungamira sangano reZimbabwe National Chamber of Commerce, VaLuxon Zembe. VaZembe vanotenda kuti hurumende dzinoshandisa matreasury bills asi vachiti hazvidi kubva zvaita mugariro musoro wetsuro kushaya nyanga. Ko chii chingatitwe neZimbabwe kuti isarambe ichikwereta mari? VaMdzingiri vanoti Zimbabwe inotoda kuzvipira kumisa nyaya dzekungoshandisa mari isipo uye kuona kuti yakwezva vekunzwe kuti vatange makambani munyika anozobhadhara mitero inoshandiswa nehurumende. VaBiti vanotenderana nemaonero aya vachiti hurumende inouraya mbeva yodya seyabaya nzou. Zimbabwe ine chimwe chikwereti kunze kwenyika chinodarika mabhiriyoni gumi nerimwe emadhora kumasangano akaita seWorld Bank, IMF, European Investment Bank, African Development Bank nedzimwe nyika. Kutadza kubhadhara chikweri ichi kuri kupa kuti hurumende dzakawanda dzitadze kukweretesa Zimbabwe mari. No media source currently available  	https://www.voashona.com/a/zimbabwe-money-crisis/3805810.html
politics	Mazuva Odarika Makumi Mana VaDzamara Vasingazivikanwi Kwavari	Murwiri wekodzero uye vari mutori wenhau, VaItai Dzamara, nemusi weChina vasvitsa mazuva makumi mana nematanhatu vapambwa, uye mapurisa achinzi akati haana zvitsva zvaati awana zvakasiyana nezvaakazivisa kare. Asi mapurisa anoti ari kuenderera mberi nekutsvaga murwiri wekodzero uyu. Gwaro rakaburitswa neChitatu nesangano remagweta, reZimbabwe Lawyers for Human Rights, pamusoro penyaya iyi rinoti gwaro rakasvitswa nemapurisa kudare neMuvhuro svondo rapera rekuzivisa nezvekutsvaga kwawo VaDzamara rakangofanana nezvaakambonyora pekutanga. Sangano iri rinoti gwaro remapurisa iri raive risina hudzamu hwekutsanangudza kuti vari kutsvaga nenzira ipi, uye kuti vakataura nani mukutsvaga kwavo VaDzamara. Dare repamusoro rakapa mutongo wekuti mapurisa azivise nyika paanenge asvika mukutsvaga kwawo VaDzamara pakupera kwemasvondo maviri oga oga. VaDzamara vakapambwa nevarume vasingazivikanwi musi wa 9 Kurume gore rino mumusha weveruzhinji weGlen View muHarare. Kubva zuva iri kusvika pari nhasi, hapana kana ati aziva kuti varipi uye kuti vakapambwa nani. Asi mutauriri webato rinopikisa reMDC T, VaObert Gutu, vanoti vanhu vakaita izvi vasori vari muhurumende yeZanu PF. VaGutu, avo vanoti vari kukurudzira vebato reZanu PF ava kuti varegerere VaDzamara sezvo mhuri yavo yavatarisirawo kuti vadzoke vari vapenyu. Asi nhengo yeZanu PF, VaNick Mangwana, vanoti bato reMD- T harifaniri kumhanyira kupomera mhosva Zanu PF iro risina humbowo, uhwo hunonzi nemapurisa ari kuda kuti akwanise kuwana kuna VaDzamara. VaMangwana vanoti bato raVaGutu harifanire kushandisa mukana wekutsakatika kwaVaDzamara mune zvematongerwo enyika. No media source currently available 	https://www.voashona.com/a/zimbabwe-politics-dzamara-human-rights/2731993.html
health	Vana Chiremba Vanopinda Muzuva Repiri Vachiramwa Mabasa	Vana chiremba vapinda neChina muzuva repiri rekuramwa mabasa. Vana chiremba avo vanoti pamusangano wavaita nebazi rezveutano, hurumende yavimbisa kutambira chinyunyuto chimwe chete chete. Vachitaura neStudio7, mutungamiri weZimbabwe Hospital Doctor’s Association, Dr Edgar Munatsi, vati nhengo dzavo zhinji hadzisi pabasa sezvo vakamirira kuti zvichemo zvavo zvigadziriswe nehurumende. VaMunatsivati vanotorwadziwa zvikuru sanachiremba kuti hupenyu hwevanhu huri parumananzombe nekuda kwekuramwa mabasa kwavo uku. Vakurudzira hurumende kuti ikurumidze kugadzirisa zvinyunyuto zvavo. VaMunatsi vatinhengo dzavo dziri kutyityidzirwa nevamwe vakuru vemuzvipatara asi vati mumusangano wavaita nehurumende nhasi, vavimbiswa kuti kuita kwakadai kuchamiswa. Vana chiremba vanoti pahurukuro dzavaita nhasi nehurumende, hurumende yavimbisa kugadzirisa chinyunyuto chimwechete chekuvawanisa mabasa kana vapedza zvidzodzo zvavo zvepamusoro. Pari zvino hurumende yange ichibatirira kuzvitupa zvana chiremba ava kwegore kunyange hazvo hurumende yange isingavapi mabasa. Mubati wehomwe musangano reZimbabwe Hospital Doctor’s Association, VaInnocent Zano, vati chinangwa chavo ndechekuti hurumende igadzirise zvinyunyuto zvavo zvese, vonyorerana pasi kuti vadzokere kubasa. Pashanyirwa chipatara cheParirenyatwa, vana chiremba vange vakatogara zvavo vachitaura nyaya nguva dzebasa. Studio 7 yatadza kutaura nevarwere sezvo kwange kuchidiwa tsamba kubva kubazi rezveutano . Asi VaBrian Paradza, avo vashanyira hama yavo kuParirenyatwa vakurudzira hurumende kuti igadzirise dambudzo iri vakati murwere wavo kubva nezuro haasati awonekwa nachiremba. Bazi rezvautano rabudisa gwaro rekukurudzira vana chiremba kuti vadzokere kumabasa apo zvichemo zvavo zvinenge zvichigadziriswa. Asi MDC inotungamirwa naVaMorgan Tsvangirai yaburitsa mashoko ichiti haisi kufara nezviri kuitwa nehurumende yeZanu PF iyo iri kuvhiringa hutano hwenyika yese nekutadza kugadzirisa zvichemo zvavana chiremba. No media source currently available 	https://www.voashona.com/a/zimbabwe-doctors-strike-day-two/3727837.html
health	Madzimai eWomen of Dominion International Osendeka Musangano wePagore Nekuda kweCoronavirus	"Sangano reWomen of Dominion International rinoti harisi kuita musangano waro wepagore gore rino nekuda kwechirwere che coronavirus. Mutungamiri wesangano iri, Pastor Marvelous Ndhlovu, vanoti madzimai anobva munyika dzakasiyanasiyana anga achitarisirwa kusangana ku Los Angeles mudunhu reCalifornia muna Chikumi asi nekuda kwekurudziro yekuti vanhu vasaungana senzira yekudzivirira kupararira kwe coronavirus, vaona zvakakosha ] kuti musangano wavo usaitwa. Pastor Ndhlovu vanoti sezvo mamwe madzimai achibva kunze kweAmerica, miganhu yenyika dzakawanda yakavharwa pari zvino zvekuti kana dai zvinhu zvakazogadzikana panenge pasisina nguva yekuti madzimai aya agadzirire. ""Ndinoda kutenda Mwari nekuwana mukana wekutsanangura kuti gore rino takaona zvakakodzera kuti tisaita musangano wedu weWomen of Dominion watanga tichifanirwa kuita muna June, June 25 kusvika 28 tiri kuLos Angeles, California. ""Saka takazogara sedare takakanzura musangano iwoyo. Gore rino tanga tichi celebrator nine years dzekunge tiri Women of Dominion, kubva patakatanga tichitanga kusangana gore ra2012."" Pastor Ndhlovu vanoti chakanyanyoita kuti vakanzure musangano wegore rino zvikonzero zvakati wandeyi, chekutanga chiri chechirwere che coronavirus. ""Patakatarisa nekunyatsoongorora, uyezve nekunyanyonzwisisa nezvatiri kunzwa nema forecast takaona kuti izvo musangano iwoyo uchanetsa kuti ubudirire, uye zvinogona kuti strainer isusu vanotungamirira Women of Dominion nevano attender as well. ""Dambudzo rekutanga tichiziva kuti tose coronavirus yaka affecter even kubva vanhu kumabasa. Even kuLos Angeles kwatiri kuenda it's one of the cities iri kunzi ichaita ma cases akawanda, saka kuti June tifokasite kuti zvinhu zvinenge zvave nani panguva iyoyo in that city nemaonero edu uye nekunzwa pamweya, hatina kuona kunge zviri zvinhu zvakanga zvakanakira musangano wedu,"" vanodaro Pastor Ndhlovu. Women of Dominion International yave nemakore mapfumbamwe yaumbwa uye inobatanidza madzimai anobva kuZimbabwe ari munyika dzakasiyanasiyana mukurarama mushoko raMwari. No media source currently available "	https://www.voashona.com/a/zimbabwe-diaspora-coronavirus-women-of-dominion-pastor-marvelous-ndhlovu/5355125.html
politics	Dare raMejastiriti Robvumidza Crisis in Zimbabwe Coalition Kuratidzira Mushure Mekumborambidzwa neMapurisa	Dare ramejasiatiriti muHarare nemusi weMuvhuro rakatura mutongo wekubvumidza sangano reCrisis In Zimbabwe Coalition kuti riratidzire kusafara kwaro nekunonoka kuri kuitwa nehurumende kuvandudza mitemo inobata sarudzo munyika. Mutongi wedare ramejasitiriti VaLanzini Ncube vakatura mutongo wekuti sangano reCrisis In Zimbabwe Coalition rienderere mberi nehurongwa hwaro hwekuratidzira muHarare neChitatu mushure mekunge sangano iri rarambidzwa nemapurisa kuratidzira richinzi rinozokanganisa runyararo muguta. Mutongi wedare ati kuratidzira uku kuri kuenderere mberi vachiti bumbiro remitemo rinobvumidza vanhu kuratidzira uye mapurisa haafanire kufungidzira kuti vanhu vachapara mhosva ivo vasina chokwadi nazvo. Sangano reCrisis in Zimbabwe Coalition rakarambidzwa kufora muHarare nemapurisa mushure mekuvazivisa kuti nhengo dzaro dzichazofora dzichiratidza kusafara kwadzo nekunonoka kuri kuita hurumende kuvandudza mitemo inobata sarudzo. Sangano iri rinoti mitemo yesarudzo inofanira kuvandudzwa kuitira kuti iringane nebumbiro idzva renyika pamwe nezviga zvinobata nyaya dzesarudzo zvakatarwa nesangano renyika dziri kuchamhembe kweAfrica re SADC kana kuti SADC Principles Governing the Conduct of Democratic Elections. Mutauriri weCrisis in Zimbabwe Coalition, VaThabani Moyo vanoti vafara zvikuru nemutongo waturwa nedare. Zvichakadaro, imwe nyanzvi munyaya dzezvematongerwo enyika uye vachishanda vakazvimirira VaDavid Nyamanhindi vaudza Studio 7 kuti zviri kuitwa nemapurisa zvekurambidza misangano izvi zvinhu zvagara zvino zivikanwa kuti ndizvo zvavanoita pose panenge pave kuendwa kusarudzo vachiti mapurisa haafanire kuve nedivi raanorerekera. Zvichakadaro, mutongi wedare uyu audza mapurisa kuti achengetedze nhengo dzeCrisis in Zimbabwe Coalition padzichange dzichifora muHarare neChitatu. No media source currently available 	https://www.voashona.com/a/zimbabwe-matongerwo-enyika/4339008.html
politics	Nyakupfura VaPatrick Kombayi Muna 1990, VaChivamba, Vanoshaya	Mutevedzeri wasachigaro weZanu-PF mudunhu reMidlands Province, VaKizito Chivamba, avo vange vari nhengo yeparamende inomirira Chiwundura, vakashaya kuchipatara cheGweru nemusi weChitatu. VaChivamba vakatanga kuva nhengo yeZanu muna 1972 uye vanoti vainge vari mujibha kubva muna 1977 kusvika muna 1979. Vange vari nhengo yeparamende kubva muna 2008. Mufi anonzi ange arwara kwenguva yakareba. Kunyange hazvo veZanu-PF mudunhu iri vari kuchema vachiti vaive gamba, vamwe vanopikisa vanoti nyaya yavo yekupfura muchakabvu Patrick Kombayi vachibatsirana naVaElias Kanengoni musori, avo vakaitwa gamba renyika munongedzo wekuti muZimbabwe hamuna hutongo hwejekerere. Muna 1990 munguva yesarudzo, VaChivamba naVaKanengoni vakapfura VaKombayi vainge vari kubato reZimbabwe Unity Movement. VaKombayi vaikwikwidzana nevaimbova mutevedzeri wemutungamiri wenyika mushakabvu Simon Muzenda kuGweru. Dare repamusoro soro rakavatongera kugara mujeri kwemakore manomwe asi mutungamiri wenyika, VaRobert Mugabe, vakabva vavaregerera vachishandisa masimba avo semutungamiri wenyika. Munguva yehondo yeChimurenga, VaKombayi vaibatsira zvikuru varwiri verusununguko vainge vari kuZambia. Gweta rinorwira kodzero dzevanhu, VaDewa Mavhinga, avo vanoshanda nesangano reHuman Rights Watch, vanoti tsika yehurumende yeZanu-PF yekuregerera vanotyora kodzero dzevanhu iri kudzosera hutongo hwejekerere kumashure. No media source currently available  	https://www.voashona.com/a/zimbabwe-chivamba-dies/3817047.html
business	Vadzidzi vepaGreat Zimbabwe University Vonyunyuta neKukwidzwa kweMutengo weChikafu	Vadzidzi vepachikoro chepamusorosoro che Great Zimbabwe University vochema-chema mushure mekukwidzirwa mitengo yechikafu chavanodya pachikoro nezvikamu zana kubva muzana, izvo vanoti zvichaita kuti vatakatike nenzara. Vachitaura neStudio 7 vadzidzi vazhinji vanoti pamusoro pazvo Chikoro chakavazivisa kuti hachichakwanisi kuti vadye sadza nenyama nekuti yave kudhura, nekudaro vave nemazuva vachidya sadza nebhinzi, mukaka pamwe ne makabheji. Chikoro chakawedzera mari iyi kubva pamadhora mashanu kusvika kumadhora gumi emari yemunyika pandiro yechikafu yoga yoga. Vadzidzi vanoti kazhinji vanodya katatu pazuva izvo zvave kuita kuti mari yechikafu pazuva isvike kumadhora makumi matatu. Vadzidzi ava vanoti mari iyi yakavawandira sezvo vabereki vavo vasiri kukwidzirwawo mari dzemihoro uye vakaomerwawo nehupenyu semunhu wese munyika. Mumwe mudzidzi ada kuzivikanwa nerekuti Bla Petso kuti asazoshungurudzwe nevakuru vechikoro, anoti huwandu hwechikafu mundiro hwakatoderedzwa kunyange vakakwidzirwa mutengo. Vamwewo vana vechikoro vanoti nyaya yechikafu iyi ichakanganisa kudzidza kwavo sezvo mabhuku achinetsa kunzvera munhu kana achinge akarumwa nenzara. Mumwewo mudzidzi ada kudanwa nekunzi Muzvare Sasha Blond, anoti vave kutodya kamwe pazuva nekuti mitengo iyi havaikwanisi. Mutauriri we GZU, VaAnderson Chipatiso, vamanya kuramba kuti havasati vakwidza mitengo yechikafu, asi vati chikoro chavo hachina kusarawo nekuomwerwa nekukwira kuri kuita zvinhu munyika nekudaro vanogona kuzokwidzawo. Asi vadzidzi vanoti chikafu chatokwidzwa kutanga nhasi uye vakatotanga kupuwa zvekudya zvishoma kutanga svondo rapfuura. Mumwe mudzidzi aramba kudomwa nezita rake achityira kuzodzingwa chikoro, anoti mitengo yakatokwidzwa uye vakaziviswa nevanobika kuti havachadyi nenyama. Mutungamiriri we sangano rinomirira vadzidzi pachikoro ichi, reStudent Executive Council (SEC), VaTakudzwa Ngadziore, varamba kutaura neStudio 7 vachiti vanotya kuzoshungurudzwa nevakuru vechikoro. Ukuwo, vadzidzi vakawanda vari kuchema-chema kuti vamiriri vavo havasi kuita basa rekuvamiriria nemazvo vachiti vane rimwe nevakuru vechikoro. Kukwidzwa kwemutengo wechikafu kunouya apo chikoro chakakwidza mari yekudzidza pakavhurwa kotoro yetatu ino, izvo zvakaomera vamwe vadzidzi vanoti vane zvikwereti zvakakura kuchikoro. Zvikoro zvepamusorosoro zvakawanda munyika zvinonzi zviri kunetsekawo kupa vadzidzi chikafu chakakwana nenyaya yekukwira kuri kuramba kuchiita zvinhu munyika, apo hupfumi hwenyika huri kuramba huchienda kumawere. No media source currently available 	https://www.voashona.com/a/zimbabwe-great-zimbabwe-university-food-price-hike/5104092.html
health	Zvinhu Zvoita Manyama Amire Nerongo kuChipatara cheMplilo	Mukuru wechipatara cheMpilo abvuma kuti zvinhu hazvina kumira zvakanaka pachipatara ichi zvichitevera danho ravana chiremba vakuru munyika rekukanda mapadza pasi. Mukuru wechipatara cheMpilo VaLeonard Mabande vati pana vana chiremba vadiki makumi mashanu nemumwe vadzingwa basa pachipatara ichi kusvika pari zvino. Chipatara cheMpilo icho chinove ndicho chipatara chikuru chechipiri munyika china vanachiremba mazana maviri nevana uye VaMabande vati kudzingwa kwavana chiremba vadiki kuri kuita kuti zvinhu zviome. Asi vati vari kuedza nepose pavanogona kuti vabatsire varwere vachiti vari kubatsirwawo nemadhokotera echiuto asi havana kukwanisa kutaura kuti vangani. Vamwe varwere vange vachiuya kuzvikamu zvevanorapwa vachibva kumba zveOutpatients neCasualty vange vachidzorerwa kumba nekuda kwekushomeka kwavana chiremba. Mumwe wevanhu vakadai ndiVaJohn Ndlovu avo vati vanonzwa musana asi vaudzwa kunzi vadzokere kumba nekuti pachipatara pange pasina vana chiremba. VaNdlovu vati shuviro yavo ndeyekuti hurumende igadzirise zvichemo zvavana chiremba. Pachipatara cheUnited Bulawayo Hospitals pange paine varwerewo vakawanda kuzvikamu zveOutpatients neCasualty uye vamwe vange vachidzokera kumba vasina kukwanisa kuonekwa navana chiremba. Hatina kukwanisa kutaura nemukuru wechipatara ichi Amai Nonhlanhla Ndlovu sezvo vanzi vange vari mumusangano. Mumwe murume angozvidoma nezita rekuti Sithole ange aine mwana wake uyo ave nenguva achirwara. Ati nekuda kwekusave pabasa kwavana chiremba anomboenda nemwana wake uyu kuzvipatara zvakazvimirira asi ati haangakwanise kuita izvi nguva nenguva. Akurudzirawo kuti hurumende naana chiremba vataurirarane vanzwisisane. Dr Tawanda Zvakada avo vakafanobata chigaro chemunyori weZimbabwe Hospital Doctors’ Association vanoti nhengo dzavo dziri kuti hadzisi kuzotsvaga basa kuhurumende zvekare sezviri kukurudzirwa nebazi rezvehutano. No media source currently available 	https://www.voashona.com/a/zvinhu-zvoita-manyama-amire-nerongo-kuchipatara-chemplilo/5183848.html
business	Vashandi neVashandirwi Votambira Bond Notes Zvakasiyana	Gavhuna webhanga guru renyika reReserve Bank of Zimbabwe, VaJohn Mangudya, nemusi weMuvhuro vakaparura mari yemabond notes iyo iri kutambirwa zvakasiyana siyana munyika. Gavhuna webhanga guru renyika reReserve Bank of Zimbabwe, VaJohn Mangudya, nemusi weMuvhuro vakaparura mari yema bond notes iyo iri kutambirwa zvakasiyana siyana munyika. Zimbabwe iri kuda kuyedza zvisati zvamboitwa munhoroondo yenyika dzepasi rino zvekurega kushandisa mari yekune dzimwe kusanganisa dhora rekuAmerica ichishandisa mari yayo. Zimbabwe yakatanga kushandisa mari yekune dzimwe nyika muna 2009 mushure mekunge mari yenyika yashaya simba. Asi ma bond notes akaparurwa aya anenge asina kusvika zvakanaka. Vanoita basa rekuchinja mari vanonzi vatotanga kuitengesa pamukoto. Kuti munhu awane dhora rimwe chete rekuAmerica anoda ma bond notes gumi nematatu, uye kuti awane rand rimwe chete anoda mabond notes gumi. Mutevedzeri wemutungamiri wesangano reEmployers Confederation of Zimbabwe, VaCallisto Jokonya, vanoti vemabhizimisi vari kutambira mari iyi nemufaro. Panyaya yekuti zviri kuitwa neZimbabwe zvakafanana nekufa uchimuka, sezvo zvisati zvamboitika, VaJokonya vanoti zvinokwanisika. Mutungamiri wesangano reConfederation of Zimbabwe Retailer’s, VaDenford Chimutashu, vanotenderana naVaJokonya vachiti mabond notes ari kurerutsira vanhu vange votadza kutenga zvinhu nekushaya mari. Dzimwe nyanzvi munyaya dzezvehupfumi dziri kuyambira kuti kuparurwa kwemari iyi kuchapawo kuti madhora ekuAmerica ashaike zvichapa kuti zvinhu zvitange kudhura muzvitoro. Vamwe vanoti izvi zvave kutooneka nekunetsa kuri kuita mafuta ekufambisa dzimotokari. Asi VaChimutashu vanoti mari yekuAmerica yange ichishandiswa zvisizvo uye ikozvino inenge yave kuwanikwa. Asi mutungamiri wesangano revashandi reZimbabwe Congress of Trade Unions, VaPeter Mutasa, vanoti sevashandi havasi kutambira kuparurwa kwemari iyi uye vari kuzoratidzira. Imwe nyaya iri kunetsa inyaya yekuti mari yakaparurwa iyi iri pamutemo here. Magweta anorwira kodzero dzevanhu uye vemapato anopikisa kusanganisira Zimbabwe People First vakatokwira kumatare vachipikisa kuturwa kwemari iyi. Mutungamiri wenyika, VaRobert Mugabe, vakashandisa masimba avo vakadzika mutemo unoshanda kwemwedzi mitanhatu kuti vaparure mari itsva iyi. Asi vanokokera bato reMDC-T mudare reparamende, VaInnocent Gonese, vanoti zvakaitwa naVaMugabe hazvisi pamutemo. Ikozvino dare reparamende riri kuenda kuvanhu kunovabvunza nezvekuparurwa kwemari iyi. Asi vamwe vanoti uku kuyeuka bako mvura yanaya. VaGonese vanoti havo zvakakosha kuti vanhu vape pfungwa dzavo kuitira mangwana. Zvinhu muZimbabwe panyaya yemari zvakaita manyama amire nerongo munyaya dzezvehupfumi. Nyanzvi munyaya dzezvehupfumi dzinoti kuti zvinhu zvifambe Zimbabwe inoda kuti igadzirise hupfumi hwayo kwete kuparura mari itsva. Kuti mabond notes achashanda sezviri kuparidzwa nehurumende? Aiwa apa ndipo panonzi navanasorojena totenda maruva tadya chakata. No media source currently available    .	https://www.voashona.com/a/zimbabwe-bond-notes/3616270.html
health	Sangano reFamily Aids Caring Trust Rosvitsa Makore Makumi Matatu	Sangano reFamily Aids Caring Trust, FACT rapemberera kusvitsa kwaro makore makumi matatu raumbwa richipa vagari vekwaMutare mukana wekuvhenekwa pachena zvirwere zvakasiyana-siyana zvinosanganisira gomarara, HIV, kuchecheudzwa nezvimwewo. Vanhu vakawanda vemaMutare vafara zvikuru mushure mekubatsirwa nenyanzvi munyaya dzehutano pahurongwa hwekucherechedza mabasa anoitwa neFACT. Mumwe wevabatsirwa ndiAmai Bekiwe Mazuru avo vane gomarara. Amai Mazuru vati vafara nekubatsirwa kwavaita sezvo vasina mari yekuti vavhenekwe zvirwere. Studio 7 yataura nevabatsirwa avo vange vachirumbidza zvaitika izvi. Mumwe mugari wemuguta iri, VaAleck Matega, vafara zvikuru sezvo ivo nemhuri yavo, vabatsirwa pasina muripo. VaSolomon Makina, avo vanoshanda nesangano reFACT, vanoti chiitiko ichi chimwe chezvironga zvavari kuita mumatunhu akawanda munyika. Sangano reFACT rakatanga kwaMutare ndokuzopinda mumatunhu anoti Masvingo, Midlands, Mashonaland East neMashonaland Central. Chirongwa cheFACT, icho chapoindwa nevanhu vanosvika zviuru zviviri, change chichitsigirwa nemasangano anoti National Aids Council, UK-Aid, US Aid, Eco-Sure, Nyaradzo Funeral Service nemamwe, uye vaimbi, Killer T, Sir Calaz naHwindi President. No media source currently available 	https://www.voashona.com/a/fact-family-aids-trust-30th-anniversay/4087667.html
business	Zvinhu Zvogadzikana Munyika paNyaya yeMitengo Uye Kuwanikwa Kwazvo	Sangano ravana chipangamazano munyaya dzehupfumi, reLabour and Economic Development Research Institute of Zimbabwe, rinoti zvinhu zvinenge zvadzokera pazvaive zviri masvondo apera zvichitevera kushaikwa kwezvimwe zvinodiwa nevanhu zuva nezuva, uye kukwira mitengo kwezvimwe. Nyanzvi mune zveupfumi vachishanda nesangano iri, Doctor Prosper Chitambara, vanoti ongororo yakaitwa nesangano ravo inoratidza kuti zvinhu zvose zvakaita semafuta ekubikisa nemafuta edzimotokari zvakanga zvave kushaikwa pamisika zvave kuwanikwa, kunyange hazvo vamwe vatengesi vasati vadzikisa mitengo. Mitengo yezvinhu izvi yakanga yakwidzwa zvichitevera kushaikwa kwazvo. Semuenzaniso, mafuta edzimotokari akanga akwira nemasendi matatu parita kubva padhora nemasendi makumi matatu nemana kuenda padhora nemasendi makumi matatu nemanomwe. Mafuta ekubikisa anonzi akanga akwirawo zvakanyanya mune zvitoro zvizhinji. Semuenzaniso, marita maviri emafuta akanga otengeswa nemari iri pakati pemadhora mashanu nemadhora matanhatu, kubva pamadhora matatu nemasendi makumi mashanu. Doctor Chitambara vanoti havaoni mitemo iri kudzikwa nehurumende yekutara mitengo yezvinhu ichibatsira. Asi vanoti dambudziko remari richiri kuenderera mberi kunyange hazvo hurumende iri kuti yakadzika mutemo unosunga vanotengesa mari nevasiri kuisa mari kumabhanga. No media source currently available 	https://www.voashona.com/a/zimbabwe-economy-politics-prices/4052821.html
politics	Zvizvarwa zveZimbabwe Zviri Kunze kweNyika Zvoumba Homwe Ichabatsira Musarudzo dza2023	Zvizvarwa zveZimbabwe zviri munyika dzakasiyana siyana, zvakaumba sangano, reCitizen Action For Change, iro zvinoti rinotsvaka mari yekubatsira panguva yesarudzo dza2023. Mukuru wesangano iri, VaJuma Ulete, vaudza Studio 7 kuti sangano iri rinoda kuona sarudzo dzakachena, naizvozvo mari yavari kuunganidza ichashandiswa mukubatsira kunyoresa vanhu kuti vavhote uye nekuchengetedzwa kwemavhoti panguva yesarudzo. Citizen Action For Change inoti vanhu vaneta nekubirwa kodzero dzavo nguva dzose panoitwa sarudzo naizvozvo vanoda kuona kuti izvi zvinomiswa, vachiti imwe yemari iyi ichashandiswa kubhadhara vanhu vanochengetedza mavhoti kubva panguva inovhota vanhu kusvika pakuverengwa kwawo. “Isusu hatina bato ratinoshandira. Tiri zvizvarwa zveZimbabwe. Chatinoda ndechekuti pave nejekerere. Chido chedu ndechesarudzo yakachena kuti vana veZimbabwe vagosarudza zvavanoda kuti vaenderere mberi,” vanodaro VaUlete. Vakafanobata chigaro chemurongi wemisangano muZanu-PF, VaPatrick Chinamasa, vakaudza vatori venhau mwedzi wapera kuti bato ravo rakaisa ziso raro pabato reMDC Alliance kuona kuti hariwani mari inobva kunze kwenyika inozoshandiswa musarudzo muZimbabwe. VaUlete vanoti mari yavari kuunganidza ndeyezvizvarwa zveZimbabwe zvinoda kugadzirisa zvunhu munyika yazvo. Mutaurii weMDC Alliance, Muzvare Fadzai Mahere, vaudza Studio 7 kuti nyaya iyi iri kuitwa nezvizvarwa zveZimbabwe zvine kodzero yekuita izvi naizvozvo hapana mutemo unovatadzisa kuenderera mberi nebasa ravari kuita iri. No media source currently available	https://www.voashona.com/a/zimbabwe-citizen-action-for-change-fund-raising-for-election-integrity/6382511.html
politics	VaChamisa Vanoti VaMnangagwa Vakundikana Kugadzira Nyaya Dzekupambwa kweVanhu muNyika	Mutungamiri webato guru rinopikisa reMDC Alliance VaNelson Chamisa vanoti mutungamiri wenyika VaEmmerson Mnangagwa havasi kuratidza hutungamiri panyaya iri kupomerwa mapurisa nevasori yekuva nechekuita nekupambwa kwenhengo dzevechidiki nhatu dzebato ravo vachidzokorora kuti zvave kuda kuti United Nations ipindire. Vati vakatonyorera tsamba kuUnited Nations kuti munyika mapindwa naPongwe nekudaro inofanira kuongorora nyaya dzekupambwa kwevanhu. VaChamisa vati VaMnangagwa vawana mikana miviri yekutaura nenyika nezuro kumarinda eHeroes Acre uye neMugovera panyaya yelockdown asi havana kana kutaura nezvekupambwa nekushungurudzwa kwenhengo yeparamende inomiririra Harare West mudare reparamende Muzvare Joanna Mamombe, nemutevedzeri wasachigaro weMDC Youth Assembly Muzvare Cecilia Chimbiri uye mutevedzeri wemurongi wemabasa musangano revechidiki iri, Muzvare Netsai Marova. Vatatu ava vanonzi vakapambwa kuWarren Park vakazowanikwa kuBindura. Gurukota rezvemukati menyika VaKazembe Kazembe vanoti vakakumbira mukuru wemapurisa VaGodwin Matanga kuti vaongorore nyaya iyi. Vanotiwo vanhu vanofanira kumirira ongororo iyi kwete kutaura zvisina humbowo. Hatina kukwanisa kubata mutauriri Asi VaChamisa vanoti havana chivimbo nezviri kuitwa izvi. No media source currently available  	https://www.voashona.com/a/vachamisa-vanoti-vamnangagwa-vakundikana-kugadzira-nyaya-dzekupambwa-kwevanhu-munyika/5429661.html
politics	Nyaya yeZimbabwe yeKusaremekedza Kodzero dzeVanhu Yotsviriridza kuMusangano weKodzero dzeVanhu weUN Human Rights Council kuGeneva	Nyaya yeZimbabwe yekusaremekedza kodzero dzevanhu inonzi yakatsviriridza kumusangano wekodzero dzevanhu wechimakumi mashanu weUnited Nations Human Rights Council uri kuitirwa kuGeneva kuSwitzerland. Zimbabwe inonzi yakatarirwa neUnited Nations kuti izadzise kurudziro dzinosvika mazana maviri nemakumi matanhatu neina, 264, asi iyo inonzi yakangotambira kurudziro zana nemakumi maviri nenomwe, 127 chete. Asi gurukota rezvemitemo, VaZiyambi Ziyambi, vanonzi vakazivisa musangano uyu kuti nyika yavo yatsigira kurudziro zana nemakumi matanhatu nesere kubva pane zvavakakomekedzwa neUnited Nations. Zimbabwe inonzi iri kutyora kodzero dzevanhu kuburikidza nekumbunyikidza vanhu vanenge vachida kuungana, kusungwa kwevanopikisa pamwe nevanorwira kodzero dzevanhu, uye bhiri rePrivate Voluntary Organisation (PVO) rinonziwo nemamwe masangano ari kupindawo musangano uyu, richambunyikidza mashandiro emasangano akazvimirira. Hatina kukwanisa kubata gurukota VaZiyambi sezvo nhare yavo yanga isiri kudairwa. Mutauriri weCrisis in Zimbabwe Coalition, VaObert Masaraure, vanoti ichokwadi kuti kodzero dzevanhu dziri kutyorwa uye hurumende haisi kuda kutora matanho ari kukurudzirwa neUnited nations. Asi nhengo yeZanu PF vari gweta, VaSimba Mavaza, vanoti Zimbabwe haimanikidzwe kutambira zviga zvinoityorerawo kodzero yayo senyika. Musangano uyu wakatanga musi wa 13 Chumi uye unopetwa musi wa 06 Chikunguru. No media source currently available No media source currently available 	https://www.voashona.com/a/6643479.html
health	Zimbabwe Yosimbaradza Mitemo yeCovid-19 Lockdown	Hurumende inoti yadzosa mitemo yose yakashandiswa pakatanga kubuda chirwere cheCovid-19 gore rapera sezvo huwandu hwevanhu vari kuramba vachibatwa pamwe nekufa nechirwere cheCovid 19 huri kuramba huchikwira munyika. Vachitaura nevatori venhau muHarare mushure memusangano wedare remakurukota ehurumende, gurukota rezvekubudiswa kwemashoko, Amai Monica Mutsvangwa, vakati hurumende yadzosa mirawu yose yekuona kuti vanhu vatevedzera zvose zvinodiwa kuitira kurwisa denda reCovid-19 iro riri kuramba richikura munyika. Vakati vanobatwa nemhosva yekutyora mitemo yakatanga kushandiswa gore rapera, vacharangwa zvakasimba, uye vane mabhizinesi anotyora mitemo iyi, vachatorerwa marezenisi avo. Amai Mutsvangwa vakatiwo pane vanhu vari kurwara nechirwere cheCovid-19 mazana matatu nemakumi mashanu nevapfumbamwe vari muzvipatara zvehurumende, avo vari kushandisa zvikamu makumi maviri nechimwe kubva muzana chenzvimbo dzakachengeterwa kuti dzishandiswe nevarwere veCivid-19 muzvipatara zvehuruymende. Amai Mutsvangwa vakati makurukota ehurumende akatenderera nzvimbo dzakasiyana siyana achiona nzvimbo dziri kusangana nematambudziko anosanganisira zvekushandisa, kushomeka kwevashandi vezvehutano, kushomeka kwemweya unobatsira kufema varwere, kana medical oxygen nezvimwe. Amai Mutsvangwa vakatiwo dare remakurukota rakurudzira kuti bazi rezvemari riwanise nechimbi chimbi mari inoita mamiriyoni mazana matatu nemakumi matanhatu nemasere kana kuti 368 million RTGS kuti ishandiswe mukuona kuti vanhu vatevedzera mitemo yeLockdown Asi munyori anoona nezvehutano muMDC Alliance, uye vakambove gurukorta rezvehutano muhurumende yemubatanidzwa, Doctor Henry Madzorera, vanoti matambudziko ari kutaurwa nehurumende akagara ariko huye hurumende ingadai yakagadzirisa matambudziko aya. VaMadzorera vanotiwo vanokatyamadzwa nehuwandu hwevarwere veCovid-19 vanonzi vari muzvipatara vachiti zvimwe zvipatara zvakatozara kare nevarwere ava. Zvipatara zvehurumende zvakawanda pamwe nedzimwe nzvimbo dziri kuchengeterwa varwere veCovid-19 dzinonzi hadzina mweya wekubatsira kufema, medical oxygen, varwere veCovid-19 vanenge varwarisa. No media source currently available 	https://www.voashona.com/a/zimbabwe-govt-imposes-original-lockdown-regulations/5956185.html
politics	Makomishina eZEC neMapato Vodzidza Mafambisirwo eSarudzo kuSouth Africa	Sachigaro veZimbabwe Electoral Commission, ZEC, Amai Priscilla Chigumba, vari kutungamira chikwata chine vamiriri vemapato ane nhengo mudare reparamende chiri kushanya kuSouth Africa kunodzidza nezvemafambisirwo esarudzo kubva kusangano rinoona nezvesarudzo munyika iyi reIndependent Electoral Commission of South Africa. South Africa iri kugadzirira sarudzo dzayo idzo dzichaitwa musi wa 8 Chivabvu gore rino. Vari kumirira mapato avo vari muchikwata ichi vanoti munyori mukuru weMDC inotungamirwa naVaNelson Chamisa, VaDouglas Mwonzora; munyori wezvemitemo muZanu PF, VaMunyaradzi Paul Mangwana; mutevedzeri wemutungamiri weMDC inotungamirwa naMuzvare Thokozani Khupe, VaObert Gutu; VaMasango Matambanadzo vebato re National Patriotic Front, VaTemba Mliswa avo vakazvimirira, pamwe nemamwe makomishina eZEC anoti VaQhubani Moyo naVa Utoile Silaigwana. VaGutu vanoti chikwata chavo chadzidza zvakawanda kwazvo kubva kukomisheni yesarudzo yemu South Africa iyi mumazuva maviri avari munyika iyi. Zimbabwe inotarisira kuzoita sarudzo dzayo muna 2013. No media source currently available  	https://www.voashona.com/a/zimbabwe-south-africa-electoral-commission-zec-gutu-elections/4852043.html
health	Hurumende Yokurudzirwa Kupota Ichizivisa Vanhu Nezve Vanofa Kana Kurwara Vabayiwa Nhomba yeCovid-19	Vaimbove gurukota rinoona nezvehutano muhurumende yemubatanidzwa Dr Henry Madzorera vanoti hurumende inofanira kupota ichiburitsa huwandu hwevanhu vanenge varwara kana kufa mushure mekubayiwa nhomba yeCovid-19. VaMadzorera vati izvi zvinopa vanhu chivimbo chekuti vabayiwe nhomba vaine ruzivo rwakakwana nezvavanofanira kutarisira. No media source currently available Izvi zvinotevera mashoko eMedicines Control Authority of Zimbabwe kubepanhau reSunday Mail ekuti vanhu makumi mapfumbamwe nevatanhatu vakarwa mushure mekubayiwa nhomba uye vamwe vana vakafa. Pane vakafa ava, vanhu vaviri vanonzi vainge vaine zvimwe zvirwere asi chakauraya vamwe vaviri chichiri kuongororwa. Asi mukuru anoona nezvekudzivirirwa kwechirwere cheCovid-19 munyika Dr Agnes Mahomva vati havo vanhu vakawanda vari kufa nechirwere cheCovid-19 havana kubayiwa nhomba. No media source currently available 	https://www.voashona.com/a/hurumende-yokurudzirwa-kupota-ichizivisa-vanhu-nezve-vanofa-kana-kurwara-vabayiwa-nhomba-yecovid-19/6261359.html
business	Zimbabwe Youth Development Foundation Trust Yopa Chiedza Kune Vanotambura Kumusha	Basa rekubatsira vanoshaya chinhu chinonzi nechimwe chizvarwa cheZimbabwe chiri mudunhu reTexas muAmerica, Advocate James Bayanai, chiri muropa ravo. Kubva muna 2010, Advocate Bayanai kuburikidza nesangano ravo reZimbabwe Youth Development Foundation Trust, vari kubatsira vana vechikoro pamwe nemhuri dzinoshaya vari mumaruwa muZimbabwe kuburikidza nekuunganidza rubatsiro rwakasiyanasiyana rwunosanganisira mabhuku nezvimwe zvinodiwa mukudzidza. Advocate Bayanai vanoti kubva nguva yavakatanga sangano reZimbabwe Youth Development Foundation Trust iri, vakwanisa kubatsira zvikoro zvakawanda kwazvo zvemunharaunda yeChirumhanzu mudunhu reMidlands pamwe neHurungwe kuMashonaland West. Vanoti kuburikidza nesanganpo ravo, vana vezvikoro zvakawanda vanoitawo makwikwi ezviperengo, kana kuti Spelling Bee Competition, ayo anozoita kuti vanenge vabudirira vazonokwikwidzana nevamwe vana vanobva kunyika dzakasiyanasiyana dzemuAfrica. Mwedzi wapera Advocate Bayanai nesangano ravo vakatambanudza rubatsiro rwavo vachi[inda mumajeri umo vakawanikwa vachipa rubatsiro rwechikafu pamwe ne wheelchair kuvasungwa vekujeri reChikurubi Maximum Security Prison. Vanoti vakaberekerwa kwaChirumhanzu vakadzidza kuzvikoro zveko pamwe neMutasa mumusha weHighfield, vachizodzokera zvakare kwaHama Secondary School kuChirumhanzu kunoita zvidzidzo zvesekendari, pashure vakazoenda kuUniversity of Zimbabwe kwavakanoita zvidzidzo zvehugweta. Muna 2015 Advocate Bayanai vakazobuda muZimbabwe vachienda kuAmerica kunoita zvidzidzo zvavo zvepamusorosoro zvehugweta paTulane University Law School kudunhu New Orleans, vakazonogara kuDallas mudunhu reTexas mushure mekupedza zvidzidzo zvavo. Advocate Bayanai ndemumwe wezvizvarwa zveZimbabwe zvakawanda zviri kunze kwenyika zviri kubatsira kusimudzira hupenyu neraramo zvevanhu vari kumusha paine tarisiro yekuvapa ramangwana rakajeka. No media source currently available 	https://www.voashona.com/a/zimbabwe-diaspora-zimbabwe-youth-development-foundation-trust/5710871.html
business	Varairidzi veKumaruwa Voyambira Kuramwa Kwavo Mabasa	Sangano revarairidzi vekumaruwa, reAmalgamated Rural Teachers Union of Zimbabwe, razivisa hurumende neMuvhuro nezvenhengo dzaro dziri kuda kuramwa mabasa pamusoro pekukundikana kwePublic Service Commission kuzivisa mazuva achabhadharwa vashandi vehurumende mabhonasi egore rapera. Munyori mukuru wesangano iri, VaRobson Chere, vanoti vasvitsa gwaro rinopa mazuva gumi nemana kumahofisi emukuru wePublic Service Commission, kugurukota rezvemabasa nevashandi pamwe nekugurukota rezvedzidzo yepasi. VaChere vanoti kukundikana kwavo kunzwa kubva kuhurumende mukati memazuva gumi nemana aya nhengo dzavo dzinozoramwa mabasa. Zvinonziwo masangano anomirira vashandi haasi kuwiriranawo pamatanho ekutora pamusoro pekuti vawedzerwe mihoro, vamwe vachinzi vari kuti hazvibatsire kutora matanho iyo hurumende yacho iri kutotadza kuvabhadhara mabhonasi avo uye mihoro yavo paine nguva. Musangano wakaitwa svondo rapera pakati pevamiriri vevashandi nevamiriri vehurumende pamusoro pemari dzemabhonasi unonzi hauna chawakaburitsa sezvo vashandi vakaramba kutambira zvose zvaive zvaiswa patafura nehurumende. Hurumende inonzi yakati ichadzoka nemhinduro musi wa20 mwedzi unouya, asi mamwe masangano evashandi anoti uku kudakutenga nguva chete kuri kuitwa nehurumende. No media source currently available 	https://www.voashona.com/a/zimbabwe-politics-shona-rural-teachers-strike/3698492.html
politics	Mutongi weDare reHigh Court Anotadza Kupa Mutongo paNyaya yaMuzvare Mamombe naMuzvare Chimbiri	Mutongi wedare repamusoro reHigh Court, Justice Tawanda Chitapi, vanonzi vakundikana kupa mutongo wavo pachikumbiro chenhengo mbiri dzeMDC Alliance, Muzvare Joana Mamombe, avo vanova mumiriri weHarare West mudare reNational Assembly, pamwe nemutevedzeri wasachigaro wevechidiki mubato iri, Muzvare Cecilia Chimbiri, chekuti vatongwe vachibva kumba vachinzi varwara nezino. Justice Chitapi vave kutarisirwa kupa mutongo wavo neChitatu. Mutongo uyu waifanirwa kunge wakapiwa svondo rapera, asi VaChitapi vakakundikana zvakare vachiti vakanga vasina kupedza kuugadzira. Mune imwewo nyaya yanga iri kumatare, kutongwa kwevaimbove meya weHarare, VaHerbert Gomba panyaya yavari kupomerwa yekupa mvumo yekutengeswa kwenzvimbo yekuvakira dzimba zviri kunze kwemutemo yaendeswa mberi kumusi wa 26 Chivabvu. Asi VaGomba vari kutarisirwa kudzoka zvakare kudare neChitatu neimwe mhosva zvakare yavari kupomerwa yekutengeswa kwenzvimbo kune mumwe mushandirapamwe muna 2016. Ukuwo, kutongwa kwenhengo yeZanu PF, VaGoodman Tamuona Musariri, avo vaimbove sachigaro vedunhu duku kuMashonaland Central, kwakakundikana kuenderera mberi neMuvhuro kuBindura mushure mekunge vafakazi vakundikana kuenda kudare. VaMusariri, avo vakasungwa muna 2020, vari kupomerwa mhosva yekuzvidza hurumende mushure mekufambisa mashoko pa WhatsApp, ayo anonzi aikurudzira mutevedzeri wemutungamiri wenyika, VaConstantino Chiwenga kuti vabvise VaMnangagwa pachigaro. Mutongi wedare anonzi akazoti nyaya idzoke kudare musi wa 12 Chivabvu unove mwedzi uno. Mutauriri wemagweta eZimbabwe Lawyers for Human Rights, anove ari kumirira vasungwa vose ava, VaKumbirai Mafunda, vanoti panyaya yemadzimai eMDC Alliance, semagweta vanzwisisa kuti mutongi arwara nezino uye vane tarisiro yekuti VaChitapi vachabudirira kupa mutongo wavo sezvavavimbisa. VaMafunda vanoti madzimai maviri aya anga akatarisirawo kuti vachapiwa mukana wekubvisa mari yechibatiso kuitira kuti vatongwewo Vachibva kudzimba dzavo. Muzvare Mamombe naMuzvare Chimbiri vari kujeri reChikurubi Maximum Prison mushure mekusungwa vachipomerwa mhosva yekutyora mutemo unorambida kuungana senzira yekudzivirira kupararira kweCovid-19 vachinzi vakataura kuvatori venhau panze pedare ramejasitiriti muna Kurume. No media source currently available 	https://www.voashona.com/a/zimbabwe-courts-round-up-justice-chitapi-s-toothache-prevents-bail-ruling/5877597.html
politics	Pasi Rose Rinocherechedza Zuva reHutongo hweJekerere, reInternational Democracy Day	Zimbabwe neSvondo yakabatana nepasi rose mukucherechedza zuva rehutongo hwejekerere, kana kuti International Day of Democracy. Dingindira regore rino rakanga rakanangana nekuyeuchidza dzihurumende kuti hutongo hwejekere hwakanangana nevanhu. Zimbabwe, sedzimwe nyika dzakawanda mupasi rose, inotarisiswawo mabatiro ainoita kodzero dzevanhu, uye kuti iri kutevera zvakadii hutongo hwejekerere. Dzimwe nyika, zvikuru dzekumawirira, pamwe nezvimwe zvizvarwa zveZimbabwe, vanopomera hurumende yeZimbabwe mhosva yekutyora kodzero dzevanhu. Izvi zvinonzi ndizvo zvakazosvitsa kuti vamwe vakuru muhurumende yevaive mutungamiri wenyika VaRobert Mugabe, kusanganisira naivo VaMugabe, vatemerwe zvirango. Vamwe vanotiwo hapana shanduko yati yavepo pasi pehurumende yaVaEmmerson Mnangagwa, iyo iri kupomerwawo mhosva yekutowedzera kutyorwa kwekodzero dzevanhu ichishandisa mapurisa nemauto. Mukuru wesangano reZimbabwe Human Rights Association, VaOkay Machisa, vanoti kunyange hazvo vaive mutungamiri wenyika VaRobert Mugabe vakabatsira mukusunungura Zimbabwe, matongero avakanga vozoita mumashure akanga afanana nekuti vakanosungirira zvakare nyika pavakanga vasunungura. Vanoti hutongo hwejekerere hunoonekwa nemafambisirwo anenge achiitwa sarudzo munyika, pachitariswa kuti vanhu vari kuvhota murunyararo here, uye kuti zvabuda musarudzo zviri kutambirwa zvakadii. VaMachisa vanoti kunyange hazvo Zimbabwe ichiita sarudzo, zvinozobuda musarudzo idzi zvinowanzopikiswa nemamwe mapato anenge apinda musarudzo idzi, izvo zvinozoita kuti paonekwe sekunge hutongo hwejekerere husiri kuteverwa. Vanotiwo nyaya dzekupambwa kwevanhu vanofungidzirwa kuti vanopikisa nehurumende dzeimwe nyaya inosvibisa hurumende panyaya yehutongo hwejekerere. No media source currently available 	https://www.voashona.com/a/zimbabwe-international-democracy-day-okay-machisa-zimrights/5084349.html
politics	Amai Mujuru Vanoparura Bato Ravo Kune Veruzhinji	Vachitaura nevatori venhau mu Harare neChipiri, Amai Mujuru vati nhaurirano dzekuwumba mubatanidzwa pakati pemapato anopikisa hurumende yeZanu PF pamberi pesarudzo hadzisati dzavepo. Vaimbova mutevedzeri wemutungamiri wenyika, Amai Joice Mujuru, avo vakafanobata chigaro chemutungamiri webato idzva re Zimbabwe People First, vanoti vakazvipira kushandira kuti hupenyu hweveruzhinji husimukire. Vachitaura nevatori venhau mu Harare neChipiri, Amai Mujuru vati nhaurirano dzekuwumba mubatanidzwa pakati pemapato anopikisa hurumende yeZanu PF pamberi pesarudzo hadzisati dzavepo. Mashoko aAmai Mujuru aya anotevera mashoko anga achibuda mumapepanhau ekuti ekuti nhaurirano idzi dzave pachinhanho chepamusoro. Zvataurwa naAmai Mujuru zvinotsigirawo mashoko akataurwa nemutungamiri weMDC, Va Morgan Tsvangirai, mwedzi wapera ekuti hapana nhaurirano dzati dzaitwa. Va Tsvangirai vanonzi vakaudza vatsigiri vavo kuti pari zvino vanofanira kugadzirira sarudzo dzemuna 2018 sebato kwete kuswerofunga nezvenhaurirano dzisipo. Zvisinei, Amai Mujuru vati vakazvipira kuita nhaurirano nemamwe mapato vaine chinangwa chekunyurura vana veZimbabwe kubva mumadhaka mavari. Vatiwo vanoda kuti mitemo yose ine chekuitwa nekufambiswa kwesarudzo igadziriswe sarudzo itsva dzisati dzaitwa sezvinowanzotaurwawo nemamwe mapato anopikisa. Vati pari zvino bato ravo riri kugadzirira kuti riite kongiresi yaro yekutanga ichasarudzo hutungamiri huchaita basa rekugadzirira kuti bato iri ripinde musarudzo dzemuna 2018. Amai Mujuru vaenderera mberi vachiti Zimbabwe inyika inofanira kudyidzana nedzimwe nyika vachiti kana vachinge vakunda musarudzo dzemuna 2018, vachadzosera nyika mumubatanidzwa weCommonwealth. Zimbabwe yakabuda muCommonwealth mushure mekunge mutungamiri wenyika, VaRobert Mugabe, vapomerwa mhosva yekubirira musarudzo pamwe nekutyora kodzero dzevanhu izvo zvavasina kutambira. Amai Mujuru vati vari muchiuto havafanire kupindira mune zvematongerwo enyika sezvavari kuita pari zvino uye vati vane hurongwa hwakakomba kwazvo hwekuvandudza hupfumi hwenyika kuitira kuti veruzhinji vawane chouviri kuburikidza nekupedza huori hwavati hwatekeshera muhurumende. Vachipindura mubvunzo wemumwe mutori wenhau wekuti hukama hwavo naVaMugabe hwakamira sei pari zvino, Amai Mujuru vati havana nguva yekuswera vachitaura nezvaVaMugabe vachiti chakakosha kutungamidza zvido zveveruzhinji mberi. Vati havafunge kuti VaMugabe, avo vakasvitsa makore makumi mapfumbamwe nemaviri mwedzi wapera, havararangarire zvimwe zvituko zvavakashandisa vachivatsvinyira. Vatiwo havana mhosva yavakapara ndokusaka pasina kana mupurisa mumwe chete zvake akambovasunga nezvenyaya dzehuori nekuda kuponda VaMugabe dzavaipomerwa pavakazodzingwa muZanu PF. Pavapedza musangano nevatori venhau, Amai Mujuru vawana vakamirirwa nevatsigiri vavo panze pehotera yavanga vachiitira musangano uyu avo vavatambira nemufaro mukuru. Amai Mujuru vaudza vanhu ava kuti vakazvipira kuvashandira uye vashoropodza nyaya dzemhirizhonga ine chekuita nezvematongerwo enyika. Mumwe wevatsigiri vavo, Amai Nester Chikowore, avo vati vanogara muBudiriro, vati vari kufara zvikuru kuti Amai Mujuru vakawumba bato vachiti vanotarisira kuti vachatungamidza zvido zvemadzimai pamberi sezvo ivo Amai Mujuru vari mudzimai pachezvavowo. Zvichakadai, Amai Chikowore vakurudzira kuti Amai Mujuru vashande pamwe nemamwe mapato kuti vabvise hutongi hweZanu PF. Mumwe mutsigiri webato reZimbabwe People First, Muzvare Charlene Kanoshambira, vati vane tarisirowo yekuti kupinda kwaAmai Mujuru mukupikisa hurumende yaVa Mugabe kuchabatsirawo kugadzirisa nyaya yekushayikwa kwemabasa. Amai Mujuru pavaita musangano wavo nevatori venhau, panga paine vanomirira nyika dzekunze nevamwe vari mune zvematongerwo enyika vanosanganisira Va Didymas Mutasa, Va Rugare Gumbo, Va Dzikamai Mavhaire, Va Ibbo Mandaza, Retired Major Kudzai Mbudzi, Va Sylvester Nguni, Va Bright Matonga, Va Pearson Mungofa nevamwe. No media source currently available 	https://www.voashona.com/a/zimbabwe-mujuru-heads-new-party/3214871.html
politics	America Yokurudzira Zimbabwe Kuremekedza Mitemo neKodzero dzeVanhu	America inokurudzira kuti hurumende yeZimbabwe nemapato ese ezvematongerwo enyika varemekedze bumbiro remitemo yenyika, uye kuona kuti mitemo iyi yatevedzerwa. Bazi rezvekudyidzana nedzimwe nyika muAmerica rinoti riri kushushikana zvikuru nekushandiswa kwezvematongerwo enyika mukutyora kodzero dzevanhu mushure mesarudzo. Gwaro raburitswa nebazi iri rinoti mhirizhonga nekutyorwa kwemitemo zvinhu zvisingafanirwe kuitwa, uye vose vanopara mhosva vanofanirwa kurangwa nemitemo yenyika. America inoti iri kukurudzira hurumende kuti iite nhaurirano navose vari munyika kuitira kuti hurongwa hwekuvandudza mitemo yesarudzo pamwe nenyaya dzehupfumi zvibudirire. Mashoko aya atsinhirwawo nesangano reEuropean Union iro ratiwo rikazvipira kutsigira Zimbabwe mukuunza runyararo munyika uye mitemo inofanira kushandiswa mukuchengetedza kodzero dzevanhu nekurwira zvizvarwa zvose pasina rusarura. Gweta rinorwira kodzero dzevanhu uye vari mukuru wesangano reHuman Rights Watch kuchamhembe kweAfrica, VaDhewa Mavhinga, vanoti masangano eEuropean Union neAmerica kusanganisira dzimwe nyika dzekunze vanga vakatarisisa mafambisirwo esarudzo senzira yekuona nayo kuti Zimbabwe yazvipira here mukugadzirisa nyaya dzemitemo. VaMavhinga vanoti nyika idzi dziri kuisa mazivo nenzeve paZimbabwe kuitira kuti dzione kana zvava kukodzera kuti dzidyidzane ne Zimbabwe. Vati kurudziro yekuti vatungamiriri vemapato vabatane, vashande pamwechete yakanaka nekuti inoita kuti nyika igadzikane. No media source currently available 	https://www.voashona.com/a/america-yoyambira-zimbabwe-kuti-iremekedze-mutemo-munyika/4544181.html
business	Vedzimotokari Vochemachema neKukwira kweMutengo weMafuta eDzimotokari	Vamwe vatyairi vedzimotokari vanoti havasi kufara nekukwidzwa kwakaitwa mutengo wemafuta edzimotokari neZimbabwe Energy Regulatory Authority, ZERA, nezuro panguva iyo vakawanda vari kuti hupfumi hwenyika hauna kumira zvakanaka. Zimbabwe Energy Regulatory Authority, kana kuti ZERA, yakazivisa nezuro manheru kuti mutengo wemafuta edzimotokari wakwira nemasendi manomwe ekuAmerica zvaita kuti rita rimwechete repeturu nedhiziri ritengwe nemari inoita dhora rimwe nemasendi makumi mashanu nerimwechete iri mari yekuAmerica, kana kuti $1.51. Mumwe anofamba nemotokari, VaHerbert Zungura vati masendi manomwe awedzerwa nawo mutengo wemafuta imari yakawanda zvikuru kana pakatariswa kuti makambani mazhinji haasi kuwedzera vashandi mari dzemihoro. Muzvare Rhodah Garakasha vatiwo vave kutyira kuti mitengo yezvinhu ichatangawo kukwira zvichaita kuti raramo yeveruzhinji iwome. Mutungamiri wesangano revezvitoro reConfederation of Zimbabwe Retailers, VaDenford Mutashu, vatiwo kukwira kwemitengo yemafuta uku kwakonzerwawo kekukwira kwemafuta pasi rose. Nyanzvi munyaya dzezvehupfumi uye vachishanda nesangano re Labour and Economic Development Research Institute of Zimbabwe, Doctor Prosper Chatambara, vati kurwiswa kuri kuitwa Ukraine nemauto eRussia pamwe nekusimuka kwehupfumi hwenyika dzepasi rose ndiko kuri kukonzera kukwira kwemitengo yemafuta. Hamusi muZimbabwe chete muri kukwidzwa mitengo yemafuta. Mitengo yemafuta iyi iri kukwira munyika dzakawanda pasi rose. Kune mamwe matunhu muAmerica garoni repeturu rinonzi rakwirawo kusvika pamadhora mana nemasendi makumi matanhatu nemanomwe, $4.67, uye mitengo iyi inosiyana zvichienderana nematunhu. South Africa yakakwidzawo mitengo yemafuta svondo rapera zvakaita kuti gurukota rezvemari munyika iyi, VaEnoch Godongwana vazivise pavakaparura bhajeti renyika yavo kuti zvinhu zvakaita sedoro nefodya zvakange zvokwidzwa mitengo. No media source currently available 	https://www.voashona.com/a/6471733.html
health	Vamwe Vanhu Vashanu Vofa neChirwere cheCovid-19 muNyika	Bazi rezvehutano rinoti huwandu hwevanhu vafa nekuda kwechirwere cheCovid-19 munyika hwakwira kusvika pagumi nevasere kana kuti 18 mushure mekunge vamwe vanhu vashanu vashaya. Vanhu vatatu vakafa vari munharaunda dzakasiyana siyana vamwe vaviri vakafa vari munzvimbo dzinochengeterwa vanenge vabatwa nechirwere ichi. Vanhu vaabatwa nechirwere ichi kusvika parizvino vanosvika mazana mapfumbamwe nemakumi masere nevashanu kana kuti 985. Izvi zvinotevera kubatwa kwevamwe vanhu vatatu nechirwere ichi nezuro. Pavanhu ava, vaviri vakabva kuSouth Africa uye mumwe akachitapurirwa munyika. Harare ndiyo ine vanhu vakawandisa vabatwa nechirwere ichi vanosvika mazana maviri nemakumi masere nemasere kana kuti 288 ichiteverwa neBulawayo ine vanhu zana nemakumi masere nevatatu 183, Mashonaland Central ndiyo ine vanhu vashoma vabatwa nechirwere ichi vanova gumi nemumwe. Vanhu vapora kubva kuchirwere ichi vanosvika mazana matatu nemakumi maviri kana kuti 320. Vanhu vavhenekwa chirwere ichi munyika vadarika zviuru makumi masere nezvisere kana kuti 88 000. Kunyangwe hazvo huwandu hwevanhu vari kubatwa nekufa kwechirwere checoronavirus huri kuramba huchiwedzera, vashandi vemuzvipatara kusanganisira vakoti navanachiremba vave nemazuva makumi maviri nematanhatu vachiramwa mabasa nekuda kwekushomeka kwemari dzavari kutambiriswa. Hatina kukwanisa kubata vakafanobata chigaro chegurukota rezvehutano VaAmon Murwira sezvo vange vasiri kudaira nharembozha yavo. Asi gurukota rezvemari Muzvinafundo Mthuli Ncube vakaudza dare resenate kuti hurumende yakazvipira kuita hurukuro nevashandi vayo vari kuramwa kuita mabasa. Mutungamiri weZimbabwe Nurses Association VaEnoch Dongo vanoti vari kusangana Muvhuro uno neveHealth Services Board vanoona nezvemari dzinotamburiswa vashandi vemuzvipatara. No media source currently available  	https://www.voashona.com/a/vamwe-vanhu-vashanu-vofa-nechirwere-checovid-19/5499859.html
business	Kambani yeKwese TV Inopihwa Rezenisi Kuti Itepfenyure paDandemutande	Sangano reZimbabwe Institute of Southern Africa-Zimbabwe rinoti rinotambira nemufaro kupihwa kwemarezenisi matatu ekutepfenyura padandemutande kuKwese TV neBroadcasting Authority of Zimbabwe asi richiti chinodihwa kusunungura masaisai kuti vanhu vakwanise kutepfenyura mateverevhizheni pamwe nemaredhiyoemumatunhu. Kambani yeEconet, muridzi weKwese TV, yakazivisa neChina kuti yainge yapihwa marezenisi matatu ekutepfeunyura padandemutande. Nhengo yebhodhi remaTrustees eMISA Zimbabwe, VaChris Chinaka, vaudza Studio 7 kuti kunyange hazvo vachitambire zvose zvinovandzudza kufambiswa kwemashoko, BAZ haisati yatanga kuburitsa marezenisi avanonyanyoda. Mukuru weMISA Zimbabwe, VaTabani Moyo, vati marezenisi apihwa Kwese TV ndeemakambani anoita zvemabhizimisi uye ivo vanoda marezenisi eFrequency Modulation ayo anoita kuti veruzhinji vawane mashoko nemutengo uri pasi. Vatiwo ivo marezenisi apihwa Kwese TV anodhura zvakanyaya sezvo achiita madhora zviuru makumi mashanu pagore uye rezenesi racho rinoti zvikamu makumi maviri kubva muzana zvemari inenge yawanikwa nekambani yacho, zviendeswe kuBAZ pagore rega rega. VaMoyo vati chinodiwa kusunungura mitemo yezvekutepfenyura kuti pavhurwe mateverevhizheni nemaredhiyo akawanda munyika. VaChinaka vatiwo zvakakosha kuti hurumende ivandudzwe mabasa enhau nekutepfenyura vachiti izvi ndizvo zvisumudzira mabasa ebudiriro munyika. Vatiwo hurumende haifaniri kuona sekuti iri kuitira vatapi venhau dzvene vachiti ibasa rehurumende kuona kuti vanhu vawana mashoko nenhau dzavanoda. Hatina kukwanisa kunzwa divi reEconet panyaya iyi sezvo vange vasati vapindura mibvunzo yedu pataenda pamhepo. Hatinawo kunzwa kubva kune vBAZ kuti makambani mangani akanyorera kuti apihwe marezenisi akaita seakapihwa kuKwese TV. No media source currently available 	https://www.voashona.com/a/zimbabwe-mobile-giant-get-licence-for-online-tv/4378229.html
business	Hurumende Inoti Haichapa Makambani ekuChina Mvumo yeKuchera Marasha kuHwange National Park	Dare remakurukota neChipiri rakazivisa kuti harichatenderi makambani maviri ekuChina anoti Afrochine Energy neZimbabwe Zhongxin Coal Mining Group kuchera marasha kuHwange National Park mushure mekunge vanhu vakawanda vagunun’una nezvedanho iri. Gurukota rezvekuburitswa kwemashoko Amai Monica Mutsvangwa vakaudza vatori venhau muHarare kuti hurumende haichape makambani aya mvumo yekuchera zviwanikwa mumasango anochengeterwa mhuka. MuHwange mune mhuka dzesango dzakawanda dzinosanganisira nzou, zvipembere, nyati nedzimwe. Mukuru wesangano reCentre for Natural Resource Governance, VaFarai Maguwu vanoti hurumende yaita zvakanaka kuteerera vange vachigunun'una nedanho rayo rekuda kuti vekuChina vacehere marasha munzvimbo yakakosha inochenetrwa mhuka dzesango. No media source currently available  	https://www.voashona.com/a/hurumende-inoti-haichapa-makambani-ekuchina-mvumo-yekuchera-marasha-kuhwange-national-park/5575728.html
business	Paramende Inoudzwa Kuti Hapana Mutemo Unosungira Vabereki Kutenga Maunifomu Muzvikoro	Hurumende inoti zviri kunze kwemutemo kukwidza mari yechikoro nezvikamu zvinodarika makumi maviri kubva muzana pamwe nekumanikidza vabereki kutenga maunifomu pachikoro ichiti vabereki vakasunguka kutenga muzvitoro zvavanoda kana kuzvisonera maunifomu vega. Izvi zvaviswa nevakafanobata chinzvimbo chegurukota rezvedzidzo yepasi, Muzvare Kirsty Coventry, mumashoko avo kuNational Assembly, vachipa zvikonzero zvekuti sei zvimwe zvikoro munyika zviri kufoira zvakanyanya zvokutoshaya kana mwana mumwe zvake anopasa. Muzvare Coventry vati pane zvikonzero zvakawanda zvinonoita kuti vana vafoire zvakaiat sekushomeka kwevarairidzi, kushomekwa kwemabhuku, nekudhura kwemari yechikoro. Vati mari yechikoro iri kudhura zvakanyanyisa zvekuti vabereki vakawanda havakwanisi kubhadhara mari iyi. Muzvare Covenrty vati hakuna chikoro chinofanira kukwidza mari iyi nezvikamu zvinodarika makumi maviri kubva muzana. Vati mari inokwira kudarika apa inenge yave kuda mvumo kubva kubazi ravo. Vatiwo zvikoro zvizhinji munyika zviri kumanikidza vabereki kutenga maunifomu anodhura zvakanyanya muzvikoro uye izvi hazvibvumidzwe. Vatiwo vabereki vakasununguka kutenga maunifomu kwavanoda kana kuzvisonera. Muzvare Coventry vazivisa kuti bazi ravo rinoda kupinza varairidzi zviuru gumi nezvishanu kuti vana vawane varairidzi vakwana muzvikoro. Vati vakapihwa mvumo yekupinza basa varairidzi zviuru zvishanu gore rinouya vachiti izvi hazvikwanisi kupedza dambudziko rekushomeka kwevarairidzi muzvikoro. Sachigaro vekomiti yeparamende inoona nezvedzidzo yepasi, Amai Priscillar Misihairabwi-Mushonga, vaudza Studio 7 kuti vabereki vanobvumirana kukwidza mari dzechikoro mumasangano avo emaSchool Development Association asi vozofamba vachichema chema kuti mari yechikoro yadhura. Vati nekuda kwekuti nyaya iyi inogara ichitaurwa nezvayo asi zvikoro zvisingaterere, paramende yaita chisungo chekuti bazi redzidzo yepasi richaburitsa gwaro rinotaura zvese zvinodiwa richapihwawo kunhengo dzeparamende kuti dzibatsire kuona kuti mutemo watevedzwa. Nhengo dzeparamende dzaratidzawo kusafara nekushomeka kwevarairidzi pamwe nekuti zvikoro zviri kufoira zvakanyanya zviri kumaruwa nematunhu ekuMatabeleland uye kuti varairidzi vanonzi vandoshandira kune nzvimbo dzine mutauro yavasingagone kutaura. Zvimwe zvisinawo kufadza nhengo dzeparamende inyaya yekuti varairidzi vari kupihwa mihoro iri pasi pasi pamwe nekuti vadzidzi havana dzimba dzekudzidzira dzakakodzera zvekuti vamwe vanodzidzira mudzimba dzekugadzirira fodya. Muzvare Coventry vati vachapa zvichemo zvose izvi kugurukota rezvedzidzo yepasi, VaCain Mathema, avo vange vasipo sezvo ivo nemutevedzeri wavo, vatove pazororo. No media source currently available 	https://www.voashona.com/a/zimbabwe-parliament-informed-there-is-no-law-that-compels-parents-to-buy-uniforms-from-schools/5212782.html
politics	Komisheni Yakadomwa naVaMnangagwa Yokonzera Mutauro Munyika	Vaongorori vezvematongerwo enyika vari kutambira nenzira dzakasiyana siyana komisheni yakaumbwa nemutungamiri wenyika, VaEmmerson Mnangagwa, kuti iongorore zvakaitika nezvekakonzera mhirizhonga yakaitika musi waNyamavhuvhu 1, 2018, iyo yakasiya vanhu vanosvika gumi vafa mushure mekupfurwa nemauto. Komiti iyi ine vanhukadzi vaviri, vanoti Amai Charity Manyeruke, vanova sachigaro wemadzimai eZanu PF kuMashonaland East; Amai Vimbai Nyemba, vanova sachigaro westate procurement regulatory authority of Zimbabwe board; uye varume vashanu vanoti sachigaro veNational Constitutional Assembly, VaLovemore Madhuku; vaimbove munyori mukuru muCommonwealth, VaEmeka Anyaouku vekuNigeria; vakambove mutungamiri weSouth Africa, uye vari sachigaro vekomisheni iyi, VaKgalema Motlanthe, vaimbova mukuru wemauto kuTanzania, VaDavies Mwamunyange; pamwe negweta rin mukurumbira muBritain, VaRodney Dixon. Imwe nyanzvi inodzidzisa paTswane University of Technology muSouth Africa, VaRicky Mukonza, vanoti kana vakatarisa basa rakaitwa nedzimwe nhengo dzekomisheni iyi dzakaita saVaAnyaouku, vanhu havafanire kuvatyira nekuti vane ruzivo rwakakosha zvikuru sezvo vakashanda nenyika dzakawanda pavaive muCommonwealth. VaMukonza vanoti VaDixion vane mukurumbira pasi rose, uye vakamboita muongorori wemhirizhonga yakamboitika ku Sri Lanka. Asi dzimwe nyanzvi dzinoti VaDixon havana kuratidza hany’a nekodzero dzevanhu zvakadzama mugwaro ravo ravakatura pamhirizhonga yakaitika kuSri Lanka. VaMukonza vanotiwo VaMwamunyange vakadomwa sezvo vane ruzivo munyaya dzechiuto, izvo zvichabatsira muongorori yemuZimbabwe sezvo ichabatawo mauto, ayo akapinda mumigwagwa kunge ari muhondo pakaitika mhirizhonga iyi. Asi vamwe vanoti VaMwamunyange havangoni kubuda negwaro rinoroverera hurumende yaVaMnangagwa nemhosva, sezvo vaine husahwira naVaMnangagwa pamwe nemutevedzeri wavo, VaConstantino Chiwenga, uhwo hwakatanga munguva yehondo, apo mauto eZanla aidzidziswa mabasa ehondo kuTanzania munguva yehondo yeChimurenga. Mukuru weHuman Rights Watch kuchamhembe kweAfrica, VaDewa Mavhinga, vanoti VaMnangagwa vakatora danho rakanaka chose, kunyange hazvo pasina chiratidzo chekuti zvichabuda muongororo iyi, zvichaziviswa kumunhu wese. VaMavhinga vanoti ongororo iyi inofanirwa kuitwa muzvikwamu zviviri kuitira kuti veruzhinji vanzwisise zviri mumagwaro achabudiswa nemakomishina aya. Asi VaTrust Matsilele, avo vari kuita zvidzidzo paUniversity of Johannesburg, vanoti vanhu havafanirwe kutarisira zvakanyanya kubva kukomisheni iyi, sezvo iine vanhu vakaita saAmai Manyeruke, avo vari mukomisheni iyi vachimirira zvido zvebato ravo, pamwe nezvemutungamiri wenyika, kwete zvido zveveruzhinji. Nhengo yeZimbabwe Solidarity Forum, VaMunjonzi Mutandiri, vanotiwo VaMnangagwa vakatyora bumbiro remitemo yenyika, zvikuru section 110 subsection 6, iyo inosungira mutungamiri wenyika kuumba komisheni mushure mekuzeya nyaya iyi nedare remakurukota. Komisheni iyi yakagadzwa musi wa 29 Nyamavhuvhu munyika musina dare remakurukota, izvo VaMutandiri vanoti kutyorwa kwebumbiro Studio7 haina kukwanisa kunzwa divi rehurumende panyaya iyi. Asi imwe nhengo yeZanuPF inogara muJohannesburg, VaTongai Hwema, vanoti havaoni chakaipa pakugadzwa kwekomishoni iyi. Vamwe vakataura neStudio7 vanoti kunyange hazvo vachiremekedza VaMadhuku semunhu anotaura zviri pachena asina divi raakarerekera, vanonetsekana nekuva kwavo mukomisheni iyi sezvo vakatobuda pachena vachishora maitiro eMDC Alliance pamhirizhonga iyi. Pavakadoma komisheni yavo, VaMnangagwa vakati komisheni iyi ichatsvagiridza zvakakonzeresa mhirizhonga, kutsvaga vanhu vaive pamberi, chinangwa chavo, uye zvavaishandisa mukuratidzira, kuongorora zvakaitwa nemapurisa mukuchengetedza mitemo nekugadzikana kwenyika, uye kuongorora zvakaita kuti mauto apindire mukubatsira kuchengetedza runyararo. Vakatiwo vanoda kuti simba rakashandiswa nemauto pamhirizhonga iyi riongororwe kuti raikodzera here kushandiswa sezvakaitika musi uyu. Komisheni yaVaMnangagwa haisati yatoreswa mhiko yekuti ichitanga kushanda. No media source currently available 	https://www.voashona.com/a/zimbabwe-mnangagwa-commission-into-post-election-violence-viewed-differently-by-political-experts-nick-mukonza-dewa-mavhunga/4563196.html
health	Varwere Votambura Hurumende naVanachiremba Vachinetsana	Zvinhu hazvina kumira zvakanaka muzvipatara zvehurumende zvinoshandiswa neveruzhinji vasina mari kuti varapwe. Kusamira zvakanaka uku kwatonyanya kuwedzerwa nekuramwa mabasa kwavana chiremba avo vapinda musvondo retatu vachikanda mapadza pasi. Kunyange hazvo zvipatara zveParirenyatwa Group of Hospitals neHarare Central zvakavhurwa, hapana zvakawanda zviri kuitwa mukubatsira varwere sezvo vanachiremba vari kuramwa mabasa. Vari kubatsirwa chete ndevaya vanenge vachirwarisa kana vanenge vapinda mutsaona. Mota dzinotakura vanhu vanorwara, pamwe nedzavanhuwo zvavo, dzanga dzichitaukura varwere kubva pachipatara cheParirenyatwa vachienda kune zvimwe zvipatara. Vatataura navo vanoti vange vari kubvisa hama dzavo sezvo dzisiri kuwana rubatsiro pachipatara ichi. Mumwe wevanhu ava, VaWakefield Mlilo, vanoti ivo nehama dzavo vaburitsa muni’nina wavo muchipatara sezvo asina kumbobvira awona chiremba kubvira paakapinda muchipatara ichi nemusi weChina chapfuura. VaMlilo vanoti vave kuenda nehama yavo kuchipatara che All Souls Mission kwaMtoko. Amai Ruramai Phiri vanogara mumusha weRugare vanoti kubvira pakatanga vanachiremba kurwamwa basa, munzvimbo mavo mafa vanhu vaviri mushure mekushaiwa rubatsiro kubva kuchipata cheHarare Central. VaNesbet Nyoni avo vange vauya kuzoona hama yavo paHarare Hospital vaudza Studio7 kuti zvinosuwisa kuti zvipatara izvi zviri kudzorera varwere kudzimba dzavo vasina kubatsirwa kunyange vaye vanenge vapinda mutsaona. VaNyoni vanoti hurumende ngaigadzirise zvichemo zvana chiremba kuitira kuti zvinhu zvifambe muzvipatara. Mumwe mugari wemuHarare, VaJoseph Murawu, vanoti hurumende inofanira kugadzirisa nyaya dzehuwori kuitira kuti ikwanise kubhadhara vanachiremba mari dzavari kuda. Vanachiremba vemuzvipatara zvehurumende pasi pesangano reZimbabwe Hospital Doctors Association vakatanga kuramwa mabasa musi wa27 Gumiguru vachida kuti mari dzavanotambiriswa dziwedzerwe kubva pamadhora mazana maviri nemakumi masere kusvika pachuru nemazana maviri emadhora pamwedzi. Izvi zvavhiringa basa muzvipatara zvese zvehurumende uye kana vanotengesa mumigwagwa pazvipatara izvi vanoti basa ravo radzikira sezvo varwere nevanhu vanoenda kuzvipatara izvi vave vashoma. Vamwe amai vanoshandira paParirenyatwa vasina kuda kudomwa nezita vanoti bhizimisi ravo radzikira chose kubvira pakatanga kuramwa vanachiremba kuramwa basa. Hatina kukwanisa kunzwa divi revakuru vakuru vezvipatara izvi sezvo vati havana kupihwa mvumo yekutaura nevatori venhau kubva kubazi rezvehutano nekuchengetedzwa kwevana. Vana chiremba vari kuramwa basa vari kutarisirwa kuita musangano nevatori venhau mangwana apo vachazivisa zvabuda munhaurirano dzavari kuita nehurumende. Vamwewo vashandi vanoita zvehutano vatataura navo vakaita sana mukoti nevamwe, vasina kuda kudomwa nemazita vati vanotarisira kuti hurumende ichavawedzerawo mari vachiti vacharamwawo mabasa kana vasina kuwedzerwa mari mari dzavanotambira. No media source currently available 	https://www.voashona.com/a/zimbabwe-health-chifera-parirenyatwa/2516522.html
business	PTUZ Yoramwa Mabasa Kutanga neChishanu	Rimwe remasangano anomirira vadzidzisi reProgressive Teachers Union of Zimbabwe, PTUZ, rinoti nhengo dzaro dzichatanga kuramwa mabasa mangwana richiti mari iri kutambiriswa vadzidzisi ishoma zvikuru. Izvi zvouyawo panguva iyo sangano rinomirira vashandi reZimbabwe Congress of Trade Unions richiti riri kuenderera mberi nekuronga kuratidzira munyika yose. Mutungamiri wePTUZ, VaTakavafira Zhou, vaudza Studio7 kuti nhengo dzesangano ravo dzichatanga kuregedza kuenda kubasa neChishanu vachiti hurumende yaramba yakaisa zvimiti munzeve pachikumbiro chavo chekuti iwedzere vadzidzisi mari dzemihoro dzine musoro. VaZhou vati sangano ravo rinoda kuti hurumende ivape mari inoita madhora mazana maviri ekuAmerica kana yakaringana nemari iyi ari maRTGS, kubhadharirwa mari dzechikoro dzevana vatatu pamudzidzisi wega-wega uye kupihwa masitendi ekuti vadzidzisi vakwanise kuvaka dzimba dzekugara. Danho ratorwa nePTUZ rekutanga kusaenda kubasa mangwana rinouyawo apo mutungamiri wesangano revadzidzisi vekumaruwa reAmalgamated Rural Teachers Union of Zimbabwe, VaObert Masaraure, vachiti nhengo dzesangano ravo dzichatangawo kurega kuenda kubasa neMuvhuro uye havasi kutambira zvikamu makumi mashanu kubva muzana zvekurerutsa raramo yavo zvavapihwa nehurumende. Munyori musangano rinomirira vashandi vari mune zvehutano reHealth Apex, VaEdwick Nhema, vanotiwo sezvo hurumende ichiti ine imwe mari yakasara pabhajeti renyika, inofanira kuvapa mari iyi kuitira kuti vakwanise kurarama. ZCTU inotiwo iri kuenderera mberi nekuronga kuratidzira kwakasimba munyika yose. Munyori mukuru muZCTU, VaJaphet Moyo, vati sangano ravo riri pakati pekunzwa pfungwa dzemasangano akawanda nezvenyaya yekuratidzira iyi vachiti kuratidzira uku kunogona kuitwa kubva svondo rinouya zvichienda mberi. Danho riri kutorwa neZCTU iri rinouyawo panguva iyo hutungamiri hweZCTU huchiti huri kutyisidzirwa nepamusana pehurongwa hwekuratidzira uhwu. Gurukota rezvevashandi, Amai Sekai Nzenza, vaudza Studio7 parunhare kuti hurumende iri kunzwa zvichemo zvevashandi vayo uye vati vari kutsvaga nzira dzekuti nhuna dzevashandi dzingagadziriswa sei kubudikidza nekutaurirana pakati pavo sehurumende nevashandi pasi peTripartite Negotiating Forum.	https://www.voashona.com/a/zimbabwe-teachers-union-members-to-boycott-classes/5006100.html
politics	Vanhu Vanodarika Zviuru Makumi Maviri neZvishanu Vonyoresa kuVhota	Sachigaro wesangano reZimbabwe Electoral Commission, ZEC, Amai Rita Makarau, vanoti huwandu hwevanhu vanyoreswa kuvhota kumatunhu akasiyana siyana kubva zvakaparurwa chirongwa chekunyoresa vavhoti muna Gunyana hwapfuura zviuru makumi maviri nezvishanu. Vatiwo sangano ravo rave mubishi kuunza munyika mimwe michina yose inodiwa kuti vaumbe gwaro idzva revavhoti iri. NeChipiri svondo rinouya, ZEC inenge yopinda mumatunhu akawanda vachinyoresa vavhoti uye nhasi vaparura hurongwa hwekuzivisa vanhu nezvinenge zvoitwa svondo rinouya. Amai Makarau vanoti mukati memavhiki maviri vanenge vave nemuchina wekuvheneka minyoro yemimwe kana kuti mafinger prints kuona kuti hapana munhu anoresa kaviri. 	https://www.voashona.com/a/zimbabwe-matongerwo-enyika/4056597.html
business	Hurumende Yoronga Kumutsiridza Kambani yeHwange	Hurumende yadoma VaBekithemba Moyo avo vaimbova mukuru wekambani yeDBF Capital Partners kuti vambotungamira hurongwa hwekumutsiridza kambani yemarasha yeHwange Colliery. Kambani iyi yave nemakore ichitatarika uye ine chikwereti chinosvika mamiriyoni zana nemakumi mashanu kuHurumende. Gurukota rinoona nezvemutemo VaZiyambi Ziyambi vakaburitsa mashoko ekumutsiridza Hwange mubepanhau rehurumende reGovernment Gazette nemusi weMuvhuro. Nyanzvi munyaya dzezvehupfumi vachidzidzisa paNelson Mandela Metropolitan University Muzvinafundo Gift Mugano vanoti hurongwa uhwu hahwuna kuipa nekuti hunobatsira zvizvarwa zveZimbabwe asi panoda kutarisiswa kuti vanosarudzwa kuita basa iri vave vakakodzera. Muzvinafundo Gift Mugano vanoti zvirongwa zvakadai vakazviona zvichibatsira kumutsa mamwe makambani akanga adonha mumwaka iri kumashure asi zvakanga zvaitwa nenzira yakanaka. Vanoti shuviro yavo ndeyekuti vanopiwa basa iri vapiwe simba rekuronga zvavanoona kuti zvinobatsira kwete kuvapa basa asi vasina masimba ekutora matanho mukambani iyi. No media source currently available 	https://www.voashona.com/a/hurumende-yoronga-kumutsiridza-kambani-yehwange/4636402.html
health	Vanamazvikokota Votarisa Pachena Vane Dambudziko reMwoyo kuChinhoyi	Vamwe vanhu vari kurwara nezvirwere zvemoyo vari kufarira chirongwa chekuvhenekwa pasina muripo navana mazvikokota vezvirwere zvemoyo avo vari kubatsira varwere ava pachipatara chikuru chemuChinhoyi. Vanhu vakawanda vari kufara nechirongwa ichi, icho china chiremba vatatu vanobva ku Italy. Vana chiremba ava vari kutarisa zvikonzero zviri kuita kuti vanhu varware nemoyo vachivaendesa kunana chiremba vepamusoro soro kuti vanorapwa mushure mekuvhenekwa dzambudziko rinenge riripo. Mumwe wevatariswa nana chiremba ava, ndiVaPeter Phiri avo vabva kuMasvingo. VaPhiri\nvanoti vanzi moyo wavo unotoda kuvhiyiwa kunze kwenyika sezvo pasina vanachiremba vanogona kuvhiya nekugadzirisa mavharuvhu ari pamoyo pavo ayo anonzi akakanganisika. VaPhiri vanoti vanzi nyika iri pedyo inokwanisa kuvhiya moyo pasina dambudziko iSouth Africa kana kuenda kuIndia kana kuItaly. VaPhiri vanoti iye zvino zvave nani nekuti vave kuziva zviri kudikanwa. Mumwe avhenekwa akawanikwa moyo wake uzere mvura ndiVaCainos Beremauro avo vanzi vaende kuchipatara chikuru chemuHarare cheParirenyatwa kuti vanobviswa mvura yakawandisa mumoyo. VaBeremauro vanoti chirongwa chekutarisa moyo chiri kuyamura sezvo kuvhenekwa kwavayamura kuti vazive dambudziko ravanaro. Vanhu vari kurapwa vari kuita mutsetse wakakura paimba yekuvhekwa havasi kufara nevashandi vepachipatara ichi avo vari kupinza hama dzavo mberi idzo dzinenge dzanonoka kubva kumba. Mumwe murwere anonetsekana nemoyo asina kuda kudomwa nezita anoti huori haupere munyika sezvo hwatekeshera nemuzvipatara. Chirongwa chekuvheneka varwere vemoyo chatanga neMuvhuro uye chichapera neChishanu svondo rino. Mukuru wepachipara chikuru chemuChinhoyi, Supt Collet Mawire, vanoti vari kutarisira kuvhenekwa vanhu vanosvika makumi maviri pazuva vachibatsirwa nana chiremba vatatu. No media source currently available 	https://www.voashona.com/a/zimbabwe-health-cardiac-chinhoyi/4209543.html
business	Vashandi veTongaat neTriangle Votemeswa Musoro neNyaya yeKutorwa kweMinda yeNzimbe neZanu-PF	Vashandi vekambani yeTongart kuHippo Valley kuChiredzi ne Triangle vari kutsutsumwa mushure mekunzwa kuti vamwe vavo vacharasikirwa nemabasa mushure mekunge bato reZanu PF raparura chirongwa chekutora minda ye shuga yekambani iyi. Hurumende yakabuditsa mashoko ekuti ichatora zviuru zvina zvemahectare eminda yenzimbe ye kambani iyi yogovera kuvatsigiri vayo pamwe chete ne madzishe. Izvi zvinonzi zvakonzera nyonga nyonga pa kambani iyi sezvo vamwe votyira kuti vachagumurwa mabasa. Amai Emily Makamure vanova mumwe anoshandira muminda iyi vanoti vakapindwa nekutya kukuru nekunzwa kuti vangangorasikirwa ne basa ravo sezvo vasina imwe nzira yakuzoraramisa mhuri yavo. “Ndava nemakore anosvika gumi ndichishandira pano asi izvi zvoitika zvinotyisa zvikuru. Zvinoshungurudza nekuti ndaikwanisa kuchengeta mhuri yangu saka handizivi kuti basa rikapera ndichakwanisa kuichengeta here kana kuendesa vana kuchikoro.” Mumwewo mushandi wekambani iyi, VaElias Gwamure vanotiwo remangwana ravo harina kujeka. “Pari kutorwa minda ndopatino sevenzera pakambani yedu manje pakatorwa hatizivi kuti tichashandira papi uye tichararamisa sei mhuri dzedu. Ndipo patairaramira.” Vamwewo vashandi vanosanganisira VaTemba Gumbo vanoti havasi kufara nezviri kuda kuitwa nehurumende vachiti iri kuramba ichitora minda izvo zviri kuita kuti vashandi varasikirwe nemabasa asi iyo yakavimbisa kugadzira mabasa anosvika mamirioni maviri panguva dzesaraudzo dzemuna 2013. “ Zvatibata zvakaoma mukoma, tikatarira hurumunde payaifamba ichida kuti tiva vhotere yakativimbsia mabasa mamirioni maviri asi iye zvino yoda kudzingisa vanhu mabasa vanosvika zviuru zviviri. Hatizivi kuti ndokugadzira mabasa kwacho here ikoku. Vacho vachiuya hagoni kana kurima.” Studio seven yakundikana kubata Gurukota rezviminda, VaDouglas Mombeshora nhasi , Asi vhiki rapera vakaudza vatori venhau kuti kuganhurwa kweminda iyi kuti ipuwe vanhu kwakatotanga. “Takaraira hofisi yedu ye Masvingo kuti ichitotanga kuganhura minda iyi kuti tigovere vanhu saka izvezvi hatizivi kuti vava papi asi tinotarisira kuti basa ririkufamba uye tichagovera vanhu zvikamu zvavo zvakaenzana.” Kutorwa kweminda yekambani ye Tongart inova iyo yoga inorima nzimbe nekugadzira shuga munyika kunonzi ndiko kuri kuita kuti kugadzirwa kweshuga kudzikire chaizvo, sezvo varimi vatsva vanopuwa minda iyi vachizokundikana kurima. Kambani iyi svondo rino yakaburitsa mashoko ekuti mari yainoita yakadzikira gore rino apo yakawana mirioni imwe chete yemadhora eku America kubva pamamiriyoni makumi matatu nemazviuru mazana mashanu mugore ra2015. No media source currently available   	https://www.voashona.com/a/zimbabwe-matongerwo-enyika/3358964.html
business	Vemabhizimusi Madiki Vochema neKusafamba kweBhizimusi seZvavanga Vakatarisira paNguva Ino yeZororo reKisimusi	Apo kwasara zuva rimwechete kuti vanhu vapinde muzororo reKisimusi, vemamwe mabhizimusi madiki pamwe nevanotengesera mumigwagwa vanoti bhizimusi harina kusimuka gore rino sezvinotarisirwa panguva yezororo rakadai . Mumwe wevari kuchema-chema nekuderera kwebhizimusi ndiMuzvare Patricia Ticharwa vane chitoro chinotengesa mbatya mudhorobha. Muzvare Ticharwa vati sezvo gore rino zvinhu zvanga zvisinganyatsofamba vanga vane tarisiro yekuti kana vanhu vogadzirira Kisimusi zvinhu zvichachinja. Amai Benhilda Konje, avo vane vana vatatu, vanotengeserawo mumusha weGlenview, vatsigirawo vachiti veruzhinji vari kuratidza kuti havana mari uye havasi kutengerwa sezvavange vachitarisira. Amai Jane Sanhuwe, mumwe mutengesi vatiwo kushaikwa kwemari kuchakanganisawo zvirongwa zvavo zvekugadzirira vana pakuvhurwa kwezvikoro. Vanoongorora zvehupfumi, VaMasimba Manyanya, vati kuderera kwebhizimusi panguva ino hakukatyamadzi vachiti vanhu vari kutambira mari shoma dzisingakwani. Vaendererawo mberi vachiti mari haisi kutenderera munyika sezvo zvinhu zvinogadzirwa munyika zviri zvishoma izvo zvoitawo kuti vanokwanisa vanoshandisira mari dzavo kunze kwenyika. Vamwewo ndivo vari kuchengetedza mari dzavainadzo kuitira kuzobhadharira vana zvikoro gore rinouya, sezvo zvikoro zvakawanda zvemunyika zvakatozivisa kare kuti zvichakwidza mari dzechikoro gore rinouya. Gore rino Kisimusi ichange ichicherechedzwa musi weSvondo asi vazhinji vachichemachema nekuoma kwezvinhu munyika. No media source currently available 	https://www.voashona.com/a/6889273.html
health	Varwere Votambura Zvichitevera Kuramwa Mabasa Kuri Kuitwa Muzvipatara	Varwere vari kuchema chema zvikuru kuhurumende kuti igadzirise zviri kudiwa nanachiremba kuitira kuti vasarasikirwe nehupenyu hwavo. Varwere vanotiwo kuramwa basa kwavana chiremba kuri kuisa hutano hwavo parumananzombe. Pashanyirwa chipatara cheHarare Hospital nhasi neStudio7 varwere vanorwarisa chete ndivo vange vachibatsirwa vamwe vachinzi vadzokere kumba vozorapwa kana vana chiremba vadzoka kubasa. Amai Sekai Ganyani Mushandu, avo vane mwana ane dambudziko remoyo, vanoti havachaziva zvekuita nemwana wavo uyo anonyorerwa mishonga mwedzi wega wega. Amai Mushandu vati chikumbiro chavo ndechekuti hurumende igadzirise zviri kunetsa kuitira vanaChiremba vadzokere pamabasa. Amai Previous Sachinda, avo vaenda kunorapwa kuHarare Hospital vakadzokera kumba vasina kuwana rubatsiro, vaudza Studio7 kuti varwadziwa zvikuru kudzorerwa kumba vachidzimbikana nemuviri. Vamwe amai varamba kudomwa nezita vane mwana ane mazuva matanhatu azvarwa, pachishandiswa oparesheni sezvo matumbu ake aive akazvimba, vati vana chiremba havasi kuuya nguva dzese kuzowona vana vari muwadhi mavo izvo zvoitawo kuti vatyire hutano hwemwana wavo Mukuru weHarare Central Hospital, Amai Peggy Zvavamwe, vaudza Studio 7 parunhare kuti vanachiremba havasati vadzoka kumabasa. Amai Zvavamwe vati vanga vari kupinda mumusangano wekuongorora kuti kuramwa mabasa uku kuri kuvhiringa varwere zvakadii. Munyori mubazi rezveutano, Dr Gerald Gwinji, vaudza Studio 7 kuti kuramwa basa kwanachiremba uku kuri kukanganisa mabasa ezveutano. VaGwinji vati bazi ravo richiri kukukurukura nehurumende kuti vangagadzirisa sei dambudziko asi vakatiwo chikumbiro chavo kunana Chiremba ndechekuti dai vakwanisa kudzokera kumabasa hurumende ichigadzirisa zvichemo zvavo. Zimbabwe Hospital Doctor’s Association inoti nhengo dzayo dzinodarika chiuru dziri kuramwa mabasa. Zvichemo zvanachiremba ava zvinosanganisira mari shoma pamwe nekusapiwa mukana wekuti vatenge mota pasina kubhadhariswa mutero kubva kunze kwenyika kuitira kuti vafambe nyore vachienda kubasa. No media source currently available 	https://www.voashona.com/a/zimbabwe-doctors-continue-striking-defying-state-plea-for-them-to-return-to-work/4298830.html
business	Vashandi veHurumende Voramba Kufanotambira Zana reMadhora, Voronga Kuramwa Mabasa	Mamwe masangano evashandi vehurumende atobuda pachena kare kuti nhengo dzawo hadzisi kuzotambira zana remadhora rinonzi nehurumende ichapa kuvashandi vayo nemusi weChishanu svondo rino kuti vawane chekufanoshandisa pavanenge vakamirira mihoro yavo yaChikumi, iyo ichauya mwedzi. Mutungamiri wesangano reProfessional Educators Union of Zimbabwe, VaWilson Makanyaire vanoti sangano ravo rimwe remasangano ane nhengo dzaramba kutambira mari iyi, vachiti ichi chituko chaicho kuvarairidzi. “Nhasi musangano wataita kuMarondera wekunzwa pfungwa dzevarairidzi unoratidza kuti havasi kuzotambira mari iyi. Varairidzi vari kuti kana hurumende ichida kutipa mari ngaitipe mihoro yedu yese yakakwana mwedzi uno,” VaMakanyaire vanodaro. Vanoti sangano ravo rasunga kuti varairidzi vapinde mukuramwa mabasa kana vasina kutambira mihoro yavo panosvika musi wa 1 Chikunguru. “Zvatiri kukumbira kuvarairidzi ndezvekuti zvisineyi kuti uri wesangano ripi, ngatibataneyi maoko tipinde mukuratidzira, tipinde mukuramwa mabasa nekuti ndiwo mutauro unoteererwa nemushandirwi,” vanodaro VaMakanyaire. No media source currently available Iri danho ratsigirwa nerimwe sangano revarairidzi, reProgressive Teachers’ Union of Zimbabwe, PTUZ, iro rinoti nhengo dzaro dzarambawo kutambira hurongwa hwehurumende uhwu. Mutungamiri wesangano iri VaTakavafira Zhou vanoti zana remadhora iri imari isina zvainovabatsira sezvo ichiperera kumabhanga. “Varairidzi vane zvikwereti kumabhanga saka mari iyi inobva yangobatwa ikoko isati yasvika kwavari. Kana vakaitambira mari yacho vachienda kumabasa, ko mhuri dzavo dzinosara dzichidyeyi?” VaZhou vanobvunza. VaZhou vanoti nhengo dzavo hadzisi kuzoenda kumabasa kubva musi wa 1 mwedzi unouya kusvika dzapiwa mihoro yadzo yakakwana. Vanoti vari kukurudzira vashandi vose vehurumende kuti vaende kumusangano wevashandi uchaitwa muHarare neMugovera, apo pachapiwa mukana vose vanoda kutaura zvavanofunga. No media source currently available Sangano reRural Teachers’ Union of Zimbabwe rakaudzawo Studio 7 kare kuti harisi kuzotambira zana remadhora iri, sezvo zvichiratidza pachena kuti hurumende haina hany’a nevashandi vayo. Munyori mukuru weRural Teachers’ Union of Zimbabwe, VasRobson Chere vakati nhengo dzavo dzichatora matanho ekuramwa mabasa kana dzisina kupiwa mihoro yadzo yaChikumi muna Chikumi, kwete muna Chikunguru sezviri kurongwa nehurumende. Ukuwo sangano reZimbabwe Teachers Association, Zimta rakaudzawo bepanhau reHerald kuti kunyange richiri kunzwa pfungwa dzenhengo dzaro pamusoro penyaya iyi, varairidzi vari kudya magaka mambishi sezvo vari kuramba kutambira mari isina kwainovasvitsa. 	https://www.voashona.com/a/zimbabwe-politics-civil-servants-salaries-ptuz-peuz/3397200.html
business	Vaiva Vashandi veMakambani eMangoda Vononga Svosve neMuromo kwaChiyadzwa	"Vaimbove vashandi vemakambani anochera mangoda kwaChiadzwa vari kuyaura nenzara uye kudya nhoko dzezvironda mushure makambani aya akatorerwa marezinesi ekuramba achichera nehurumende. Vashandi ava kunyanya vagari venharaunda dzakapoteredza Marange vanoti varohwa nenhamo zvakanyanya. Vazhinji vakamiswa mabasa nechimbichimbi vange vakatadza kuwaniswa mari dzemihoro yavo. Makambani aichera mangoda anosanganisira Anjin, Mbada Diamonds, Kusena, DMC, Marange Resources nemamwe akamiswa kushanda zvikapa kuti vashandi vanopfuura churu vamiswe mabasa. Vamwe vevashandi ava kunyanya vagari venzvimbo iyi vava kuomerwa nehupenyu sezvo nharaunda iyi isina zvizhinji zvinokwaniswa kuitwa zvinopa chouviri uye yave zvakare nzvimbo yakachengetedzwa. VaGodknows Murire mumwe wevaimbove vashandi kukambani yeAnjin Investments yaichera mangoda avo vanoti kupera kwebasa nenguva yavaisatarisira kwakavapidza munyatwa yakaomarara. “Kunzi basa rapera kwakati kanganisa zvakanyanya sezvo hapana aitarisira izvi panguva iyoyo, nekuti tange tisina gadziriro or kuti kupihwa notice chaiyo. Vanoenderera mberi vachiti, ""Kungomiswa suddenly kwataitwa kwakakuvadza nemhuri yose nokuti hurongwa hwange husipo wokuti pamwe ndizvo zvichazoitika.” VaMurire vanoti kupera kwakaita basa kwakapa kuti vazhinji vasare vaine zvikwereti kumabhanga, zvitoro, munharaunda nekwakawanda wanda izvo zvikwereti zvacho zvonetsa kubhadharika nekuti basa rakapera. “Panyaya yezvikwereti zvopa kuti tishupike kuzvibvisa kana kudzosera, apawo taingopihwa tumari tushoma tushoma apo takamiswa mabasa. Nekuwanda kwemaneeds sevanhu vaviva pabasa tasara tiri munhamo yekuti tobhadhadhara vanhu vaye seyi iwe wagara.” Vanodaro VaMurire VaCharles Kusena mumwezve mushandi wekuminda yemangoda akamiswa basa, avo kuchemawo nenyaya yezvikwereti izvo vanoti zvakatovapedzera zvipfuyo zvavo votengesa kuitira kudzosera mari yemabhanga neyemuvanhu vonge vonetsa voda kuvaendesa kumatare edzimhosva. Amai Mary Munjoma mugari wekuHot Springs pedyo nenzvimbo yaicherwa mangoda nekambani yeAnjin vane murume akamiswa basa. Amai Munjoma vanoti nhamo yapfunya chisero mumusha wavo izvo zvopa kuti vandosunza kana kuita maricho kunzvimbo dzakavapoteredza kuti vararamise mhuri yavo. “Kubva pakamiswa baba basa hupenyu hwatiomera zvekuti tave kuita marikicho sezvo pachisina chekuita baba vakagara. Mamwe mabasa ekutotiraramisa mhuri kuteza huni nekuita mikando, tave kupfeka mazitye atinopfekedza vana zvemadhora dhora nekuti chekuita chacho hapana.” VaBiggie Vheremu vaishandirawo imwe kambani yaichera mangoda kwaChiadzwa. Vanoti kumira kwavakaita basa mwedzi yodarika makumi maviri yapfuura kwovatemesa musoro nekuti havachazivi kuti zvichemo zvavo zvemari dzisina kupera kubhadharwa vachazviendesa kunaani uye nemari dzemazuva erivhi. “Tiri kuti tiri kushaya kwekuti tinozonanga ani pakuda kuti tinzwe kuti mari tichabhadharwa nani. Vaimbove vakuru vedu vekambani takavabvunza izvozvo asi hatina zvakare kupihwa mhinduro inogutsa saka ipapo pari kutinetsa kusvika parizvino.” Vaimbove vashandi vemakambani emangoda ava pamwechete nemhuri dzavo vari kuronga kuratidzira mumazuva mashoma ari kutevera vachinyunyuta nekusabatwa zvakanaka kwavari kuitwa nemapurisa ari kuchengetedza minda yemangoda iyi pamwechete nemasoja avo anoti ari kushungurudza vagari zvisakafanira. Vagari venzvimbo dzinoti, Hotsprings, Tonhorai, Chakohwa vari kunyunyuta zvakare nekusvibisirwa mvura yemunzizi dzavo zvakare kusapihwa mabasa pakambani yeZimbabwe Consolidated Diamond Mining Company kana ZCDMC. Vagari ava vari kushanda pamwe chete nesangano rinorwira kodzero dzevanhu vanogara munzvimbo dzinowanikwa zviwanikwa reCentre for Research and Development, CRD. Mukuru weCRD VaJames Mupfumi vanoti ikodzero yevagari vekwaChiadzwa nenyaya yekushungurudzwa kwavo. “Isusu nyaya yedu tiri kuzama kushanda nemaCBOs (Community Based Organisations) ari kuno panyaya yaari kuda kuita ratidziro yavo nenyaya yeharassment yavari kusangano nayo mucommunity, angave maissues e-unemployment evana venyu, abuse yevana zvekare nyaya yewater pollution environmental degradation yemakomba akasiyiwa akadaro nemacompanies. Vanotiwo, ""Tiri kunzwa zvakare kuti vana vari kumanikidzwa kufushira makomba aya vachinzi magweja, saka iorced labour iri kuuya kabisira futi.” Vagari venharaunda yeChiadzwa vanoti nenyaya yekusvibisirwa kwemvura murwizi Odzi nemakambani aimbochera mangoda vazhinji varasikirwa nezvipfuyo kunyanya mombe dzinosvika mazana masere, uye mbudzi nehwayi. No media source currently available "	https://www.voashona.com/a/zimbabwe-matongerwo-enyika/3592444.html
business	Dunhu reGauteng Roronga Kudzika Mitemo Inosarura Vabvakure	Mukuru wedunhu reGauteng muJohannesburg, VaDavid Makhura, vakazivisa neChipiri kuti nekufamba kwenguva, dunhu ravo richadzika mutemo unorambidza vekune dzimwe nyika kutanga mabhizimisi mudunhu ravo, sezvo izvi zviri kutadzisa zvizvarwa zvemuSouth Africa, kuti zviwanewo chekubata. VaMakhura vakataura mashoko aya mudare ravo redunhu, apo vakange vachipindura mibvunzo yaibva kune dzimwe nhengo dzedare ravo. Vanoona nezvekodzero dzavanhu vanoti mashoko akataurwa naVaMakhura anokonzeresa kuti pave neruvengo pakati pevanobva kunze kwenyika nezvizvarwa zvemuSouth Africa. Mumwe muzvinabhizimusi muSouth Africa neZimbabwe, VaBrighton Sangore, vanoti mashoko akadai anobata zvizvarwa zvisiri zvemuSouth Africa, agara achitaurwa kwenguva yakareba muSouth Africa. Sachigaro weHuman Rights Watch kuchamhembe kweAfrica, VaDewa Mavhinga, vanoti mashoko akadai haafanirwe kunge achibva pamuromo pemunhu anonyarikana saVaMakhura. VaMavhinga vanoti mashoko aVaMakhura anotyora kodzero dzevanhu uye handicho chaive chido chevaimbove mutungamiri weSouth Africa, mushakabvu Nelson Mandela. Sachigaro wesangano reZimbabwe Exiles Forum, VaGabriel Shumba, vanotiwo mashoko aVaMakhura anotyora mitemo yenyika, iyo isina rusarura pakuvambwa kwemabhizinesi. VaShumba vanoti kana vekunze vachivhura mabhizimusi muSouth Africa, vanenge vachibatsira kusimudzira hupfumi hwenyika iyi. VaShumba vanoti VaMakhura vanofanirwa kukumbira ruregerero kuzvizvarwa zvose zvekune dzimwe nyika zviri muSouth Africa. VaShumba vanoti sangano reZimbabwe Exiles Forum riri kuita hurukuro nemamwe masangano akasiyanasiyana, senzira yekugadzirisa matambudziko akatarisana nezvizvarwa zveZimbabwe zviri muSouth Africa. Mashoko aVaMakhura anouya mushure mokunge zvitoro zvezvizvarwa zvekunze kweSouth Africa zvapazwa nekupiswa, ukuwo vatyairi vemagonyeti vachimbunyikidzwa kodzero dzavo, vamwe vachimanikidzwa kusiya basa nesangano rinozviti All Truck Drivers Foundation. Sangano reHuman Rights Watch rinoti vanhu mazana maviri vafa mumhirizhonga yemuSouth Africa kubva muna Kurume gore rapera, vazhinji vavo vari vatyairi vanobva kune dzimwe nyika. No media source currently available 	https://www.voashona.com/a/south-africa-gauteng-region-plans-to-have-laws-that-discriminate-foreigners/5060596.html
health	VaBiden Votarisirwa Kutora Mhiko Pasina Ruzhinji neNyaya yeCovid-19	Pane hurongwa hwekuti vakasarudzwa kutungamira nyika yeAmerica VaJoe Biden vachatoreswa mhiko musi wa 20 Ndira gore rinouya vanhu vasina kuungana paWashington Mall muguta reWashington DC sezvinoitwa makore ose nekuda kwekupararira zvakanyanya kwechirwere checoronavirus. Hurongwa uhu hunonzi huchaitwa padandemutande kana kuti Virtual Inauguration. VaBiden vanenge vachitora mhiko semutungamiri wenyika yeAmerica wechimakumi mana nematanhatu. VaBiden nevamwe vanyarikani vashoma shoma nevanhu vashoma vachatora mhiko pamberi pemukova wedare reparamende kana kuti Congress sechigariro vozofamba nemugwagwa, Pennsylvania Avenue, kuenda kumuzinda weWhite House. Gadziriro yehurongwa uhu yatotanga muWashington DC pachiiswa zvivakwa zvakasiyana siyana. Mutungamiri wenyika VaDonald Trump havasati vatenda kuti vakakundwa sarudzo uye vamwe vanoti vacharegedza kuenda panenge pachitoreswa mhiko VaBiden inova tsika inoremekedzwa pakutambidzana masimba muAmerica. VaTrump vari kufungidzirwa kuti vachaita musangano neveruzhinji musi uyu muchinangwa chekuda kutotanga gadziriro yekukwikwidzazve musarudzo dzemuna 2024. Zvichakadaro VaBiden vari kutarisirwa kudoma vaive mukuru wemauto vari pamudyandigere Retired U.S. Army General Lloyd Austin kuti vave munhu mutema wekutanga kuve gurukota rezvekudzivirirwa kwenyika.	https://www.voashona.com/a/vabiden-votarisirwa-kutora-mhiko-pasina-ruzhinji-nenyaya-yecovid-19/5691809.html
business	Mutengo weMafuta eDzimotokarei Unokwira Zvakare keChipiri Mukati meMazuva Manomwe	Boka re Zimbabwe Energy Regulatory Authority, ZERA, razivisa kuti mutengo wemafuta ekufambisa dzimotokari wakwira, peturu ichikwira kuenda pamadhora manomwe nemasendi makumi mana nemapfumbamwe parita rogaroga, kuchitiwo dhiziri richikidzwa kuenda pamadhora manomwe nemasendi gumi nemapfumbamwe parita. Svondo rapera mafuta aya akakwidzwa zvakare peturu ichenda pamadhora matanhatu nemasendi gumi, ukuwo dhiziri richienda pamadhora mashanu ane masendi makumi masere nemana parita. Mutauriri wesangano revemabhazi anotakura vanhu, reChitungwiza Commuter Omnibus Operators Association, VaFarai Muza vanoti iri danho raomesera nhengo dzavo zvakanyanya sezvo dzisiri kukwanisa kuwedzera mari dzinobhadharwa nevanhu vanokwira mabhazi avo nekuda kwekuti vanhu vavanotakura havana kuwedzerwawo mihoro yavo. No media source currently available  	https://www.voashona.com/a/zimbabwe-fuel-price-hike-farai-muza/5010349.html
health	Zvipingaidzo Zvobuda muChirongwa cheNhomba yeCovid-19	Bazi rezvehutano rinoti harikwanise kuongorora vanhu vose vari kuda\nkubayiwa nhomba vasati vabayiwa nhomba iyi sezvinokurudzirwa nevakagadzira nhomba yeSinopharm. Vachitaura nevatori venhau nezuro mukuru webazi rezvehutano mudunhu\nreMashonaland West, Dr Gift Masoja, vakati hurumende haikwanise kuongorora sezvo vasina zvikwanisiro zvinokwanira munhu wese ari kuda kubayiwa nhomba. Dr Masoja vakati chimwe chikonzero ndechekuti nguva yekubayiwa nhomba inozowandisa zvakanyanya sezvo zvichitora maawa maviri kana kudarika munhu akamirira zvichabuda muongororo inenge yaitwa iyi.\n\nDr Masoja vakati munhu akamborwara nechirwere cheCovid-19 anogona\nkubayiwa nhomba sezvo paine mukana wekuti anogona kurwara nechirwere ichi zvakare.\n\nNyanzvi yezvehutano uye vaimbove gurukota rezvehutano muhurumende\nyemubatanidzwa, Dr Henry Madzorera, vanoti hurumende yakatadza kare kuti iwongorore vanhu nekudaro vakada kuzviita chirongwa chekubaya nhomba chinodzokera kumashure.\n\nDr Madzorera vanoti hurumende inofanirwa kukurudzira vanhu vari kuda\nkubayiwa nhomba kuti vataure chokwadi kuti vane hutano hwakasimba\nhere,kana kuti kwete.\n\nDunhu reMashonaland West iro rakapihwa majekiseni enhomba anosvika\nzviuru gumi rechimwe chete, rabaya vanhu chiuru chimwe chete nezana\nnemakumi masere nevasere, kana kuti 1188 mumazuva\nmashanu kusvika nezuro. Munyika yose, vanhu zviuru gumi nezviviri nemazana mashanu nemakumi manomwe nevapfumbamwe, 12579, vakange vabayiwa nhomba iyi mukupera kwezuva ranezuro. Chirwere ichi chakauraya vanhu vashanu nezuro, izvo zvakasvitsa huwandu hwevanhu vafa munyika yose pachiuru nemazana mana nemakumi matanhatu nevatatu, 1463. Vanhu vabatwa nechirwere ichi munyika vava zviuru makumi matatu nezvitanhatu nemakumi mana nevana, 36044, zvichitevera kubatwa kwevanhu makumi mashanu nechirwere ichi nezuro. No media source currently available 	https://www.voashona.com/a/impediment-unearthed-in-zimbabwe-vaccination-program/5795371.html
politics	"Mapurisa Oyedza Kurambidza Hurongwe hweKuratidzira Huri kunzi ""Munhu Wese muRoad"""	Masangano akawanda munyika anoti achange achiratidzira nemusi weChishanu pasi pechirongwa chinonzi “Munhu wese muRoad”. Masangano ari kuratidzira anosanganisira #Tajamuka/Sesijikile, #This Flower, #This Flag, Occupy Africa Unity Square, Bulawayo Youth Arise, ZINASU nemamwe. Masangano aya anoti haasi kufara nenyaya kuda kuparurwa kwemari yemabond notes nehurumende uye nyaya yehuori hunonzi hwatekeshera nenyika zvikuru muhurumende. Asi mapurisa kuburikidza nemukuru muHarare, Officer Commanding Police Harare Central District Chief Superintendent JT Chizemo vari kuramba kupa mvumo masangano aya kuti aratidzire. Mapurisa anodzivirira mhirizhonga atozara muHarare uye neChishanu anonzi achafumobata jongwe muromo kunodzivirira kuti vanhu vasaratidzire. Mapurisa anonzi ari kuda kusungawo VaStern Zvorwadza ve#This Flower naDr Patson Dzamara veOccupy Africa Unity Square vachi vapomera mhosva yekuronga kuratidzira uku. Asi VaJason Zhuwawu vebato reZanu-PF vanotungamira Team ZANU-PF Live, iyo ino buritsa mashoko ezvinenge zvichiitwa nebato iri, vati vanhu vari kuratidzira havana kana pfungwa dzekuvaka uye vanofanira kutaurirana nehurumende kwete kuratidzira. Asi VaZvorwadza vanoti hurumende inhinhi, haidi kunzwa pfungwa dzevanhu. No media source currently available  	https://www.voashona.com/a/zimbabwe-matongerwo-enyika/3601230.html
politics	Zimbabwe Inoti Yakagadzirira Kutaurirana neEthiopia paNyaya Yekudzoserwa kwaMengistu Akatongerwa Rufu neHumhondi	Gurukota rinoona nezvekudyidzana nedzimwe nyika VaFrederick Shava vanoti Zimbabwe yakagadzirira kutaura neEthiopia panyaya yevaive mutungamiri wenyika wenyika iyi Mengistu Haile Mariam uyo akatongerwa rufu nenyaya dzekuponda vanhu. aShava vaudza Studio 7 kuti Zimbabwe yakagadzirira kutaura neEthiopia ikaite zvinotarisirwa munyaya dzekudyidzana kwenyika. Mengistu akapotera muZimbabwe muna 1991 mushure mekutungamira Ethiopia kwemakore gumi nemana. Mauto ake aizivikanwa nekuti Derg akwanikwa aine mhosva dzekuponda vanopikisa pamwe nehama dzavo. Muna 2008, dare remuEthiopia rakatongera Mengistu rufu richimupomera mhosva dzekuponda zviuru nezviuru zvevanhu. Asi Zimbabwe haina kuratidza chido chekuti adzokere kuEthiopia kunyangwe ainge abatwa nemhosva idzi. Gweta rinorwira kodzero dzevanhu VaKennedy Masiye vaudza Studio 7 kuti Zimbabwe iyo isingadi kuisa ruoko rwayo pazvibvumirano zvinorambidza kuitwa kwevanhu kafiramberi uye zvimwe zvekuendesa vanpara mhosva dzehondo kumatare kana kuti kuti International Criminal Court inoratidza kuti haina kuzvipira kuomesera vanoponda vakaita saMengistu.	https://www.voashona.com/a/6576001.html
politics	Tajamuka/Sesijikile Yopa Hurumende Mazuva Mashomashoma eKuti Igadzirise Zvinhu	Sangano rinorwira kodzero dzevanhu, reTajamuka/Sesijikile, rinoti riri kupa hurumende yaVaEmmerson Mnangagwa mazuva mashoma-shoma ekuti igadzirise zvinhu munyaya dzezvehupfumi nezvematongerwo enyika, kukundikana kwayo vanhu vanozopinda mumigwagwa nehuwandu hwavo. Izvi zvinotevera kukwira kunonzi kwakaita chingwa kubva pamadhora maviri nemasendi makumi matatu kuenda pamadhora matatu nemasendi makumi mashanu kutanga svondo rino. Mukuru wesangano iri VaPromise Mkwananzi vanoti chinorwadza ndechekuti mitengo yezvinhu zvinodiwa nevanhu nguva dzose iri kukwira, asi mihoro isina kwairi kuenda. VaMkwananzi vanoti sangano ravo harisi kuzopa vehurumende mukana wekufema kana vasina kugadzirisa zvinhu nekukasika, vachiti kukundikana vanhu vachaita zvakaonekwa kunanaAlgeria nekuSudan zvekubuda vachipinda mumigwagwa vachishandisa nzira dzine runyararo mukati. Studio 7 haina kukwanisa kubata vehurumende kuti tinzwe divi ravo panyaya iyi. No media source currently available 	https://www.voashona.com/a/zimbabwe-tajamuka-politics-economypromise-mkwananzi/4881070.html
politics	Vatori veNhau veNewsDay Votarisirwa Kumiswa Mudare Vachinzi Vakazvidza VaMugabe?	Vatori venhau veNewsDay vari kutarisirwa kumiswa pamberi pematare edzimhosva chero nguva vachipomerwa mhosva yekuzvidza hofisi yemutungamiri wenyika. Kumiswa kwavo pamberi pematare kuchaitwa pachishandiswa masamanisi. Izvi zvinotevera kusungwa nemapurisa neChishanu kwevashandi vekambani yeAlpha Media Holdings, iyo inodhinda bepanhau reNewsDay. Vakasungwa neChishanu ava vachibva vaiswa mumaoko emagweta avo mupepeti wenhau, Wisdom Mudzungairi, nemutori wake wenhau, Richard Chidza, uye mumiriri wekambani, Sifikile Thabete. Vatatu ava vari kumirirwa negweta ravo, VaObey Shava, avo vabvuma kuti vatatu ava vaiswa mumaoko emagweta avo kuitira kuti vazoenda kumatare pachishandiswa masamanisi. Bepanhau reNewsDay rakaburitsa nyaya yekuti mutungamiri wenyika, VaRobert Mugabe, vakabuda zvechimbi chimbi munyika vachienda kuSingapore kunorapwa. Rakatiwo VaMugabe vanoenda kunorapwa maziso avo kuSingapore nguva dzose, asi kune mamwe mashoko ari kubuda anoti VaMugabe vari kunetsekana nechirwere chegomarara repanhengo dzemunhurume. Chipangamazano munyaya dzekutorwa kwenhau kuMisa – Zimbabwe, VaNyasha Nyakunu, vati havatarisiri kusungwa kwevatori venhau munyaya dzakadai. VaNyakunu vati kushungurudzwa nekusungwa kwevatori venhau kwange kwaderera zvikuru izvo zvanga zvichivafadza sesangano. Munyori mukuru weZimbabwe Union of Journalists, VaFoster Dongozi, vashorawo kusungwa kwevatori venhau ava vakakurudzira kuti hurumende inofanirwa kubudisa pachena zvinenge zvichiitika pamutungamiri wenyika kana vabvunzwa nevatori venhau. Asi hurumende inoti vatori venhau ava vakatyora mutemo nekuzvidza hofisi yemutungamiri wenyika kuburikidza nezvavakanyora. Mutauriri waVaMugabe, VaGeorge Charamba, vakaudza mapepa ehurumende kuti VaMugabe vaive vagara vachifanirwa kunoonekwa nanachiremba vavo. Vatori venhau veNewsDay ndivo vekutanga muna 2017 kusungwa nemapurisa vachipomerwa mhosva yekutyora mutemo vachiita basa ravo. No media source currently available 	https://www.voashona.com/a/zimbabwe-newsday-reporters-to-appear-in-court/3748682.html
business	Zimbabwe Yoshorwa neKuda kuBhadhara IMF Ichitadza kuBhadhara Vashandi	Zvinhu munyaya dzezvehupfumi munyika hazvina kumira zvakanaka zvopa vamwe kuti vayambire kuti nyika inogona kuguma yaenda kumazivandadzoka zvakaitika kuZaire pasi pehutongo hwaMobuto Sese Seko zvakapa kuti nyika iite donga Watonga muzinda wenyuchi. Nyaya iri kunetsa ndeyekuti hurumende iyo isina kana kobiri yobhadhara here kana kuti kwete mari yechikwereti kuInternational Monetary Fund nemamwe mabhanga nenyika dzekunze kana kuti kubhadhara vashandi vayo. Gavhuna weRBZ Dr. John Mangudya vanoti vakawana mari kubva kubhanga reAfrican Export Import. Asi hazvina kujeka kuti Zimbabwe ichapihwa here imwe mari kana yakabhadhara mitero pazvikwereti zvayo. Mutauriri weIMF VaGerry Rice vanoti Zimbabwe ikabhadhara chikwereti hapana chivimbiso chekuti ichapihwa imwe mari sezvo pari kudiwa kuti itange yagadzirisa zvimwe zvinhu zvakaita sezvegwara rehupfumi nezvematongerwo enyika. Mutungamiri webato rinopikisa rePeople’s Democratic Party VaTendai Biti, avo vaimbova gurukota rezvehupfumi, vanotenderana nemaonero aya. VaBiti vanotiwo Zimbabwe inofanira kubvuma kuti yakundikana yoedza kugadzirisa zviri kunetsa. Asi Zimbabwe yobhadhara chikwereti chekunze ichi here kana kuti yobhadhara vashandi vayo? Nyazvi munyaya dzezvehupfumi vachishanda nesangano reLabour and Economic Development Research Institute of Zimbabwe VaProsper Chitambara vanoti hurumende inofanira kukoshesa vashandi. Kubhadhara vashandi kuchanetsawo sezvo Zimbabwe Revenue Authority kana kuti ZIMRA yave kukundikanawo kuunganidza mari dzemitero dzinoshandiswa kubhadhara vashandi. Mumwedzi mina yapfuura, ZIMRA yakakundikana kusvitsa mari yayainge yakatarisira. Zimbabwe iri kukundikanawo kukwezva vokunze vane mari yekutanga mabhizimisi. Nyanzvi munyaya dzezvehupfumi nenyaya dzezvematongerwo enyika dziri kuyambirawo kuti Zimbabwe yakasagadzirisa mamiriro akaita zvinhu, nyika inogona kuzoguma yaenda kunataisireva sezvakaitika kunyika dzakaita seZaire neAfghanistan uko kwakapedzisira kwoita kurwisana. Kuti izvi zvisaitike, sangano reInternational Crisis Group rinoti Zimbabwe inofanira kugadzirisa zvinhu munyaya dzezvehupfumi uye munyaya dzezvematongerwo enyika. Sangano ravanachipangamazano iri rinoti panofanira kutaurwa pachena kuti VaMugabe vakasiya basa ndiyani achatora masimba uye panofanira kuitwa nhaurirano pakati pebato reZanu-PF nemapato ano pikisa pamwe nemamwe masangano akazvimirira, kuti vanyukure nyika mumoto mayavekudondera. No media source currently available  	https://www.voashona.com/a/zimbabwe-matongerwo-enyika/3424893.html
politics	SADC Yokurudzira Nhengo Dzayo Kutora Matanho paNyaya yeZvirango zveZimbabwe	Sangano remubatanidzwa wenyika dziri kumaodzanyemba kweAfrica, reSADC, riri kukurudzira nhengo dzaro kuti dzitore matanho akasimba musi wa25 Gumiguru, unove mwedzi uno, mukukurudzira kubviswa kwezvirango zvehupfumi zvinonzi zvakatemerwa vamwe vatungamiri muhurumende pamwe nemamwe makambani ainodyidzana nawo. No media source currently available Munyori mukuru wesangano reSADC, Doctor Stergomena Tax, vanoti nyika gumi nenhanhatu idzo dzinoumba sangano iri dzakatarisirwa kuita kana chii zvacho asi chiine hudzamu mukukuridzira kubviswa kwezvirango zvehupfumi izvo vanoti zvakatemerwa Zimbabwe nenyika yeAmerica pamwe nedzimwe dziri kumawirira. Doctor Tax vanoenderera mberi vachiti sangano ravo rakatora danho rekubatsirana neZimbabwe mukurwa hondo yekubviswa kwezvirango izvi nokuti ndizvo zviri kuita kuti zvizvarwa zveZimbabwe zvidye nhoko dzezvironda. Asi nyanzvi munyaya dzemutemo, uye vachidzidzisa mutemo paGaborone University College of Law and Professional Studies, VaCharles Kungwengwe vanoti SADC yakafanira kutsvaga kuti chakaita kuti musoro uteme chii muZimbabwe. VaKungwengwe vaudza Studio7 kuti SADC yakafanira kutora chidzidzo munyika yeAmerica neidzo dziri kumawirira nokutemerawo Zimbabwe zvirango zvehupfumi senzira yekukurudzira hurumende yaVaEmmerson Mnangagwa kuti igadzirise zvinhu munyika. Vachitsigira mashoko aVaKungwengwe, chimwe chizvarwa cheZimbabwe icho chinogara nekurarama nechamuka inyama mudhorobha reFrancistown, VaAlex Chikwanda vanoti huwori nehumbimbindoga ndizvo zvaita kuti zvinhu zvite manyama amire nerongo munyika. Asi Muzvare Memory Mutizira, avo varorarama nekuruka misoro mudhorobha reGaborone vanoti matambudziko ari munyika ava kuda kuti zvizvarwa zveZimbabwe zviise misoro pamwechete kuti zvinhu zvigadzirisike nekukasika. Chisungo chekubatsira Zimbabwe chakatorwa pamusangano wechimakumi matatu nepfumbamwe wevatungamiri venyika dzemuSADC uyo vakaitirwa muTanzania mumwedzi waNyamavhuvhu gore rino. Mugore ra2001, hurumende yeAmerica yakadzika mutemo weZimbabwe Democracy and Economic Recovery Act kana kuti ZIDERA, senzira yekukurudzira hutongi hwejekerere pamwe nekuwandudza hupfumi hwenyika muZimbabwe.	https://www.voashona.com/a/zimbabwe-sadc-anti-sanctions-march/5130756.html
health	Zimbabwe Yotambira neMufaro Kupihwa Mvumo yeKushandiswa kweNhomba yeSinopharm neWHO	"World Health Organization kana kuti WHO nemusi weChishanu yakapa mvumo nhomba yeSinopharm yekuChina, iyo iri kushandiswa muZimbabwe, kuti ishandiswe nechimbi chimbi kana kuti ""Emergency use authorization"" Mukuru anoona nezvekurwisa chirwere cheCovid-19 munyika Doctor Agnes Mahomva vanoti vari kufara kuti Sinopharm yapihwa mvumo yekushanda zvakagara zvaonekwa nenyanzvi dzemuZimbabwe dzakakurudzira kuti ibayiwe vanhu. Zimbabwe yakatanga kushandisa nhomba iyi muna Kukadzi payakapihwa nhomba dzinosvika zviuru mazana maviri neChina. No media source currently available Iyi ndiyo nhomba yekutanga isiri kubva kunyika dzekumawirira kupihwa mvumo yakadai. Izvi zvave kureva kuti Sinopharm yave kupinda pachirongwa cheCOVID-19 Vaccines Global Access kana kuti COVAX chekubatsira nyika dzichiri kubudirira nenhomba. Vaimbova gurukota rezvehutano vari nhengo yeMDC Alliance Dr Henry Madzorera vanoti vanhu vange vachizengurira kubayiwa nhomba iyi vave kuchifanira kurega kutya sezvo yatambirwa neWHO. No media source currently available Zvichakadaro, bazi rezvehutano rinoti nemusi weSvondo hakuna munhu akafa nechirwere cheCovid-19 zvasiya huwandu hwevafa nechirwere ichi kubva zvachatanga kupararira huchiri pachiuru chimwe chete nemazana mashanu nemakumi manomwe nevatanhatu, 1 576. Vanhu gumi nemumwe vakabatwawo nechirwere ichi neSvondo zvekare izvo zvakasvitsa huwandu hwevanhu vabatwa nechirwere ichi pazviuru makumi matatu nezvisere nemazana mana negumi nevana kana kuti 38 414. Vamwe vanhu gumi nemumwe vakaporawo zvasiya vapora vave zviuru makumi matatu nematanhatu nemakumi mashanu nevaviri kana kuti 36, 052. Vanhu vachiri kurwara munyika vave mazana manomwe nemakumi masere nevatanhatu kana kuti 786. Bazi rezvehutano rakazivisa kuti kusvika musi weSvondo vanhu vabayiwa nhomba munyika yose vainge vava zviuru mazana mashanu nepfumbamwe nemazana maviri nemakumi manomwe nevana kana kuti 509, 274. Pavanhu ava, vabayiwa nhomba kaviri sezvinokurudzirwa vave zviuru zana nemakumi mana nevasere nemazana mashanu nemakumi matanhatu nevana kana kuti 148, 564. Hurumende inoti ine hurongwa hwekubaya nhomba vanhu vanosvika mamiriyoni gumi senzira yekumisa kupararira kwechirwere ichi. "	https://www.voashona.com/a/zimbabwe-yotambira-nemufaro-kupihwa-mvumo-yekushandiswa-kwenhomba-yesinopharm-newho/5883956.html
politics	Amai Mugabe Vokurudzira Murume Wavo Kudzinga Amai Mujuru	Mudzimai wemutungamiri wenyika, Amai Grace Mugabe, vakurudzira murume wavo uye vari mutungamiri wenyika, Va Robert Mugabe, kuti vadzinge basa mutevedzeri wavo, Amai Joice Mujuru, avo vavari kupomera mhosva yekuronga zvekubvisa Va Mugabe pachigaro vachishandisa chisimba. Vachitaura pamusangano wavaita neMuvhuro nevadzidzi vemuzvikori zvepamusoro soro pamwe nevatsigiri ve Zanu PF, Amai Mugabe vakurudzira VaMugabe kuti vadzinge basa Amai Mujuru avo vavave nenguva vachiti vanofanira kusiya basa. Zvichitevera mashoko akabuda mubepanhau re Sunday Mail neSvondo ekuti Amai Mujuru vaironga zvekuuraya VaMugabe, Amai Mugabe vati vane humbowo hwevhidhiyo inoburitsa pachena kuti Amai Mujuru vairongawo kuvauraya ivo pachezvavo. Vati Amai Mujuru vari kupihwa mari nehurumende dzekunze yavari kushandisa muhurongwa hwekuda kubvisa hurumende zvisiri pamutemo Vaenderera mberi vachiti nekuda kweizvi, Amai Mujuru vanofanirwa kusungwa vachipomerwa mhosva yekuda kupidigura hurumende. Vatiwo kubva zvavakagadzwa semutevedzeri wemutungamiri wenyika, hapana chavakaita chinoratidza kuti vaimirira zvido zvemadzimai munyika. Vatiwo vachashanda zvakasimba kuti makurukota ese ehurumende pamwe nevatevedzeri vaVa Mugabe vachasarudzwa pakongiresi ye Zanu PF vanogona kuvadzingisa zvakare kana vasiri kuita zvinhu nemazvo. Tabata Amai Mujuru kuti tinzwe divi ravo panyaya iyi, asi vakati vari mumusangano vachatifonera kana vapedza zvavari kuita. Asi mashoko avakaburitsa nezuro anoti havana chavanoziva nezvenyaya dziri kutaurwa mazuvano naAmai Mugabe pamwe nevamwe vari muZanu PF avo vari kuvapomera mhosva yehuori, kusagona basa pamwe nekutengesa kune venyika dzekunze. Vanoti vakatosvitsa nyaya iyi kumagweta avo kuti atore matanho pamusana pekusvibiswa kuri kuitwa zita ravo. Zvichakadai, mutungamiri wesangano re Zimbabwe Congress of Students iro rinobuda pachena kuti rinotsigira Zanu PF, Va Leopold Chakanyuka, vaudza vanhu vanga vari pamusangano uyu kuti gurukota rezvedzidzo yepamusoro, Amai Olivia Muchena, pamwe negurukota rinoona nezvevechidiki, Va Francis Nhema, vanofanira kusiya mabasa avo nhasi chaiye vachipomera vaviri ava mhosva yekusakoshesa zvido pamwe nezvirongwa zvevechidiki pamwe nevadziddzi. Zvichakadai, Amai Mugabe vati vanhu vese vari kutsigira Amai Mujuru vachatorerwa matanho akaomarara mu Zanu PF. No media source currently available 	https://www.voashona.com/a/grace-mugabe-mujuru/2523681.html
politics	Hurumende Yokomekedza Mapazi Ayo Kuti Aferefete Kupambwa kwaDr Magombeyi	Dare remakurukota razeya nyaya yachiremba akapembwa nemusi weMugovera, Dr Peter Magombeyi, uye raita chisungo chekuti mapazi ese ehurumende anoona nezvekuchengetedzwa nekudzvirirwa kwenyika, atsvage kuti chiremba ava vari kupi. Izvi zvaziviswa nevakasanobata chinzvimbo chemugurukota rezvekuburitswa kwemashoko, VaKazembe Kazembe, avo vati vese vane chavanoziva nenyaya iyi vanofanira kuenda nehumbo kumapurisa. Izvi zvatsinhirwawo negurukota rinoona nezvevasori, VaOwen Ncube, avo vati hurumende inoshushikana kuti nyaya yekuti vanhu vanonzi vapambwa panennge pave kuda kuitwa misangano yakakosha. Gurukota rezvedzidzo, Muzvinafundo Paul Mavhima, vati vanhu vanofanira kupa hurumende nguva yekuita ongororo vachiti pari zvino zvave kuita sekuti hurumende inoziva kuti Dr Magombeyi vari kupi. Vana chiremba vemuzvipatara zvese munyika vave kuramwa mabasa vachiti Dr Magamboyi ngavadzorwe vasati vadzokera kumabasa. Gurukota rezvehutano, Dr Obadiaha Moyo, vati vanoshushikana zvikuru kuti vashandi vave vashoma muzvipatara uye vati vave kubatsira nemapurisa nemasoja. Dr Magombeyi, avo vanove vakafanobata chigaro chemutungamiri weZimbabwe Hospital Doctors Association, vakapambwa nemusi weMugovera usiku nevanhu vatatu sekutaura kwavakaita panguva yavakapambwa. Vasati vapambwa, Dr Magombeyi vakaudza vamwe vavo kuti vari kugara vakatyityidzirwa nevanhu vanogara vachivatumira mashoko panharembozva yavo. Pava nevanhu vanodarika makumi mashanu vapambwa kubva kutanga kwegore rino. Vanhu ava vanosanganisira mutungamiri weAmalgamated Rural Teachers Union of Zimbabwe, VaOrbert Masaraure, pamwe nevarwiri vekodzero dzavanhu vanosanganisira VaTinashe Mombeyarara nevamwe. Zvichakadai, dare remakurukota rawedzerawo mari dzinotambirwa nevashandi vemudzimba richiti vanhu vanofanira kubhadhara vashandi mari dzinoenderana nemamiriro aita zvinhu munyika. Mari yemushandi wemumba yepasi pasi yave zana nemakumi matanhatu emadhora pamwedzi.	https://www.voashona.com/a/zimbabwe-government-orders-its-agencies-to-investigate-abduction-of-dr-magombeyi/5087162.html
politics	Mutewedzeri weMutungamiri weZanu PF, VaMohadi, Vokurudzira Vanhu Kunyoresa Kuvhota	Mumwe wevatevedzeri vemutungamiri webato reZanu PF, VaKembo Mohadi, vanoti\nzvakakosha kuti veruzhinji vanyorese kuvhota kuitira kuti vagokwanisa kuvhotera vatungamiri vavanoda pazvigaro zvakasiyana siyana. \n\nVachitaura muBulawayo nhasi masikati pamusangano wekutsvaga rutsigiro musarudzo dzema by-election dziri kuitwa muna Kurume, VaMohadi vati vafara zvikuru kuti vatsigiri\nvebato ravo reZanu PF vaungana nehuwandu hwavo pamusangano uyu.\n\nAsi VaMohadi vati hazvibatsiri kuti vanhu vangouya kumisangano yakadai\nvasina kunyoresa kuti vagokwanisa kuvhota. Vati zvakakosha kuti vanhu vavhote kuti vagokwanisa kusarudza vatungamiri vavanoda kuti vapinde pazvigaro zvakasiyana siyana zvekumiririra vanhu.\n\nSachigaro weZanu PF mudunhu reBulawayo, VaJabulani Sibanda, vati\nmigwagwa yemuguta reBulawayo yaparara uye maindasitiri akawanda\nhaachashandi vakati bato ravo rine hurongwa hwakajeka hwekumutsiridza\nhupfumi hwenyika. Vakurudzirawo vatsigiri vebato ravo kuti vanyorese kuti\nvagokwanisa kuvhota.\n\nVaFreedom Murechu, vanove sachigaro wevechidiki mudunhu reBulawayo\nvaudza Studio 7 kuti vari kukurudzira vechidiki kunyanya kuti\nvanyorese kuvhota nekuti kusanyoresa kwavo kunogona kuita kuti matunhu\neMatabeleland azove nevamiriri vashoma.\n\nVaBlessing Chebundo, avo vakave nhengo yeZanu PF mushure mekuve mumwe\nwevanhu vakavamba bato reMDC, vati pane vamwe vanhu vakawanda vanovati\nmutengesi asi vati ivo vanopokana nazvo.\n\nVati vakayambuka kuenda kubato reZanu PF nekuti vakaona kuti bato iri\nrave negwara rakanaka rekuti nyika ibudirire.\n\nDunhu reBulawayo rine matunhu maduku maviri kana kuti constituency achaitwa sarudzo dzeparamende anoti Nkulumane nePumula South uye mawadhi ekanzuru maviri. No media source currently available 	https://www.voashona.com/a/6449451.html
business	Madzimai Oronga Zvinopa Mari kuBotswana	Madzimai anobva kuZimbabwe ari kushanda nekugara muBotswana anoti akaumba sangano ravo rinonzi Zimbabwe Business Women in Botswana. Chinangwa chesangano iri ndechekupangana mazano munyaya dzehupfumi kuitira kuti madzimai aya akwanise kuriritira mhuri dzavo. Madzimai aya anoti donzvo ravo nderekukurudzirana semadzimai anhasi kuti vashande nesimba kuitira kuti hupenyu hwavo huchinje mukuita zviri nani. Muzvare Pretty Ganyani, avo vakaronga pfungwa yekuunganidza madzimai aya, vanoti vanowirirana nemashoko anoti gona rehupfumi idikita, izvo zvakapa kuti vazvipire kuita chero chinovapa kurarama kwakanaka. Muzvare Ganyani vanoti nhengo zhinji dzesangano ravo vanhu vaishanda mudzimba dzevanhu, asi vakaona kuti hazvina pundutso mukusimudzira hupenyu hwavo. Imwewo nhengo yesangano iri, Amai Ritah Willie, avo vane makore makumi matatu nematatu, vanoti sangano ravo rakavabatsira kuti vakwanise kutenga mota yavo uye kutengera vabereki nehama chikafu chekudya pakirisimusi. Imwe nhengo yesangano iri, Amai Headwick Majoni, vanotiwo sangano iri rakavamutsa muhope zvikuru munyaya dzekusagarira maoko. Vanoti vava kuzivawo kunomira mumutsetse yekubhanga nokuda kwesangano iri, iro vanoshandisa mukuchengeta mari vachizogovana mukupera kwegore. Kunyange hazvo zvinhu zviri kuvafambira, Amai Mujoni vanoti vanosanganawo nematambudziko ekutengesa zvizere zvimwe zvinhu zvavanogadzira. Nokubudirira kuri kuita chirongwa chesangano ravo, madzimai aya anoti vanoona ramangwana ravo rakajeka vachiti chinangwa chavo ndechekuita mabhizinesi ane mukurumbira nekupindana kwenguva. No media source currently available 	https://www.voashona.com/a/zimbabwean-women-in-botswana-embark-on-money-raising-projects/4721233.html
politics	America Yowedzera VaMnangagwa neVamwe Vavo Zvirango kweGore	Mutungamiri wenyika yeAmerica VaJoe Biden vawedzera negore zvirango zvakatamerwa mutungamiri wenyika VaEmmerson Mnangagwa, vakuru muhurumende mavo nemauto nenyaya yavari kupomerwa yekutyora kodzero dzevanhu. Mumashoko kudare reCongress kuti riwedzere zvirango izvi, VaBiden vati: “Gore rose rapera vanoona nezvekudzivirirwa kwenyika yeZimbabwe, mapurisa, nevasori vange vachimbunyikidza vanhu uye kuita mhirizhonga yakananga nemapato anopikisa, vamiriri vevashandi uye vatori venhau.” Vaenderera mberi vachiti, “Kushaikwa kweshanduko inoremekedza mutemo, hutongo hwejekerere, uye kodzero dzevanhu kuri kusiya vana veZimbabwe vari panguva yakaoma uye zvave kukonzera kusagadzikana kwedunhu rekuchamembe kweAfrica.” Asi hurumende yeZimbabwe inoti yakatemerwa zvirango nekuda kwekuti yakatora minda kubva kuvachena ichipa vatema. Kubva muna 2020 vakawedzera pamazita evakatemerwa zvirango vanosanganisira VaAnsele Sanyatwe vaive mukuru wemauto uye vave mumiriri weZimbabwe kuTanzania, vaive gurukota rezvevasori VaOwen Ncube uye VaKudakwashe Tagwirai muzvinabhizimisi vari chipangamazano chaVaMnangagwa. 	https://www.voashona.com/a/6469016.html
politics	Meya veVictoria Falls, VaDlamini, Vanosungwa neZACC Vachipomerwa Kuita zveHuwori	Meya veguta reVictoria Falls, VaSomvelo Dlamini vanonzi vakasungwa neMugovera nemapurisa eZimbabwe Anti-Corruption Commission, ZACC, vachipomerwa mhosva dzekuita zvehuwori munyaya dzenzvimbo dzekuvakira dzimba. Vane ruzivo nezvenyaya iyi vasina kuda kudomwa nemazita vaudza Studio 7 kuti VaDlamini, vanove vebato reMDC Alliance, vakasungwa vachipomerwa mhosva nhatu, yekutanga iri yekuti vakatengeserwa nzvimbo yekuvakira imba nemari iri pasi mushure mekunge vasarudzwa kuve kanzura, sezvinofanirwa kuita pamutemo, asi ivo vanonzi vakaitengesa. Mhoasva yepiri inonzi ndekutengesa kwavanonzi vakaita imwezve nzvimbo yekuvakira bhizimusi yavakanga vawana kukanzuru. Mhosva yetatu iri kupomerwa VaDlamini inonzi yakauya mushure mekunge vaedza kuwana imwe nzvimbo yekuvakira imba vachishandisa zita remudzimai wemutungamiri wenyika, Amai Auxilia Mnangagwa. Vanonzi vari kutarisirwa kumiswa pamberi pedare mangwana. Mutauriri weZACC uye vari komishina, VaJohn Makamure, vatenda kuStudio 7 kuti VaDlamini vakasungwa, asi vati havagoni kutaura nezvemhosva dzavari kupomerwa sezvo vanga vasati vaverenga gwaro remhosva dzacho, kana kuti charge sheet.	https://www.voashona.com/a/zimbabwe-victoria-falls-mayor-arrested-by-zacc/5280510.html
politics	MDC Inopemberera Kusvitsa Makore Makumi Maviri Yaumbwa	Bato reMDC raita mhemberero munhandare yeRufaro yekusvitsa makore makumi maviri kubva parakaumbwa muna Gunyana 1999. Asi mhemberero idzi dzisati dzatanga, mapurisa afumobata jongwe muromo ndokuvhara muzinda webato iri weMorgan Tsvangirai House uye abva azara mumigwagwa yose yeHarare kusanganisira uko kunhandare yeRufaro kuMbare kwange kuchiitirwa musangano uyu, Mutungamiri weMDC, VaNelson Chamisa, vati havana kufara nezvange zvaitwa nemapurisa zvekuvhara muzinda wavo. Vachitaura kumhomho yevatsigiri vavo vanga vari muRufaro, Chamisa vati vanoda kuita hurukuro nemutungamiri wenyika, VaEmmerson Mnangagwa, asi vati vanoda kugovana njere, kwete masimba. VaChamisa vatiwo nhaurirano dziri kuitwa pari zvino naVaMnangagwa nemamwe mapato anopikisa, kutungana kwembudzi. Mutungamiri weMDC ataurawo nezvenhoroondo yebato rake. VaChamisa vavimbisawo kuti bato ravo rechine hurongwa hwekuratidzira zviri pamutemo kunyange pari zvino vari kurambidzwa nemapurisa ayo ari kuti anotya kuti vanozopanywa zvinhu. Asi danho iri riri kushorwa nevemapato anorwira kodzero dzevanhu munyika nekunze achiti kutyora bumbiro remitemo. Vamwe vataura pamhemberero idzi vanosanganisa vatungamiri vesangano revashandi reZimbabwe Congress of Trade Unions, sangano revadzidzi reZimbabwe National Students Union, nemamwe masangano akazvimirira. Mumiriri weNorton mudare reparamende, VaTemba Mliswa, vataurawo pachiitiko ichi asi havana kutambirwa nevanopikisa avo vatanga kuita ruzha kuti vasataure. Vamiriri venyika dziri muEuropean Union, Netherlands, nevange vakamirira mumiriri weAmerica muZimbabwe, nevamwe vanyarikani, vange vari pamhemberero idzi. Vanhu vange vachifadzwawo nenzimbo kubva kune vaimbi vakawanda vanosanganisira Baba Harare, Beverly Sibanda, Shinsoman, Tryson Chimbetu nevamwe. Bato reMDC rakaumbwa muna Gunyana 1999 richitungamirwa namuchakabvu Morgan Tsvangirai avo varumbidzwa zvikuru nevatauri vakawanda. Vanhu vaive muhutungamiri hwebato parakavambwa vachiri muhutungamiri pari zvino ndiVaChamisa, avo vakava sachigaro wekutanga wevechidiki mubato, pamwe nemumwe wevatevedzeri vemutungamiri webato, VaWelshman Ncube, avo vakava munyori mukuru wekutanga webato iri muna 1999. Vamwe vaive muhutungamiri hwebato muna 1999, ndimuchakabvu Gibson Sibanda, avo vaive mutevedzeri wemutungamiri webato, muchakabvu Isaac Matongo, avo vaive sachigaro; muchakabvu Learnmore Jongwe, avo vaive mutauriri webato; muchakabvu Roy Bennett, avo vaive mubati wehomwe. No media source currently available  	https://www.voashona.com/a/mdc-celebrates-20-th-anniversary/5102638.html
politics	Mutungamiri weAmerica, VaJoe Biden, Vove Pakati peVatungamiri veDzimwe Nyika Vari KuBritain paKuvigwa kwaMambokadzi Elizabeth Vepiri	Mutungamiri wenyika yeAmerica VaJoe Biden nemudzimai wavo Amai Jill Biden vari muLondon kurufu rwaMambokadzi Elizabeth Vepiri, avo vari kutarisirwa kuradzikwa nhasi kuKing George VI Memorial Chapel. VaBiden, avo vakasvika kuBritain neMugovera, nezuro vanyorawo mashoko avo enyaradzo mubhuku rekuchema Mambokadzi. VaBiden ndemumwe wevatungamiri venyika dzakawanda vachange vari parufu rwaMambokadzi Elizabeth Vepiri pamwe nemadzimabo anobvawo kunyika dzakasiyanasiyana. Mutungamiri wenyika VaEmmerson Mnangagwa vari kumirirwa kurufu urwu negurukota rezvekudyidzana nedzimwe nyika, VaFrederick Shava, sezvo ivo VaMnangagwa vari kutarisirwa kunge vachienda kuNew York svondo rino kumusangano weUnited Nations Genreal Assembly, UNGA. Chizvarwa cheZimbabwe chiri muBritain, Doctor Simba Mavaza, vanoti kuvepo kwaVaBiden kurufu rwaMambokadzi Elizabeth Vepiri pamwe nekuradzikwa kwavo zvinoratidza kukosha kwehukama hwaivepo pakati paMambokadzi neAmerica, uye kudyidza kweBritain neAmerica. No media source currently available 	https://www.voashona.com/a/6753091.html
politics	Dare Roudzwa Kuti VaMwonzora Vakayedza Kuruka Zano neveMajeri Kuti Vaone VaSikhala Avo Vakatsika Madziro	Amai Beatrice Mtetwa gweta rine mukurumbira munyika riri kumiririra VaJob Sikhala vanomiririra Zengeza West mudare reparamende naVaGodfrey Sithole vanomirira Chitungwiza North, vaudza dare ramejastiriti kuti vakuru vemajeri vakayedza kumanikidza vaviri ava kuti vaite musangano nemutungamiri weMDC-T VaDouglas Mwonzora kujeri reChikurubi. VaSithole naVaSikhala inhengo dzebato rinopikisa reCitizens Coalition for Change. VaMwonzora vanonzi vakangoenda kuChikurubi vasina kukokwa vakaudzwa naVaSikhala naVaSithole kuti vaisada kuvaona. Amai Mtetwa vanoti kunyangwe vakaita saVaMwonzora vakabvumidzwa kupinda mujeri iri kuti vaone vasungwa, mudzimai waVaSikhala, Amai Ellen Sikhala , dzimwe hama dzavo uye vanachiremba, magweta avo nemutungamiri webato ravo VaNelson Chamisa vairambidzwa kuvaona. Vemajeri vanonzi vakange vatogadzirawo nzvimbo yekutandarira yakanaka kuti VaMwonzora vasangane naVaSikhala naVaSithole asi vaviri ava vakaramba vakatsika madziro. Nyaya yekurambidzwa kuona hama, magweta navanachiremba iyi ndiyo yakapa kuti magweta aVaSikhala aendese vemajeri kudare ramejastiriti. Vachipa mutongo wavo panyaya yekurambidzwa kwevanhu kuona VaSikhala, mejastiriti Trynos Utahwashe vakati hama dzavo, magweta uye vanachiremba vanofanira kubvumidzwa kuonekwa sezviri mubumbiro remitemo. Vatiwo VaSikhala naVaSithole vanofanira kubvumidzwa kupihwa chikafu, nehama neshamwari dzavo. Mudzimai waVaSikhala akarambidzwa kuvapa keke musi webhavhudhe ravo. Vachuchusi vehurumende havana kupisa mutongo uyu. Vachitaura neStudio 7 mutauriri webato reMDC-T VaWitness Dube vakati VaMwonzora vainge vaenda kuChikurubi nekuti ndivo vanotungamira nhengo dzeparamende dzinopikisa mudare iri. VaSikhala, VaSithole nedzimwe nhengo dzeCCC gumi neshanu vakasungwa kuNyatsime, Chitungwiza vachipomerwa mhosva yekuda kupesvedzera mhirizhonga. Izvi zvakatevera kupondwa kwainge kwaitwa imwe nhengo yeCCC Muzvare Moreblessing Ali. VaSikhala igweta remhuri yaMuzvare Ali.	https://www.voashona.com/a/6817406.html
health	Vagari vemuHarare Vokumbira Kuti Nguva yeKubayiwa Nhomba yeTyphoid Iwedzerwe	Vamwe vagari vemuHarare vari kukumbira hurumende kuti iwedzere nguva yechirongwa chekuti vanhu vabaiwe nhomba yekudzivirira chirwere chetyhoid nedzimwe nhomba dzezvimwe zvirwere sezvo chisina kushambadzirwa zvakakwana. Guta reHarare ndiro rine dambudziko guru rechirwere chetyphoid munyika yose. Hutachiona hwetyphoid hunopa kuti munhu anzwe kupisa muviri, kuita manyoka uye kurutsa. Chirwere ichi chinokwanisa kutapuriranwa mumvura kana chikafu kana munhu asina kugeza maoko nemvura yakachena. Amai Juliana Musengi vaudza Studio 7 kuti vakamborwara neTyphoid katatu kubva zvavakatamira kuHarare vachibva kuMashonaland Central sezvo vachiti vainge vasingazive kuti mvura yemugurta haina kuchena. Vamwe vabereki vanonziwo vari kuramba kubayisa vana nhomba nekushaya ruzivo sezvo pasina kunyatsoshambadzirwa nekupihwa dzidziso yakakwana. Sachigaro weWomens Coalition Harare Chapter, Amai Charity Mandishona vakarudzira vabereki kuti vabayise vana nhomba vachiti kusaita izvi kunoisa hupenyu hwavo munjodzi yekufa kana kuremara. Nyanzvi munyaya dzezvehutano inoshanda mukanzuru yeHarare Dr Michael Vere vati chirongwa chekubaya nhomba ichi chinosanganisirawo kubayiwa majekiseni egomarara nezvimwe uye vanoti chirongwa ichi chakatanga musi wa4 Chivabvu chikapera musi wa 4 Chikumi. Doctor Vere vati vari kufara nekutambirwa kuri kuitwa nhomba yeHPV yekudzivirira gomarara repamuromo wechibereko. Mukuru mubazi rezvirwere zvekutapuriranwa kana kuti Department of Chemical Pathology paUniversity of Zimbabwe, Muzvinafundo Hilda Matarira vatiwo kuwandisa kwaita vanhu muHarare nekushaikwa kwemvura yakachena ndiko kwave kupa kuti vanhu varware netyphoid. Kubva muna 2010, chirwere cheTyphoid chakatanga kupararira zvakanyanya muZimbabwe uye muna 2018 bazi rezvehutano rinoti vanhu zviuru zvina kana kuti 4000 kusanganisira vana vakabatwa nechirwere uye vanodarika zvikamu makumi manomwe nezvitatu kubva muzana kana kuti 73% vari muHarare. Rimwe dambudziko range rave rekuti chirwere ichi chainge chisidadavire mimwe mishonga. Asi ikozvino vana ava vari kubayiwa nhomba inonzi inoshanda zvakanaka kudzivirira kuparira kwechirwere ichi inonzi Typhoid Conjugate Vaccine kana kuti TCV. Nhomba yeTVC iyi yakatanga kubayiwa munyika muna 2019, paine chinangwa chekubaya nhomba vana mamiriyoni matanhatu nezviuru mazana maviri kana kuti 6, 2 million. Vana vari kubayiwa vari pakati pemwedzi mipfumbamwe nemakore gumi nemashanu. Asi chirongwa change chambomiswa sezvo hurumende yange yorwisa nechirwere cheCovid-19. Hurumende iri kushanda nesangano rePATH kuti vanhu vawane nhomba iyi. No media source currently available 	https://www.voashona.com/a/vagari-vemuharare-vokumbira-kuti-nguva-yekubayiwa-nhomba-yetyphoid-iwedzerwe/5919643.html
politics	MDC-T Yoyambirwa Kusaita Rusarura Rudzi Kuitira Kuti Ibatane Zvakasimba	Apo makakatanwa ari mubato reMDC T ave kukonzera mhirizhonga pakati pevamwe vakuru vakuru nevamwe vatsigiri vebato iri vamwe vanhu vanoti vatungamiri mune zvematongerwo enyika vanofanirwa kuita zvose zvavanogona kuti pasave nekusarurana kuchishandiswa marudzi munyika sezvo izvi zvichigona kuparadza nyika. Nyanzvi mumitauro uye vanoshandawo neChris Hani Institute kuSouth Africa, VaSamukele Haedebe, vanoti kupatsanurana kuchishandiswa marudzi idambudziko ragara riripo pasi rose uye muAfrica. Vanoti dambudziko iri rinoramba riripo nekuda kwekuti marudzi akasiyana-siyana akabataindzwa pamwe chete kuve munyika dzakasiyana-siyana dzakavepo mushure mekuwana kuzvitonga. VaHadebe vanoti vanhu vakatungamira mukuti nyika dzemuAfrica dziwane kuzvitonga vakadai saana mushakabvu Joshua Nkomo vainzwisisa dambudziko iri ndosaka vaiedza pose pavaigona napo kuti vanhu vasazvipatsanura kuchishandiswa marudzi. Vakanangana nekurwisana kuri kuitika mubato reMDC T uko kunonzi nevamwe kwave kutora ruvara rwemarudzi, VaHadebe avo vanoti vakashanda namushakabvu VaMorgan Tsvangirai pamwe naMuzvare Thokozani nevamwe vakuru vakuru vebato iri, vanoti vanorwadziwa zvikuru kuwona kurwisana uku. Vanoti sekuziva kwavo, mushakabvu pamwe naMuzvare Khupe vanhu vasaita zvekusarura vanhu vachishandisa rudzi. VaHadebe vanoti kune vanhu vakawanda vanogona kuda kushandisa nyaya yemarudzi kuti vawane rutsigiro mune zvematongerwo enyika asi vanoti zvakakosha kuti vatungamiri vave vanobuda pachena vachishora nyaya iyi nekuti inogona kuparadza nyika. VaHadebe vanoti VaNkomo naVaTsvangirai vanhu vakapa mucherechedzo wekuti vatungamiri vanogona kuwana rutsigiro kubva kune veruzhinji zvisinei nerudzi, vachitiwo vanhu vanofanirwa kukoshesa mucherechedzo wakadaro. Mutauriri webato reZAPU, VaIpithule Maphosa, vanoti semaonero avo, mhodzi yerusarura kuchishandiswa marudzi munyika yakasimwa apo vatungamiri vehondo yerusunguko vakabuda mubato reZAPU vachinovamba bato reZANU mugore ra1963. Vanoti rusarura urwu rwakazonyanya kuwedzera panguva yehutongi hwevamboive mutungamiri wenyika, VaRobert Mugabe. VaMaphosa vanoti kushandisa nyaya yerudzi mune zvematongerwo enyika itsika inoratidza kuve kumashuresa munyaya dzebudiriro vachitiwo vanhu, kunyanya vatungamiri mune zvematongerwo enyika, vanofanirwa kugara vachitaura pachena nezvekuipa kwerusarura rwakadai. Vanoti munyaya dzezvematongerwo enyika vanhu vanofanirwa kusarudzwa kuve vatungamiri nekuda kwezvavanoziva kana zvavanogona kwete kuti ndeve rudzi rupi. VaMaphosa vanoti vanhu vanofanirwa kudzidza pane zvakaitika pakurayana kwakaita vanhu muRwanda mugore ra1994 pakati pevanhu munyika iyi verudzi rwechiHutu neverudzi rwechiTutsi kwakaurayisa mazana nemazana ezviuru zvevanhu. VaTyanai Masiya avo vanodzidzisa public administration paUniversity of Pretoria muSouth Africa, vanoti vanoona kupokana kuri kuitika iko zvino mubato reMDC T kune chekuita nenyaya yemarudzi. Vanoti hazvishamise kuti mune zvematongerwo enyika vamwe vanhu vashandise nyaya yemarudzi asi vanoti iyi haizi tsika yakanaka. VaMasiya vanoti vanhu vanogona kudzidza zvakawanda kubva kunhoroondo yaVaBarak Obama avo vakambove mutungamiri weAmerica zvisinei kuti ndeve rudzi rwechitema urwo rwunove nevanhu vasina kunyanya kuwanda munyika iyi zvichienzaniswa nemamwe marudzi. MuMDC T muri kuita makakatanwa ekuti ndiyani wotungamira bato iri mushure mekufa kwevaive mutungamiri webato iri, VaMorgan Tsvangirai uye makakatanwa aya ave kukonzera mhirizhonga pakati pevatsigiri VaNelson Chamisa neVaMuzvare Khupe. VaChamisa vanoti ndivo mutungamiri webato iri mushure mekudomwa neNational Council yebato iri. Asi Muzvare Khupe vanoti zvakaitwa izvi hazvisi pamutemo uye ndivo vakafanobata chigaro chemutungamiri webato sezvo vari ivo vakasarudzwa semutevedzeri waVaTsvangirai pakongiresi yakaitwa mugore ra2014. No media source currently available  	https://www.voashona.com/a/zimbabwe-opposition-urged-to-be-national-in-character/4284685.html
politics	VaDos Santos Varadzikwa Nhasi Vopinda Muchikwata cheVatungamiri veNyika dzemuAfrica Kusanganisira VaMugabe Vakafira Kunyika Dzakabudirira	Mutungamiri wenyika VaEmmerson Mnangagwa vabatana nhasi kuLuanda, Angola nevamwe vatungamiri venyika dzemuAfrica parufu rwevaive mutungamiri wenyika iyi, VaJose Eduardo dos Santos avo vakashayikira kuSpain musi wa 8 Chikunguru. VaDos Santos varadzikwa nhasi pazuva ravangadai vasvitsa makore makumi masere. Vamwe vatungamiri vange vari parufu apa vanosanganisira VaCyril Ramaphosa, South Africa, VaFelix Tshisekedi, DRC, uye mutungamiri wePortugal VaMarcelo Rebelo de Sousa. VaDos Santos vari pakati pevatungamiri venyika dzemuAfrica vakafira kunyika dzekumawirira nekumabudazuva vachirapwa sezvo zvipatara zvakawanda munyika dzavo nemuAfrica zvisina zvikwanisiro. Vamwe vatungamiri vakafira kunze vanosanganisira VaRobert Mugabe vakafira kuSingapore, VaLevy Mwanawasa vekuZambia vakafira kuFrance, VaMichael Sata vekuZambia zvekare vakafira kuBritain, VaMeles Zenawi vekuEthiopia vakafira kuBelgium, VaUmaru Musa Yar’Adua vekuNigeria vakafira kuSaudi Arabia. Ko chii chinopa kuti vatungamiri venyika dzemuAfrica vanorapwa kunze kana vachinge varwara uye dzimwe nguva kufa vari kunyika dzakabudirira? Vaimbova gurukota rezvehutano munguva yehurumende yemubatanidzwa Dr Henry Madzorera vaudza Studio 7 kuti vatungamiri venyika dzemuAfrica havaendese mari kumapazi ezvehutano sezvinosungirwa nechibvumirano chavakanyorerana cheAbuja Declaration. Chibvumirano ichi chinokurudzira hurumende kuti dziendese zvikamu gumi nezvishanu kubva muzana zvebhajeti kubazi rezvehutano. No media source currently available 	https://www.voashona.com/a/6720168.html
health	Kushungurudzwa kweZvizvarwa zveKunze Zvichirambidzwa Kupinda muZvipatara neChikwata cheOperation Dudula muSouth Africa kwoenderera Mberi	Zvimwe zvizvarwa zveZimbabwe zviri muSouth Africa zvinoti zvinhu hazvichina kumira zvakanaka sezvo nyaya dzekushungurudzwa nezvizvarwa zvenyika iyi dziri kuenderera mberi, kunyange hazvo hurumende dzenyika mbiri idzi dziri kuti dziri kutaurirana. Nhengo dzechikwata cheOperation Dudula, icho chiri kurwisa kuti zvizvarwa zvekunze kweSouth Africa zvibude munyika iyi, dzaenderera mberi nekurambidza vekunze kupinda muzvipatara nemakiriniki zvehurumende zviri muJohannesburg nemuPretoria. Chikwata ichi changa chakamira pamikova yemakiriniki ari muJohannesburg anosanganisira Hillbrow Community Health Centre, uye chinonzi chakatanga kurambidza vekunze kupinda muzvipatara neMuvhuro apo chakavhara mukova wechipatara chikuru cheKalafong Provincial Tertiary Hospital chiri mudunhu re Gauteng. Nhengo dzebato rinopikisa reEconomic FreedomFighters (EFF) dzinonzi dzanga dziri pachipatara ichi neChitatu dzakagarira veOperation Dudula ava kuti vasarambidza varwere kupinda muchipatara ichi. Izvi zviri kuuya mushure mekunge mumwe mukuru wezvehutano mudunhu reLimpopo, Dr. Phophi Ramathuba svondo rapera vanyadzisa chimwe chizvarwa cheZimbabwe chairwara chiri mune chimwe chipatara mudunhu iri vachiti vekunze vari kupedzera vemuSouth Africa mishonga nezvikwanisiro. Studio 7 haina kukwanisa kunzwa divi rehurumende kanawo mapurisa panyaya iyi. Asi chimwe chizvarwa cheZimbabwe chiri muPretoria muSouth Africa, Mufundisi Richard Moyo, avo vari kutevera zviri kuitika, vanoti nhau iyi inhau inosiririsa uye kurwadza kuona zviri kuitwa vekunze nezvizvarwa zvaSouth Africa, uchiona kuti vari kushungurudzwa ava vanenge vari varwere kana vari kuperekedza varwere. Mufundisi Moyo vanoti kunyange hazvo mapurisa ari kuzama kubatsira, havaoni ari kuita zvinoita kuti kushungurudzwa uku kumiswe, vachiti vanopa mhosva yose iyi kuhurumende yeSouth Africa, iyo vanoti haisi kumisa chikwata cheOperation Dudula. No media source currently available 	https://www.voashona.com/a/6724050.html
politics	Amai Makarau Vobvuma Kuti Chirongwa cheBVR Chine Zvinetswa	Sachigaro wesangano reZimbabwe Electoral Commission, ZEC, Amai Rita Makarau, vanoti matambudziko ari kusangana nevanhu vari kuvhota vange vakaatarisira sezvo chirongwa chavo chekunyoresa vavhoti chichiri kutanga. ZEC yakatanga kunyoresa vanhu kuvhota nemusi weMuvhuro kunyange hazvo vamwe vari kuchema chema kuti havana ruzivo rwakakwana nezvechirongwa ichi. Mimwe michina inonzi yange ichimboramba kushanda zvakanaka kumatunhu makumi matanhatu nematatu munyika yose. Amai Makarau vasimbisawo kuti vanhu vanokwanisa kunyoresa nezvitupa zvesimbi uye vanofanira kuuya netsamba dzinoratidza kwavanogara kuti vakwanise kukurumidza kunyoreswa. ZEC inoti inotarisira kuti muchina mumwe chete unge uchinyoresa vanhu makumi masere pazuva. No media source currently available 	https://www.voashona.com/a/zimbabwe-makarau-admits-brv-failures/4037116.html
health	Mumwe Mudzimai weChidiki Ofa neCovid-19 muHarare	Bazi rezvehutano rinoti mumwe mudzimai wemuHararare ane makore makumi maviri nerimwe okuberekwa akashaya nemusi weMugovera nechirwere cheCovid19. Mudzimai uyu anonzi ainge asina nhoroondo yekuenda kunze kwenyika zvinonzi navanachiremba zvinogona kureva kuti chirwere cheCovid19 chiri kutenderera munharaunda vanhu vasingazvizive. Pave nevanhu vasere vashaya munyika nekuda kwechirwere ichi. Huwandu hwevanhu vabatwa nechirwere ichi hwakwirawo kusvika pamazana matanhatu nemakumi mapfumbamwe nemasere kana kuti 698. Izvi zvinotevera kubatwa kwevamwe vanhu makumi manomwe nevatatu nechirwere ichi neMugovera. Pavanhu ava, makumi mashanu nevashanu kana kuti 55 vakabva kuSouth Africa, vatatu kuBotwana, vamwe vatatu kuMozambique, vaviri kuAmerica mumwe chete kubva kuZambia uye vamwe vasere vakachitapurirwa munyika. Pavanhu vakabatwa nechirwere munyika vaviri ndivo chete vanozivikanwa kuti vakachiwana sei asi patotanga chipatapata chekutsvaga kuti vamwe vatnhatu vakachiwana sei. Vanhu vapora kubva kuchirwere ichi munyika izana nemakumi masere nemumwe kana kuti 181. Vanhu vavhenekewa chirwere ichi munyika vadarika zviuru makumi manomwe nemasere kana kuti 78 000. Kukwira kwehuwandu hwevanhu vabatwa nechirwere ichi kuri kuuya apo vashandi vakawanda vemuzvipatara kusanganisira vanachiremba nevakoti vari kuramwa mabasa vachiti mari yavari kutambiriswa ishoma zvikuru. Hatina kukwanisa kunzwa kubva kugurukota rezvehutano Doctor Obadiah Moyo sezvo vasati vapindura mibvunzo yatakavatumira. Nyanzvi munyaya dzezvehutano Dr Edgar Munatsi vanoti kukwira kwehuwandu hwevanhu vabatwa nechirwere ichi kuSouth Africa avo vanodarika zviuru zana zvine makumi masere nemasere kana kuti 188 000, zvinhu zvinogona kuipirawo Zimbabwe. Vafa muSouth Africa vadarika zviuru zvitatu. No media source currently available Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana mana ane makumi matanhatu nevatatu kana kuti 463, 000 vabatwa nechirwere checoronavirus muAfrica uye vashaya vadarika zviuru gumi nerimwe zvine makumi masere nematanhatu kana kuti 11, 086. Vapora vanodarika zviuru mazana maviri ane makumi maviri kana kuti 222,000. Huwandu hwevanhu vabatwa nechirwere checoronavirus pasi rose hwadarika mamiriyoni gumi nerimwe ane zviuru mazana maviri kana kuti 11,2 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi ichiteverwa neBrazil. Vanhu vafa muAmerica vadarika zviuru zana zvine makumi maviri nemapfumbamwe kana kuti 129, 000, vabatwa nechirwere ichi vachidarika mamiriyoni maviri nezviuru mazana masere kana kuti 2,8 million. Pasi rose vanhu vafa nechirwere ichi vanodarika zviuru mazana mashanu nemakumi matatu nerimwe kana kuti 531,000. Vapora vachidarika mamiriyoni matanhatu kana kuti 6 million.	https://www.voashona.com/a/mumwe-mudzimai-wechidiki-ofa-necovid-19-muharare/5489649.html
business	VaMnangagwa Votura Mashoko kuNyika Vachiti Vari Kugadzirisa Hupfumi hweNyika	Mutungamiri wenyika VaEmmerson Mngangagwa neChina vakatura mashoko emamiriro akaita zvinhu pamwe nekuvhura zviri pamutemo chikamu chechitatu cheparamende yechipfumbamwe vachiti hurumende yavo iri mubishi kugadzirisa nhuna dzevashandi vayo pamwe nehupfumi hwenyika. Vachitaura vari kuState House, VaMnangagwa vati hurumende yavo iri kuedza nepainogona napo kugadzirisa nyaya dzemari yemihoro dzevashandi vayo avo vari kunyunyuta kuti mari dzavari kutambiriswa dzakafanana nemutero wembwa. VaMnangagwa vatiwo kunyange hazvo nyika yakatemerwa zvirango nenyika dzekumavirira, hupfumi hwenyika huri kuratidza kusimukira vachiti kusaenda-enda kwemagetsi kuri kuita kuti makambani anyatsoshanda zvakanaka izvo zvavati zviri kuita kuti hupfumi hwenyika husimukire zvichipa kuti mabasa awande munyika. Vakurudzira nyika dzakavatemera zvirango dzakaita sedziri muEU uye America kuti dzizvibvise . Vaenderera mberi vachiti kuvandudza kwavari kuita hupfumi hwenyika kuri kukonzera kuti nyika itenge zvinhu zvishoma kubva kunze uye kudzerawo zvairi kutengesa zvavati zviri kupa kuti nyika iwanewo mari yekunze yakawanda. Vati zvakare hurumende yavo ichaongorora mashandiro emasangano akazvimirira. Mutevedzeri wemutauriri weMDC Alliance, VaClifford Hlatswayo, vati zvataurwa naVaMnangagwa hazvina musoro sezvo veruzhinji munyika vari kunonga svosve nemuromo vasina kana mabasa acho. Vatiwo nhengo dzavo dziri mudare reparamende hadzina kuenda kudare reparamende uko kwanga kuine nhengo dzeZanu PF neMDCT inotungamirwa naMuzvare Thokozani Khupe dzanga dzichitevera zvanga zvichitaurwa naVaMnangagwa kuState House vachiti havacherechedze kusarudzwa kwaVaMnangagwa. Pamashoko avo anga akanangana nekuvhurwa kwechikamu chechitatu cheparamende yechipfumbamwe kana kuti 3rd Session of the 9th Parliament, VaMnangagwa vati mudare reparamende muchaunzwa mabhiri akawanda akanangana nekusiumidzirwa kweraramo yevanhu pamwe nehutongi hwejekere vakakurudzira nhengo dzeparamende kuti dzizeye mabhiri achauya aya nekukasika kuti igova mitemo yenyika. Vati dare reparamende rakapasisa mabhiri gumi chete pamakumi matatu nemapfumbamwe akaunzwa kudare iri. VaMnangagwa vati vakatarisirwa kuti paunzwewo mabhiri akanangana nezvevechidiki pamwe nekushanyirwa kwenyika uye rimwe bhiri rakananganawo nezvekuvandudzwa kwemitambo munyika pamusoro pemamwe mabhiri. Vachipeta mashoko avo, VaMnangagwa vakurudzirawo ruzhinji rweZimbabwe kuti rwubatane mukushanda zvakasimba kuti hupfumi hwenyika husimukire. No media source currently available 	https://www.voashona.com/a/vamnangagwa-votura-mashoko-kunyika-vachiti-vari-kugadzirisa-hupfumi-hwenyika/5631773.html
politics	MDC Inoti Haisi Kuzopinda Mugungano RePOLAD	Mapato ezvematongerwo enyika ari mugungano re Political Actors Dialogue, kana kuti POLAD, anoti anoda kuita misangano nemasangano ekunze kwenyika anosanganisira SADC, African Union, European Union nenyika dziri mumubatanidzwa weUnited Nations kuti atsanangure zvavari kuita. Mutevedzeri wemutungamiriri weMDC-T, VaObert Gutu, vaudza bepanhau reHerald kuti nhengo dze POLAD dzinoda kubatsira hurumende mukuona kuti zvematongerwo enyika pamwe chete nekupindudzwa kwe bumbiro remitemo zvaitwa. Asi sachigaro weMDC North America inotungamirirwa naVaNelson Chamisa, VaTawanda Dzvokora, vanoti bato ravo harineyi nezviri kuitwa nePOLAD nekuti rinoziva zvinodiwa nevanhu. VaDzvokora vanoti POLAD haigoni kubudirira nekuti irikubatsira hurumende mukuita zvese zvisingadiwi nevanhu. No media source currently available 	https://www.voashona.com/a/zimbabwe-nelson-chamisa-led-mdc-wont-join-polad-tawanda-dzvokora/5226369.html
health	Vanhu Vanodarika Miriyoni Imwe Chete Vobayiwa Nhomba yeCovid-19 Kaviri muNyika	Vanhu vabayiwa nhomba yeCovid-19 munyika kechipiri sezviri kukurudzirwa vadarika miriyoni imwe chete kunyangwe poita mutauro panyaya yekuti vanhu vomanikidzwa kubayiwa nhomba here kana kuti kwete. Bazi rezvehutano rinoti vanhu miriyoni imwe chete nezviuru mazana masere nemakumi mashanu nechimwe zvine mazana mana nemanomwe kana kuti 1, 851 407 vabayiwa nhomba yeCovid-19 kekutanga. Vamwe miriyoni imwe chete nezviuru zviviri nemazana maviri nemakumi matanhatu kana kuti 1002 261 vabayiwa nhomba kechipiri sezviri kukurudzirwa. Vanhu makumi maviri nemumwe kana kuti 21 vakafa nechirwere cheCovid-19 neMugovera zvasiya vanhu zviuru zvitatu nemazana masere nemakumi maviri nevatanhatu kana kuti 3, 826. Vanhu mazana mana nemakumi mana nevasere kana kuti 445 vakabatwa nechirwere ichi neMugovera wakare zvasiyawo vabatwa nacho vave zana negumi nemashanu zvine mazana masere nemakumi mapfumbamwe kana kuti 115, 890. Vanhu mazana masere nemakumi mapfumbamwe kana kuti 890 vakabatwa necchirwere ichi zvasiya vapora vave zviuru makumi masere nezvinomwe zvine mazana mana nagumi nevatanhatu kana kuti 87, 416.	https://www.voashona.com/a/vanhu-vanodarika-miriyoni-imwe-chete-vobayiwa-nhomba-mbiri-dzecovid-19-munyika/5995086.html
health	Munhu Mumwe Chete Ofa neCovid-19 kuBulawayo Asi kuMash.East neCental Hakuchina Ane Chirwere Ichi	Bazi rezvehutano rinoti munhu mumwe chete akafa nechirwere cheCovid-19 muBulawayo nMugovera. Izvi zvinoreva kuti vanhu vafa nyika yose vave mazana maviri nemakumi mana nevatatu kana kuti 243. Vanhu vashanu vakabatwawo nechirwere ichi uye vose vari muBulawayo makare munova mavakachitapurirwawo munharaunda zvekare. Bazi rezvehutano rinoti vanhu vabatwa nechirwere ichi munyika vave zviuru zvisere nemazana matatu ane makumi matanhatu nemanomwe kana kuti 8, 367. Vanhu gumi vakaporawo kubva kuchirwere ichi, uye vanomwe vacho vari muBulawayo vamwe vatatu kuMasvingo. Vapora nyika yose vave zviuru zvinomwe nemazana masere nemakumi mapfumbamwe nevana kana kuti 7, 894. Vanhu vachiri kurwara mazana maviri nemakumi matatu kana kuti 230. Pavanhu vari kurwara ava, zana nevaviri kana kuti 102 vari muBulawayo uye makumi matanhatu nevatatu vari muHarare. Asi kuMashonaland East neMasvingo hakuchina kana munhu mumwe chete ari kurwara neCovid-19 parizvino. kuMashonaland Central kune munhu mumwe chete chete. Nezuro kwakavhenekwa vanhu mazana matanhatu nemakumi masere nemumwe kana kuti 681. Pavanhu ava, mazana mashanu nevatanhatu kana kuti 530 vari muHarare muBulawayo makumi mana nevapfumbamwe uye Manicaland makumi mapfumbamwe nevana. Ko chii chiri kupa kuti zvinhu zviite kunge zvisina kumira zvakanaka muBulawayo? Nyanzvi munyaya dzezvehutano uye vakambotungamira Chitungwiza Hospital, Dr Enoch Mayida vanoti vamwe vanhu vanonzi vanenge vabatwa nechirere ichi muBulawayo vanenge vari vemumamwe maguta asi vavhenekerwa mudhorobha iri. No media source currently available   	https://www.voashona.com/a/munhu-mumwe-chete-ofa-necovid-19-kubulawayo-asi-kumash-east-necental-hakuchina-ane-chirwere-ichi/5643497.html
business	Vamwe Vagari vemuGweru Vochema Chema neMutengo weMagetsi	Vamwe vagari vemuGweru vanoti havasi kunzwisisa nezve mutengo mutsva wemagetsi zvisinei netsananguro yeveZimbabwe Electricity Supply Authority, vachitiwo magetsi aya ave kudhura zvakanyanya. Kutsutsumwa kwevamwe vagari ava kwabuda mushure memusangano waitwa nevagari nhasi nevagari nevamwe vakuru vakuru vekambani yeZESA. Mumwe mugari, Amai Patience Musambasi vati havana kugutsikana netsananguro yapihwa neveZESA. Vati magetsi ave kudhura vakatiwo kambani iyi yakaunza matengeserwo emagetsi matsva aya isina kupa vanhu dzidziso yakakwana pamusoro penyaya iyi. Ambuya Winfriedah Chimwango vati vave pamudyandigere vatsinhirawo kuti mutengo mutsva wemagetsi haunzwisisike vachitiwo magetsi ave kudhura zvoomesera varombo. Amai Immaculate Madzimure vati matengesero ave kuita veZesa magetsi ane hukoronyera mukati. Izvi zvatsinhirwavo naVaSimbarashe Chirara avo vati kunyange hazvo munhu akatenga magetsi emari yakawanda aunozowana ekushandisa chaiwo anenge ari mashoma. VaChirara vachema-chemawo nenyaya yekuti magetsi acho anogara asipo nguva zhinji. Mukuru anooona nezvekutengeswa kwemagetsi mudunhu rekuchamhembe kwenyika VaEdward Nyoni ndivo vange vakatungamira chikwata cheveZESA pamusangano uyu. Varamba kutaura neStudio 7 pamhepo sezvo vati havabvumirwe kutaura nevatori venhau. Mutauriri weZESA vaFullard Gqasira vanoti kambani yavo yakakwidza mutengo wemagetsi mwedzi wapera uye yave nematengesero ekuti munhu ukaramba uchitenga magetsi kakawanda mukati memwedzi mumwe chete, mutengo wemagetsi aya unoramba uchikwira. Nemusi weChishanu veruzhinji vakaungana pamahofisi eZesa munzvimbo dzakasiyana siyana munyika vachida kunzwisisa nezvemutengo wemagetsi mutsva uyu. Zesa inoti inotarisira kuti mhuri yega yega inoshandisa zvikamu mazana maviri zvemagetsi mukati memwedzi mumwe chete. Magetsi aya anotengeswa nemari inoita mashereni makumi mana pazvikamu makumi mashanu zvekutanga (41 cents for the first 50 units) uye mashereni makumi mapfumbamwe nesendi rimwe chete pazvikamu zana nemakumi mashanu zvinotevera. Kana munhu ukapfuudza zvikamu mazana maviri zvinotarsisirwa kuti ushandise pamwedzi unenge wave kuzotenga chikamu chimwe chete chemagetsi nemadhora matatu mashereni makumi masere nemasendi mapfumbamwe ($3.89 per every unit.) Mune imwewo nyaya vamwe vagari vemuGweru vari kuchema-chema kuti vashandi vekanzuru vari kuvabvisira mametre emvura pamba pavo vachinzi vane zvikwereti. Amai Ruth Dube vati vakabvisirwa mita yavo zvisinei nekuti vaiva vawirirana nekanzuru kuti vaizobhadhara chikwereti chavainacho zvishoma-nezvishoma. Muzvare Tariro Kaseke vati vakabvisirwa mita yemvura yepamba pavo zvisinei nekuti vaive vakabhadhara chiwereti chavainzi vaive nacho kukanzuru. Hatina kukwanisa kunzwa kubva kukanzuru yeGweru panyaya iyi. Asi vakafanobata chigaro chemunyori wekanzuru VaDouglas Chikwekwe vakabuda pane imwe nhepfenyuro yemuGweru mazuva mashoma apfuura vachikumbira ruregerero pamusoro penyaya iyi vachiti hauzi mutemo wekanzuru kubvisira vagari vane zvikwereti kukanzuru mametre emvura ari padzimba dzavo. No media source currently available  	https://www.voashona.com/a/vamwe-vagari-vemugweru-vochema-chema-nemutengo-wemagetsi/5151953.html
politics	Dare Rinopa Mutongo Unoti Vechidiki Vakatora Muzinda weMorgan Tsvangirai House neSvondo Vabviswe	Dare ramejasitiriti muHarare rakatura neChipiri mutongo wekuti bato reMDC-T iri kufanotungamirwa naMuzvare Thokozani Khupe ribvise vechidiki vanonzi ndivo vakabvuta muzinda weMorgan Richard Tsvangirai House uri muHarare neSvondo vachiti vanobuda chete mumuzinda uyu kana vakuru vemapato eMDC-T neMDC Alliance iri kutungamirwa naVaNelson Chamisa vatauarirana kuti vashande pamwechete zvakare. Vechidiki ava vanoti vari kutevera mutongo wedare reSupreme Court wekuti vaive nezvigaro muna 2014 vafambise mabasa muMDC-T, vachiti ndivo vaive pazvigaro gore iri. Bato reMDC-T pamwe nemunyori mukuru waro, VaDouglas Mwonzora, vakakwira dare neMuvhuro vachikwirira bato reMDC Alliance, VaChamisa, VaPaul Gorekore, VaHappymore Chidziva, VaDenford Ngadziore pamwe nemukuru wemapurisa mudunhu reHarare. MDC-T yakatora muzinda uyu kubva kuMDC Alliance muna Chikunguru ichibatsirwa nemapurisa. Mutongi wedare akati vashanu vekutanga vakakwirirwa dare vanofanirwa kudzosera muzinda uyu kuMDC-T, uye vaburitse muhutapwa vanhu vanonzi vakavharirwa mumuzinda uyu. Tabata VaMwonzora kuti tinzwe divi rebato ravo panyaya iyi. No media source currently available Asi mutevedzeri wemutauriri weMDC Alliance, VaClifford Hlatywayo, vanoti vakatoshamiswa nekuona mutongo uyu uchiisawo bato ravo pamwe nemutungamiri wavo VaChamisa mukati sezvo vasineyi nechekuita nezviri kuita pamuzinda weMorgan Richard Tsvangirai House. VaHlatywayo vanoti vakangonzwawo kuti muzinda uyu wakatorwa nevechidi vaiti ndivo vaive pazvigaro muna 2014 pakaitwa kongiresi yebato iri. No media source currently available   	https://www.voashona.com/a/zimbabwe-magistrate-rules-removal-of-mdc-t-youths-occupying-harvest-house/5603608.html
business	Mutungamiri weTogo Anovhura ZITF Vanorwira Kodzero Vachinyunyuta	Mutungamiri we Togo, VaFaure Gnassingbe, vavhura Zimbabwe International Trade Fair, ZITF, zviri pamutemo muBulawayo vachikurudzira vanhu vemuZimbabwe kuti varambe vakashinga kunyange hazvo vakatemerwa zvirango nenyika dzekunze. Mutungamiri we Togo, VaFaure Gnassingbe, vavhura Zimbabwe International Trade Fair, ZITF, zviri pamutemo muBulawayo vachikurudzira vanhu vemuZimbabwe kuti varambe vakashinga kunyange hazvo vakatemerwa zvirango nenyika dzekunze. Vati nyika yavo yeTogo yakambotemerwawo zvirango pane imwe nguva. VaGnassingbe vange vachifamba nemutungamiri wenyika, VaRobert Mugabe. Nyika dzinosvika gumi nepfumbamwe dzange dzichiratidzira kumusika mukuru uyu, uye dzinosanganisira, Russia, Botswana, Cyprus, China, Ethiopia ne Germany. Mutungamiri weTogo akurudzirawo Zimbabwe nenyika dzemuAfrica kuti dzikoshese kukwenenzvera zvigadzirwa zvadzinotengesa kuti dzikwanisewo kubudirira. VaGnassingbe vapawo mibayiro kumakambani anonzi akagona kushongeza zvinhu anosanganisira yaVaMugabe yeAlpha Omega Dairy, Delta Corporation, bazi rezvekurima, redzidzo, nemamwe. Asi havasi vanhu vose vari kufara munyika nekuuya kwaVaGnassinbe avo vanonzi nevanopikisa munyika mavo vanotonga nedemo. Mutungamiri weTogo uyu akasiirwa chigaro nababa vake Va Gnassingbé Eyadéma avo vakatora simba vachishandisa mauto muna 1967. Vakatonga nyika iyi kusvika vafa muna 2005. Mauto akabva agadza VaFaure Gnassingbe pachigaro nechisimba kunyange hazvo mutauriri wedare reparamende uyo aive kunze kwenyika, aifanirwa kumbobata matomu pamutemo. Nyika dzekumavirira dzakazomanikidza VaGnassingbe kuita sarudzo asi vanhu vanodarika mazana mana vakafa mukurwisana musarudzo dzinonzi nevanopikisa dzakabirirwa. Mutungamiri weTogo uyu akarambawo nyaya yekuti atonge matemu maviri sezvaidiwa nevamwe munyika iyi. Asi munyori mubazi rezvekudyidzana nedzimwe nyika, VaJoey Bimha, vanoti Zimbabwe senyika yaona zvakakodzera kuti mutungamiri weTogo avhure zviri pamutemo chirongwa cheZITF. No media source currently available  Asi nyanzvi munyaya dzekudyidzana nedzimwe nyika uye vaimboshanda kumuzinda weZimbabwe kuEthiopia, VaClifford Mashiri, vanoti muitiro waVaMugabe hauna kusiyana naVa Gnassingbe, izvo zvakapa kuti vavakoke. No media source currently available 	https://www.voashona.com/a/zimbabwe-to-zitf/3308952.html
politics	Amai Mugabe Vanoti Chitunha chaVaMugabe Chichatonga Nyika	Mudzimai wemutungamiri wenyika, Amai Grace Mugabe, vanoti chitunha chemurume wavo chichavhoterwa ndokana vakafa sarudzo dzisati dzaitwa. Vachitaura pamusangano wavaita paSt Johns Primary School kuBuhera, Amai Mugabe, avo vanovazve mutungamiri webazi remadzimai muZanu-PF reWomen’s Leage, vakakatyamadza vanhu vakawanda mushure mekunge vati mutungamiri wenyika, VaRobert Mugabe, vachatonga kana vari muchakabvu kana chitunha. Amai Mugabe vakashora zvikuru kunetsana kuri muZanu-PF vanhu vachirwira chigaro chemutungamiri wenyika. Vakati ivo ndivo mubati wepembe uye kana pane vanoda kutsaudzira vanoridza pembe. Mubato reZanu-PF mune kunetsana pakati pevari kuzviti G40 vanonzi vanosanganisira ivo Amai Mugabe uye chinozviti Team Lacoste chinonzi chiri kutungamirwa nemumwe mutevedzeri wemutungamiri wenyika, VaEmmerson Mnangangwa. Amai Mugabe vashorawo vaimbova mutevedzeri wemutungamiri wenyika vave kutungamira bato reZimbabwe People First, Amai Joyce Mujuru, nekufurira kwavanoti vakaita vanhu kuti vapandukire Zanu-PF. Asi mutauriri weZimbabwe People First, VaJelous Mawarire, vashorawo Amai Mugabe vachiti vanotaura zvisingavake. Amai Mugabe vashorawo vanopikisa vasiri kufarira mabond notes nechirongwa cheZIMASSET vachiti zvinobatsira nyika. Vakawanda munyika vanoti hurumende yaVaMugabe yakundikana kugadzirisa nyaya yehupfumi uye zvirongwa zviviri izvi hazvina zvazvabatsira. Makurukota ehurumende akawanda ange ari pamusangano uyu kusanganisira Amai Mandi Chimene; gurukota rinoona nezvedunhu reManicaland, VaJoseph Made; gurukota rinoona nezvekurima nevamwe. Vachitaurawo pamusangano uyu, Amai Oppah Muchinguri Kashiri vashorawo mutungamiri weMDC, VaMorgan Tsvangirai, Amai Margaret Dongo naVaSimba Makoni veMavambo, Kusile, Dawn vachiti vanotengesa nyika uye kunyadzisa vanhu vemuManicaland nekupikisa bato riri kutonga. Amai Dongo vati mashoko aAmai Mugabe haana nematuro ose. Izvi zvashorwawo nemutauriri weMDC-T, VaObert Gutu, vati Amai Mugabe munhu ave kuvhunduka chati kwatara nekuti vanotya kukundwa musarudzo dza2018. Ko kutanga kwemisangano yaAmai Mugabe uku kunorevei chaizvo? Nyanzvi munyaya dzezvematongerwo enyika, VaJoy Mabenge, vanoti Amai Mugabe vatotanga nyaya yekutsvagira Zanu-PF rutsigiro sezvo nyika yatarisana nesarudzo. Vanhu vange vari pamusangano uyu vanosvika zviuru gumi kusanganisira vana vechikoro uye papera musangano vanhu vapihwa mupunga, mazowe nezvimwe. No media source currently available 	https://www.voashona.com/a/zimbabwe-grace-mugabe-says-husband-corpse-will-rule/3729470.html
health	Kubayiwa Nhomba yeCovaxin Konetsa Vanhu Vakawanda muZimbabwe	Vanhu vakawanda vakabayiwa nhomba yekutanga yeCovaxin vanoti vari kumiswa kwenguva yakareba kuti vabayiwe nhomba yepiri. Izvi zvinonzi zviri kukonzerwa nekuti kabhodhoro kamwe chete kenhomba iyi, kanofanirwa kushandiswa kubaya vanhu gumi kana kachinge kavhurwa. Izvi zvabuda mutsvagiridzo yaitwa neStudio7 mushure mekunge yanzwa kuti pave nedambudziko guru rekuti vanhu vabayiwe nhomba yepiri yeCovaxin. Izvi zviri kuitika munzvimbo zhinji munyika yose. Mumwe wevanhu vakamirira kubayiwa nhomba yepiri yeCovaxin, Amai Simbiso Sinyoro,vati vaifanirwa kubayiwa nhomba iyi musi wa30 Chikumi, asi izvi hazvisati zvaitika. Amai Sinyoro vati kunyange hazvo vakawana kune nhomba iyi kuchipatara kuMbare vakaudzwa kunzi vanofanirwa kumirira kuti vanhu vatange vasvika gumi kuti vabayiwe nhomba iyi. Mumwe mukoti anobaya nhomba ataura neStudio 7 asina kuda kubuda pamhepo atiwo nhomba yavanayo yeCovaxin haigoni kuvhurwa kana pasina vanhu vakakwana vekubaya nhomba iyi. Mukoti uyu ati vanonyora mazita evanhu vozovazivisa kuti vauye kuzobayiwa musi wakati kana vanhu ava vakwana gumiAtsanangurawo kuti vanonyora vanhu mazita vozovazivisa kana vakwana gumi. Nyanzvi munyaya dzehutano uye vachimiririra Chinhoyi mudare reNational Assembly, VaPeter Mataruse, vaudza Studio 7 kuti kumboshaikwa kwemishonga uku kunogona kuzokanganisa mashandiro akanaka enhomba. VaMataruse vatiwo zvekudzosera vanhu vambouya kuzobaiwa vasina kuwana nhomba zvinokonzerawo kuti vamwe vaore moyo vobva varega zvachose kubayiwa nhomba iyi. Imwe nyanzvi yezvehutano uye vakambove gurukota rezvehutano muhurumende yemubatanidzwa, Dr Henry Madzorera, vati pan homba dzakadai, zvipatara zvinofanirwa kuzivisa veruzhinji mazuva ekuenda kunobayiwa nhomba kuitira kuti vagare vakagadzirira. Mutauriri webazi rezvehutano, VaDonald Mujiri, vaudza Studio 7 kuti bazi ravo ranga risati rawana zvinyunyuto zvekuti vari kuda nhomba yeCovaxin vari kumiswa kwenguva yakareba vasati vabayiwa nhomba iyi. Zimbabwe yakatanga kutambira nhomba dzeCovaxin zviuru makumi matatu nezvishanu, 35 000, kubva kuIndia muna Chivabvu, uye yakava nyika yemuAfria kutanga kushandisa nhomba iyi. Zimbabwe ine mhando ina dzenhomba yeCovid-19 dzinoti Sinovax, Sinopharm, Sputnik V neCovaxin. Hurumende inoti vanhu vabayiwa nhomba yekutanga kusvika nezuro vakanga vava zviuru mazana manomwe nemakumi mapfumbamwe nezvivatu nemakumi manomwe nevanomwe 793,077, uye vabayiwa nhomba yepiri vava zviuru mazana mashanu nemakumi matanhatu nezvisere nezana nemakumi matatu nevatatu, 568,133. Hurumende inoti ine hurongwa hwekubaya vanhu nhomba yeCovid-19 vanosvika mamiriyoni gumi, kana kuti zvikamu makumi matanhatu kubva muzana zvevanhu vari munyika. Hurumende yakazivisawo nezuro kuti vanhu gumi nevapfumbamwe vakafa nechirwere cheCovid-19 nezuro, uye vanhu mazana masere nevapfumbamwe, 809, vakabatwa nechirwere ichi nezuro wakare. Vanhu vafa nechirwere ichi munyika yose vava chiuru nemazana masere nemakumi manomwe nevasere (1878) . Vanhu vabatwa neCovid -19 munyika yose vava zviuru makumi mashanu nezvina nemazana mana ane nemakumi manomwe nevana, 54, 474. Huwandu uhu hunotarisirwa kukwira nhasi manheru apo hurumende ichizivisa zvayawana nhasi. No media source currently available 	https://www.voashona.com/a/zimbabwean-wait-longer-than-expected-to-get-second-jab-of-covaxin/5954139.html
politics	Mutungamiri weBato Rinopikisa reZTP neVatsigiri Vake Makumi Matatu neVana Vosvika Mwedzi Mina Vari Mujeri	Kutongwa kwemutungamiri webato rinopikisa reZimbabwe Transformative Party kana kuti ZTP vakanyenzura paerere kwange kuchitarisirwa kuenderera mberi nezuro mudare ramejastiriti hakuna kuzobudiria sezvo mutongi asina kuzouya. Gweta raVaParere nevamwe vavo, VaEvans Moyo vanoshanda nesangano reZimbabwe Lawyers for Human Rights vaudza Studio 7 kuti nyaya iyi ichanzwika musi wa 10 Mbudzi. VaParere vakasungwa muna Chikumi pamwe chete nevamwe makumi matatu nevana vanova nhengo dzebato ravo uye dzekereke yavo nonzi Mirirai Jehova Apostolic Church. Vakasungwa pana Copacabana muHarare vachiratidzira nekuda kwekusafara kwavo nemamiriro akaita zvinhu munyika. Vachuchusi nemapurisa vari kuti vakatyora mutemo weMaintanaince of Peace and Order act kana kuti MOPA vachinzi havana kusuma mapurisa nezvekuda kuratidzira uye vachinzi vaivhara migwagwa. Asi VaParere nenhengo dzebato ravo vari kuramba mhosva yavari kupomerwa iyi. Asi vamwe makumi matatu nevana vachamiswa pamberi pedare nemusi wa 9 Mbudzi No media source currently available 	https://www.voashona.com/a/6819625.html
health	Paramende Youdzwa Kuti Hurumende Haisi Kukoshesa Mishonga yeChivanhu	Hurumende yeZimbabwe inonzi haisi kukoshesa varapi vechivanhu pamwe nemishonga yavo sezvo isiri kupa rutsigiro rwakasimba kubazi kuvarapi kunyange hazvo paine humbowo hunoratidza kuti zvikamu masere kubva muzana zvevanhu vemuZimbabwe zvinoenda kun’anga kana kushandisa mushonga yechivanhu pane dzimwe nguva. Ongororo yakaitwa nesangano reWorld Health Organisation yakaratidzawo kuti zvikamu makumi masere kubva muzana zvevanhu vane hutachiwana hweHIV/AIDS pamwe nezvikamu makumi mashanu nezviviri zvemadzimai akazvitakura vanoshandisawo mishonga yechivanhu. Vachipa humbowo nemaererano nemabasa ari kuitwa nehurumende kusimudzira mabasa evarapi vemuno pamwe nemishonga yavo, munyori mukuru mubazi rezvehutano, Doctor Gerald Gwinji, vaudza komiti yeparamende inoona nezvehutano kuti kunyange hazvo vanhu vakawanda vachishandisa mishonga iyi, hurumende hasi kuvapa mari yavanoda kusimudzira kushandiswa kwemishona iyi. Doctor Gwinji vati bazi ravo rine chikamu chinoona nezvemishonga iyi asi chikamu ichi hachiwani mari yachinoda. Semuenzaniso, Doctor Gwinji vati gore rega rega, chikamu ichi chinoda zviuru mazana matanhatu zvemadhora nechidumbu asi chinowanzo pihwa churu chemadhora chete izvo zvinoita kuti chitadze kuita basa racho. Vanoti kunze kwekushaya mari vane zvakawanda zvavari kuita zvekuona kuti mabasa evarapi vemuno pamwe nemishonga yavo yasimudzirwa. Vati mutemo we Traditional Medical Practitioners Act 11, Regulations on Complementary and the Traditional Medicine policy ndezvimwe zvavakaitwa kusimudzira mabasa evarapi vemuno. Doctor Gwinji vati kunyange hazvo paine varapi vanodarika churu vakanyoreswa neTraditional Medical Practitioners Council, vanoziva kuti munyika mune n’anga nevarapi vakawanda kudarika apa uye mishonga yechivanhu iri kutengeswa pese pese kunyange munzvimbo dzisina kunyoreswa. Vati zvingave zvakanaka chose kana varapi vese vakadzidziswa kubata mishonga yavo zvakanaka zvinoita kuti vanhu vasakanganiswa nemishonga iyi sezvinoitika pane dzimwe nguva. Vati Zimbabwe inogona kudzidza zvakawanda kubva kune dzimwe nyika zvikuru sei kunyika dzakaita seIndia neChina idzo dzave kushandisa mishonga yechivanhu zvakanyanya. Munyori anoona nezvedzidzo musangano reZimbabwe National Traditional Healers Association, VaPrince Mutandi Sibanda, vaudza Studio 7 kuti kunyange hazvo vaine ruzivo rwekusimudzira mushonga yechivanhu, havasi kuwana rutsigirwo rwemari kuti vaite izvi. VaSibanda vati ZINATHA ine nhengo dzakawanda chose zvekuti hazvivanetsi kugadzira mishonga yechivanhu nekubatsira vanhu vese munyika. Muzvare Juliet Chirenje avo vari kudzidzira zvekurapa nemishonga yechivanhu pachikoro cheZINATHA vaudza Studio 7 kuti hurumende inofanira kuisa mari parutivi yekutsigira vanoshandisa mishonga yechivanhu. Doctor Gwinji vati pari zvino pave nemasangano gumi nematatu anomiriria varapi vemuno akanyoreswa zviri pamutemo uyewo kune makirinika emishonga yemuno gumi nemana. Asi vati mishonga iyi yave kutengeswa pese pese, mumigwagwa nedzimwe nzvimbo zvekuti bazi ravo rinoda kuti itengeswe zviri pamutemo pachitevedzwa hurongwa hweMedicines Control Authority of Zimbabwe pamwe ne Medical Research Council of Zimbabwe. No media source currently available 	https://www.voashona.com/a/zimbabwe-hutano-enyika/3908758.html
politics	Hurumende Yomanikidza Vashandi Vayo Kubvisa Mari yeMisangano yaVaMugabe?	Sangano rinomiririra vadzidzisi, reProgressive Teachers Union of Zimbabwe, PTUZ, riri kutsoropodza hurumende iyo rinoti iri kumanikidza vashandi vayo kuti vabise mari yekuti mutungamiri wenyika, VaRobert Mugabe, vakwanise kuita musangano nevechikidi vebato ravo kuBindura neMugovera, 9 Gunyana. Sangano iri rinoti zviri kuitwa nehurumende hazvisi pamutemo nekuti vanhu havafaniri kumanikidzwa kubvisa mari dzavo kana kuita zvematongerwo enyika kana vasingadi. VaMugabe vari kuenda mumatunhu ose enyika vachisangana nevechidiki vebato ravo. Mutsamba inonzi yakanyorerwa vashandi vehurumende musi wa 4 Gunyana nemumwe mukuru wekwamudzviti kuGuruve, vashandi vanonzi vakaudzwa kuti vabvise dhora rimwe chete pamunhu kuitira kuti Zanu-PF ikwanise kutenga zvokudya uye kutsvaka dzimotikari dzichatakura vanhu vachaenda kuBindura uko kuchaitirwa musangano naVaMugabe. Dr Takavafira Zhou, avo vanotungamira sangano rePTUZ, vanoti izvi zviri kuitwa nehurumende zvinokanganisa kodzero dzevanhu. Vakatizve vanhu veZanu-PF vanofanira kukumbira vanhu zvakanaka kune vanoda kubvisa, kwete kuita sekuti kana munhu akarega kubhadhara pane zvaachazoona. “Isu tirikuti izvi kutyora kodzero dzavanhu; kutyora kodzero dzevashandi; kumbunyikidza vanhu; kumanikidza vanhu kuti vaite zvavasingadi. Ndinofunga kuti misangano iyi haifaniri kunge ichiitwa nekumanikidza vanhu kuti vabhadhare mari pazvinhu zvavasingade,” VaZhou vakaudza Studio 7. Vapamhidzirawo vachiti, “Takanyora matsamba akawanda zvikuru kwazvo kuMinistry of Education, kune vanoita zvematongerwo enyika, uye kune avo vari mumapato anopikisa neanotonga nekumapurisa asi hationi zvichichinja nekuti tsamba dzinoramba dzichiuya kubva kunana DA nevamwe vemuMinistry of Education.” VaZhou vati chimwe chinonetsa ndechokuti vazhinji vari mubazi rinoona nezvedzidzo vakapiwa mabasa makuru kuri kutendwa kutsigira Zanu-PF kwavanoita saka havazorambidzi Zanu-PF kuita zvairi kuita pazvikoro. Vakapamidzirazve vachiti sangano ravo richaramba richidzidzisa vanhu pamusoro pekodzero dzavo uye kuti vashinge kubuda pachena kuti havasikuzobhadharira mari dzavo pazvinhu zvavasingade. No media source currently available  	https://www.voashona.com/a/civil-servants-pay-rally-bindura/4021061.html
politics	VaMugabe Voita Musangano weChimbichimbi neMutungamiri weMalaysia	Mutungamiri wenyika VaRobert Mugabe nemusi weChishanu vakasangana nemutungamiri wehurumende yeMalaysia VaNajib Razak kumusangano wavakangoenda zvechimbi chimbi. Izvi zviri kunzi nevamwe vakuru vehurumende zvakonzerwa nekusamira zvakanaka kwehupfumi zvapa kuti vaende kunosunza. VaMugabe vakasimuka munyika neChina vachiperekedzwa nemudzimai wavo Amai Grace Mugabe, gurukota rezvekutakurwa kwezvinhu VaJoram Gumbo nevamwe vakuru muhurumende yavo. VaMugabe vakapedzisira kuenda kuMalaysia pachine mutungamiri wehurumende wenyika iyi wavaidyidzana naye VaMahathir Mohamad. Mazuva ano VaMugabe vanowanzoenda kuMalaysia vachienda kunorapwa. Vatungamiri vekuMalaysia vatenda kuti VaMugabe vari munyika iyi asi havana zvizhinji zvavataura mezverwendo urwu. Nyanzvi munyaya dzezvematongerwo enyika VaJoy Mabenge vanoti zviri pachena kuti VaMugabe vave kutsvaga uta nemugate sezvo hupfumi hwaenda kumawere. Zimbabwe yaimbenge iine hushamwari hwebhande nebhurugwa neChina asi mazuva ano panenge paita zinyeke nyeke. No media source currently available 	https://www.voashona.com/a/zimbabwe-matongerwo-enyika/3541616.html
business	Vanhu Vofarira Hurongwa Hunokweretesa Mari Midziyo Ichiitwa Chibatiso	Vemabhizinesi madiki nemamwe achiri kusimukira vanoti vari kufara nechirongwa chebhanga guru renyika chekuti vakwanise kukwereta mari vachishandisa midziyo yavo sechibatiso. Izvi zvabuda pamusangano wezuva rimwe chete wapindwa nevamabhizinesi madiki uyo waitirwa kwaMutare. Vachitaura mushure memusangano uyu, mumwe muzvinabhizinesi, VaSondon Mugaradzoko, vati danho riri kutorwa nebhanga guru renyika richishanda nesangano reZimbabwe Association of Micro Finance Institutions, Zamfi, richabatsira zvikuru, sezvo mabhanga mazhinji achiomesera mabhizinesi madiki kana achida kukwereta mari kumabhanga aya. Mumwe apindawo mumusangano uyu, VaPeter Mavhiri, vatiwo kushandiswa kwezvipfuyo kunopa kuti vekumaruwa vakwanise kukwereta sezvo vasina maTitle Deeds pazvivakwa zvavo. Mukuru we Zamfi, Va Godfrey Chitambo, vanoti sangano ravo, iro rine nhengo zana neshanu, rakatanga hurongwa uhu mushure mekunge raona matambudziko ari kusangana nevemabhizinesi madiki ekuti vawane mari yekusimudzira mabasa avo apo vanenge vasina zvibatiso zvinodikanwa. Mumiriri webhanga guru renyika pamusangano uyu, Amai Grace Chiromo, vati kurerutsa kuwanikwa kwezvikwereti kuchapa budiriro munyika. Vatiwo vari mushishi kuti pave nemutemo wekutambira zvibatiso zvitsva izvi kuitira kuti zvicherechedzwe pazvibvumirano zvekukweretesana. Vanhu vangangosvika makumi manomwe vapinda mumusangano uyu, uye mumwe musangano wakadai uchaitwa kuMasvingo neBulawayo svondo rinouya. No media source currently available 	https://www.voashona.com/a/smes-collateral-reserve-bank/4069545.html
politics	VaLumumba Vozvipira kuMapurisa	Sachigaro webato rinopikisa richangoparurwa reViva Zimbabwe, VaAcie Lumumba avo vari kutsvagwa nemapurisa vachipomerwa mhosva yekutuka mutungamiri wenyika VaRobert Mugabe vanonzi vari kuzvipira kumapurisa nhasi masikati. Vanoona nezvemutemo muViva Zimbabwe VaAgency Gumbo vaudza Studio 7 kuti Lumumba vachazvipia kumapurisa ekuHarare Central Police Station masikati anhasi. Mutauriri wemapurisa Senior Assistant Commissioner Charity Charamba nemusi weChishanu vakaramba kuti VaLumumba vainge vari mumaoko emapurisa sezvakataurwa nevanoshanda navo. Amai Charamba vakaudza Studio 7 kuti mapurisa ainge ari kutotsvaga VaLumumba vachivapomera mhosva yekunyomba mutungamiri wenyika nemusi weChina. Vakatiwo VaLumumba vaifanira kuzvipira kukamba yemapurisa iri pedyo navo. Pakuparura bato ravo kuAmbassador Hotel muHarare, VaLumumba vanonzi vakatuka VaMugabe.	https://www.voashona.com/a/zimbabwe-matongerwo-enyika/3403023.html
politics	ZimRights Yokurudzira Veruzhinji Kuramba Vachinyoresa Kuvhota	Chirongwa chekunyoresa vanhu kuvhota boka rinoona nezvesarudzo munyika reZimbabwe Electoral Commission, ZEC, richipinda muvanhu chapera munyika yose paine vanhu vanosvika 4 630,095 vakanga vanyoresa kuvhota pakupera kwezuva musi weMuvhuro. Huwandu uhwu hwaziviswa neboka riri kutungamira sarudzo reZimbabwe Electoral Commission, ZEC. Huwandu uhwu, uhwo hunodarika zvishoma zvikamu makumi matanhatu kubva muzana ehuwandu hwaitarisirwa hwemamiriyoni manomwe, huri pasi kwazvo pane zvaitarisirwa neZEC kubva pakatanga chirongwa ichi musi wa14 Gunyana gore rino. ZEC yakazivisa kuti ichawedzera chirongwa ichi nemasvondo mashanu, asi yaiti inoda mari inoita mamiriyoni masere kuti chibudirire. Hurongwa hwekunyoresa kuvhota uhwu hwaive hwakaiswa muzvikamu zvina, chikamu chechina chinove chapera ichi. Asi masangano akawanda pamwe neveruzhinji vaichemachema kuti chirongwa ichi hachisi kufambiswa zvakanaka nekuda kwezvimhingamipinyi zvakasiyanasiyana zvaisangana nevaida kunyoresa kuvhota, izvo zvakazoita kuti vakumbire kuti chirongwa ichi kuti chiwedzerwe nguva. Mukuru wesangano reZimRights, VaOkay Machisa, vanove mumwe wevanhu vaikurudzira kuti chirongwa ichi chiwedzerwe nguva, vanoti vanofara nedanho reZEC rekuti iwedzere nguva, uye vanokurudzira veruzhinji kuti vashandise mukana uyu kunonyoresa kuvhota. VaMachisa vanoti vanhu vanofanirwa kuramba vachinyoresa kuvhota kusvikira panguva ye nomination court. No media source currently available  	https://www.voashona.com/a/zimbabwe-bvr-zec-machisa-zimrights/4170176.html
business	Masangano Akazvimirira Oshora Kushandiswa kweMauto neMakanzuru	Masangano akazvimirira ashora zvikuru zvaanoti kushandiswa kwemauto mumakanzuru pachirongwa chekuchenesa maguta. Masangano aya anoti izvi zvinofanirwa kumiswa izvozvo. Kuda kubviswa kwemakombi muguta kwakakonzera mhirizhonga neChina pamwe nerufu. Vachitaura pamusangano wavaita nevatori venhau muHarare nhasi, mutauriri weCrisis in Zimbabwe Coalition, VaTabani Moyo, vashoropodza hurumende nekushandisa mauto kuti apindire munyaya dzekanzuru. VaMoyo vati zvakaitika neChina zvinorangarisa veruzhinji chirongwa cheOperation Murambatsvina chakaitwa muna 2005 chikasiya vamwe vanhu vasisina pekugara. VaMoyo vati maitiro ehurumende aya anoratidza kuti inoda kutanga zvakare chirongwa chakadai izvo vati hazvifanirwi kuregerwa zvichiitwa. Sachigaro weCombined Harare Residents Association, VaSimbarashe Moyo, vashorawo gurukota rezvekutongwa kwematunhu, VaJuly Moyo, vakavapomera mhosva yekuda kusvibisa kanzuru yeHarare iyo ine makanzura eMDC akawanda vachiti maitiro eZanu PF kana sarudzo dzosvika. Vakasanobata chigaro chameya weHarare, Va Enock Mupamawonde, varamba kuti kubviswa kwemakombi mudhorobha kune chekuita nekanzuru vakati izvi zvakaitwa nebazi rinoona nezvekutongwa kwematunhu pasina kanzuru. Vatiwo makanzura haawirirani nekushungurudzwa kweveruzhinji vari kutsvaka raramo, vakati matambudziko akatarisanwa nawo neguta anogadzirisika chete kana matambudziko ehupfumi munyika agadziriswa. Kumiswa kwemakombi kuti asapinde muguta kwakazomiswa nehurumende mushure memhirizhonga dzakaitika neChina. No media source currently available 	https://www.voashona.com/a/zimbabwe-civil-society-organizations-say-no-militarization-of-kocal-council/4268045.html
politics	Zimbabwe Inobata neRwanda muKurangarira Kurwisana kweMarudzi Muna 1994	Mumwe mutevedzeri wemutungamiri wenyika, VaConstantino Chiwenga neSvondo vabatana nevamwe vatungamiri vedzimwe nyika pamwe nemhuri yeRwanda, avo vaungana muKigali, guta guru renyika iyi, vachirangarira makore makumi maviri nemashanu mushure mekupondwa kwevanhu vanosvika mazana masere ezviuru muna 1994. Kuurayiwa kwevanhu vakawandisa uku kwakaitika mushure mekurwiswa kwemaTutsi vachiurayiwa nemaHutu. Vamwe varwiri vekodzero dzevanhu vanoti Zimbabwe inofanirwa kudzidza kubva kuRwanda kuitira kuti igadzirisewo nyaya yekupondwa kwevanhu mumatunhu eMatabeleland neMidlands munguva yeGukurahundi. Vachitaura munhandare yeAmahoro National Stadium kwakare kuRwanda pagungano rekucherechedza chiitiko ichi, mutungamiri wenyika iyi, VaPaul Kagame vatora mukana uyu kuyeuchidza vanhu kuti nyika yavo yakakwanisa kubva murima rakakonzerwa nekupondana uku, ichipinda muchiedza chakaunzwa nekugarisana. “Muna 1994 pakanga pasina tariro, raive rima chete. Asi nhasi kwave nechiedza chiri kubva panzvimbo ino. Kune vakapona, tinongoti Tatenda. Hushingi hwenyu hunomirira kukunda kweRwanda yose,” VaKagame vadaro. Mumwe murwiri wekodzero dzevanhu uye vari mumwe wevanhu vanoshanda nevamwe vevakabatwa nenyaya yeGukurahundi, VaDumisani Mpofu, vanoti chimwe chezvinhu zvakakosha zvingadzidzwa neZimbabwe kubva kune zvakaitika kuRwanda ndechekuti nyaya yeGukurahundi itaurwe pachena. VaMpofu vanoti panofanirwa kuve nemitemo yakanyatsojeka inobudisa pachena kuti haisi mhosva kutaura kana kuita zvinhu zvine chekuita nekuedza kugadzirisa nyaya yeGukurahundi. VaMbuso Fuzwayo munyori wesangano re Ibhetshu Likazulu, iro rinorwirawo kodzero dzevakabatwa neGukuruhandi. VaFuzwayo vanotsinhira kuti zvakakosha kuti hurumende ibude pachena panyaya yeGukurahundi uye kuti ive pamberi mukuita kuti nyaya iyi igadziriswe. Pamusangano wavakaita nevemamwe masangano anoshanda akazvimirira ega mumatunhu eMatabeleland mwedzi wapera mutungamiri wenyika VaEmmerson Mnangagwa vakati hakuchina munhu anofanirwa kusungwa nekuda kwekutaura kana kuita zvinhu zvine chekuita nekuedza kugadzirisa nyaya yeGukurahundi. VaFuzwayo vanoti mashoko emutungamiri wenyika aya akakosha asi angadai akataurwa uye anofanirwa kuramba achitaurwa pajekerere kuitira kuti ave nehudzamu. No media source currently available Reverend Useni Sibanda, Mukuru weZimbabwe Christian Alliance vanoti kunyange hazvo zvakakosha kuti hurumende itungamire mukugadzirisa nyaya yeGukurahundi, zvakakoshawo kuti vanhu pachavo vakwanise kutaurawo maonero avo panyaya iyi. Reverend Sibanda vanoti hurumende inofanirwa kuvewo nezvirongwa zvebudiriro zvakanangana nenzvimbo dzakanyanya kubatwa nenyaya yeGukurahundi nekuda kwekuti nzvimbo idzi dzakasarira munyaya dzebudiriro. Mugwaro rekurangarira kuuraiwa kwevanhu muRwanda, sangano reAmnesty International rinoti vezvematongerwo enyika munyika dzepasi rose vanofanirwa kusiya tsika yekushandisa mashoko anozvidza vamwe vanhu kuchishandiswa marudzi kana zvitendero, richiti kuita zvakadai kunogona kukonzera hondo dzemarudzi. VaVincent Chakunda mudzidzisi wezvebudiriro nehutongi paMidlands State Univeristy uye muongorori wezvematongerwo enyika akazvimirira. Vanobvuma kuti pane zvidzidzo zvakakosha kubva kune zvakakitika kuRwanda asi vanoti zvakakosha kunzwisisa kuti nhoroondo yeGukurahundi yakanyanya kukonzerwa nevanhu vashoma vaida masimba ezvematongerwo enyika kwete kuti yaive hondo pakati pemarudzi. Vanhu vanopfuura zviuru makumi maviri vakaurayiwa namuto ehurumende panguva yeGukurahundi mumatunhu eMatabeleland neMidlands mumakore mashoma akatevera nyika ichangowana rusununguko. Nekune riwme diviwo vanhu vanosvika zviuru mazana masere vakaurayiwa muhondo yemarudzi yakaitika kwemwedzi mitatu kutanga muna Kubvumbi mugore ra1994 munyika yeRwanda. Munyika umu makazoita chirongwa chekutaura chokwadi pamusoro pezvakaitika vanhu vakawanda vachireurura izvo zvakabatsira kuti pave nekuregererana. Asi muZimbabwe nyaya yeGukurahundi inoramba ichitsviriridza nekuda kwekuti hapana kuve nehurongwa hwakadaro. Dzimwe nyanzvi mune zvematongerwo enyika dzinoti mashoko emutungamiri wenyika anovaka hwaro hwekuti nyaya yeGukurahundi igadziriswe asi kugadziriswa kwenyaya kungavepo chete kana kutaura uku kukashandurwa kukave muzviito. Zimbabwe yakamirirwa nemutevedzeri wemutungamiri wenyika, VaChiwenga, avo vakasvika muRwanda neMugovera. Rwanda ichapinda mukuchema kwemazuva zana kutanga nhasi senzira yekurangarira nayo chiitiko ichi.	https://www.voashona.com/a/zimbabwe-rwanda-genocide-gukurahundi/4865379.html
health	Vanhu Vokurudzirwa Kuvhenekwa Ropa paZuva reKucherechedza HIV/AIDS	Zimbabwe yakacherechedza zuva reWorld Aids Day nemusi weMugovera kuGlendale. Mazowe, kuMashonaland Central. Mhemberero idzi dzaiitwa pasi pedingindira rekuti Ziva Paumire rinokurudzira vanhu kuti vachenekwe ropa kuti vaonekwe kuti vane hutachiwana hweHIV here kana kuti kwete. Vanhu vanokurudzirwawo kuti vaongororwe zvimwe zvirwere zvinosanganisira gomarara, zvirwere zvepabonde, rurindi, shuga kana kuti diabetes nezvimwe zvisina zviratidzo zvinooneka. Mhembero dzekucherechedza zuva iri dzakaitirwa kuGlendale, kuMazowe mudunhu reMashonaland Central nemusi weMugovera, zuva rinocherechedzwa World Aids Day pasi rose, uko kwakaungana zviuru nezviuru zvevanhu. Gurukota rezvehutano VaObediah Moyo vakaudza gungano iri kuti Zimbabwe ichiri nerwendo rwukuru maringe nekuti vanhu vange vachiziva pavamire. Vakaenderera mberi vachiti pasina kuongororwa hutachiwana hweHIV, munhu haangakwanise kuti awaniswe mishonga yema anti-retroviral, kana kuti ARVs, kuchecheudzwa uye kuti vanaamai vakazvitakura vakwanisewo kudzivirira hutachiwana uhwu kumwana. VaMoyo vakaenderera mberi vachitsanangura nezvedingidira remhemberero yegore rino, iro rakanangana nekuparadzwa kwechirwere ichi, Zimbabwe paichasvika gore ra2030. Vakati chirwere cheHIV chinopera kana dungamunhu akaziva paamire maererano nezvechirwere ichi izvo zvinozoita kuti vasina chirwere vagozvichengetedzawo. VaMoyo vakayeuchidza vagari vemudunhu reMashonaland Central kuti vaite zvoutsanana hwepamusoro nokuti chirwere cheCholera chakanyukawo kuMount Darwin mudunhu iroro. Studio 7 yakakwanisa kutaura nevamwe vanhu vari kurarama nechirwere cheHIV avo vakataura kuti mishonga yema ARVs, iri kuvabatsira chaizvo. Mumwe wevari kushandisa mishonga iyi ndaAmai Christine Pfidzai. Amai Edna Runeto vakatiwo vakatoroorwa nemunhu asina HIV vakatozvara vana vaviri nokuti vari kunwa mapiritsi aya sekurairwa kwavanoitwa naanachiremba. Amai Joana Kasirori vakati vararama nehutachiwana hweHIV kwemakore anodarika makore makumi maviri zvokuti vatove mukuru wechimwe chikoro muHarare. VaJosephat Chinembiri Tarenyika vati vakambosungwa vakagara mujere vasingawani mishonga, izvo zvakazoita kuti vakwidze nyaya yavo kudare reConstitutional Court kuti vakwanise kupiwa mishonga yeHIV vari mujeri. Mudzimai wemutungamiri wenyika, Amai Auxillia Mnangagwa, avo vakanga vari munyarikani pagungano iri, vakati vari kuyedza nepavanokwanisa kuti pashaike mwana anozvarwa aine hutachiwana hweHIV. Vakayambirawo vanhu vari kutaura kuti vawana mushonga unorapa HIV, vakati hakuna mushonga unodarika maARV ari kupiwa varwere kuzvipatara pari zvino. Amai Mnangangwa vakatiwo hapana mudzimai anofanirwa kuzvara mwana ane hutachiwana hweHIV nokuti hurumende yakaisa matanho ekuti mudzimai wese akazvitakura aongororwe uye agopiwa mishonga yekuti mucheche ari mudumbu asabatira hutachiwana. Mumiriri weAmerica muZimbabwe, VaBrian Nichols vakudza gungano iri kuti vanhu makumi mapfumbamwe nevashanu kubva muzana muZimbabwe vari kunwa mishonga yemaARV zvekuti sangano rekuAmerica re President’s Emergency Plan For Aids Relief, PEPFAR, rakatowedzera mari inodarika bhirioni rimwechete remadhora ekuAmeica kuti ishandiswe pakurapa vanhu vane hutachiwana munyika muno. Sachigaro weNational Aids Council, NAC, VaEvaristo Marowa vakataurawo kuti Zimbabwe ine tarisiro yekuzadzikisa zvinangwa zve 90-90-90 Global Targets zvekupedzisa HiV neAids mugore ra2030. VaMarowa vakaenderera mberi vachiti izvi zvinokwanisika bedzi kana vanhu vakaziva pavamire. Zimbabwe ine vanhu vanodarika miriyoni imwe chete nemazana mana ezviuru, 1, 4million, vari kurarama nehutachiwana hwe HIV uye vari pachirongwa zvakare chekunwa mapiriritsi emaARV. Vanhu vanodarika mamiriyoni makumi manomwe nemanomwe, US$77 million, vari kurarama nechirwere cheHIV pasi rose uye vanhu mamiriyoni makumi matatu nemashanu, US$35 million, vakatofa nekuda kweHIV pasi rose. No media source currently available  	https://www.voashona.com/a/vanhu-vokurudzirwa-kuvhenekwa-ropa-pazuva-rekucherechedza-hiv-aids/4685089.html
politics	Mapato Anopikisa Obuda neChisungo paNyaya yeShanduko neSarudzo	Mapato ezvematongerwo enyika gumi nemashanu anopikisa hurumende anonzi ari kutarisirwa neChitatu kunyorerana chibvumirano chekuti akurudzire kuti munyika mutange mave neshanduko munyaya dzemitemo ine chekuita nesarudzo pasati paitwa sarudzo. Mutauriri weMDC T, VaObert Gutu, vanoti hurongwa uhwu huchaitirwa paAnglican Cathedral muHarare nenguva dzegumi mangwanani. VaGutu vanoti zvimwe zvezvinhu zvavachakurudzira kuti zvivandudzwe inyaya dzemitemo yezvekuburitswa kwemashoko, mashandiro eZimbabwe Electoral Commission, ZEC, mapurisa, mauto pamwe nevasori munguva dzesarudzo. Asi mamwe mapato anopikisa akaita seRenewal Democrats of Zimbabwe rinotungamirirwa naVaElton Mangoma, nePeople’s Democratic Party rinotungamirirwa naVaTendai Biti, akatozivisa kare kuti haasi muhurongwa uhwu. Mutauriri webato reNational Constitutional Assembly, VaMadock Chivasa, vanoti bato ravo rakabudawo muhurongwa uhwu kunyange hazvo vakanga vambotanga vakabatana nevamawe. VAChivasa vanoti vakatadza kuwirirana mumanyorerwo anofanirwa kuitwa gwaro ravo, sezvo ivo vakaona sekunge rakanyanya kuoma rakanangana nemapoka akaita seZEC, mapurisa pamwe nevasori. “Isu tichiri bato idzva saka takaona kuti hatingabva tangotanga takada kuomesa mwoyo,” vanodaro VaChivasa. Vanoti sebato vachashandawo kuti vaone kuti vasvitsa voga zvichemo zvavo zvavanenge vachida kuti zvishandurwe. No media source currently available Asi VaGutu vanoti hapana chikuru chishashanduka kubva muhurongwa hwavo kunyange hazvo NCA yabuda kubva mugungano iri. “Nhaurirano dzichiri kuenderera mberi nekuti kubuda kweNCA hakusi iko kuguma kwehurongwa hwedu,” vanodaro VaGutu. No media source currently available 	https://www.voashona.com/a/zimbabwe-politics-opposition-parties-mdc-t/3083120.html
politics	Nyaya yeKudzosera Mimwe Minda Kuvachena Younnza Kusawirirana Munyika	Hurumende neMuvhuro yakazivisa kuti ichadzosera mamwe mapurazi kuvarimi vachena senzira yekusimudzira nyaya dzekurima uye hupfumi hwenyika. Asi nyaya iyi yakonzera mutauro wakanyanya vamwe vachiti zviri kuratidza kuti hurongwa hwehurumende hwekugovera ivhu kuvatema hwakundikana asi vamwe vachiti zvichabatsira nyika kukwezva vemabhizimisi vekunze vange votya kuti hupfumi hwavo hunogona kupambwa munyika. Vamwe muhurumende vanotiwo zvimwe zvirango zvavanoti zvakatemerwa nyika nenyaya yevhu, zvichabviswa kana vachena vakapihwa minda. Nyanzvi munyaya dzezvehupfumi dzinotenderana kuti musimboti hwehupfumi hwenyika huri mukurima. Asi nyaya yevhu inyaya inounza kukandirana makobvu nematete munyika zvikuru pakuti ndiyani ane kodzero yekurima uye vachena vanofanira kuripwa here kana madzitateguru akatorerwa minda asina chaakapihwa. Gurukota rezvemari, Muzvinafundo Mthuli Ncube, uye gurukota rezvekurima, Doctor Anxious Masuka, vakaudza vatori venhau kumahofisi ehurumende eMunhumutapa muHarare kuti hurumende panguva yakakodzera ichazotora mimwe minda kubva kuvatema ichipa vamwe varimi vachena vakambotorerwa mapurazi aya kubva muna 2000. Varimi ava vari kupihwa minda kwemakore makumi mapfumbamwe nemapfumbamwe, kana kuti 99 year lease. Mukuita izvi VaNcube vakati chido chehurumende ndechekusimudzira mabasa ekurima. Ko danho rehurumende iri rinorevei chaizvo? Nyanzvi munyaya dzezvehupfumi inodzidzisa paDurban University of Technology, Muzvinafundo Gift Mugano, vanoti zvakanaka kuremekedza midziyo nehupfumi hwevanhu asi Zimbabwe haina mari yekubhadhara varimi vachena ava. Zimbabwe gore rino yakanyorerana chibvumirano nevarimi vachena kuti vapihwe mari yemuripo inosvika mabhiriyoni matatu nezviuru mazana mashanu zvemadhora ekuAmerica, kana kuti US$3,5 billion chinonzi Global Compensation Deed kana kuti GCD. Mari iyi ndeyezvikwanisiro zvekurima uye zvivakwa zvakatorerwa varimi vachena ava. Asi vanoongorora nyaya dzezvehupfumi, VaRejoice Ngwenya, vanoti zvakakosha kuchengetedza kodzero dzevanhu vanenge vauchika mari munyika zvisinei kuti vachena kana kuti vatema. Asi vati pane zvirehwa rehwa zvakaita sekungonyorwa kwezvinhu izvi pabepa kwete mubumbiro remitemo. Nyanzvi munyaya dzezvemabhanga vari munyori anoona nezvedzidzo mudunhu reHarare mubato reZanu-PF, VaGilbert Muponda, vanoti hapana chakaipa chaitwa nehurumende sezvo zviri mubumbiro remutemo kuti varimi vachena varipwe. VaMuponda vanoti izvi zvakakosha nekuti zvinobatsira kugadzirisa hukama pakati peZimbabwe nedzimwe nyika dzainge dzatemera vamwe vatungamiri muhurumende zvirango. Nyaya yekugadzirisa kunetsana panyaya yevhu inyaya yakasimudzwa nehurumende yeAmerica sechimwe chainoti inoda kuti chiitwe kuti zvirango zvibviswe. Vanoongorora nyaya dzezvehupfumi, VaMasimba Kuchera, vanoti hurumende iri kuita izvi pari zvino nekuda kwekuti hurumende yave kushorwa pasi rose nekutonga nedemo. Vanotiwo kudzosera vachena mari munongedzo wekuti zvirongwa zvakaita se Command Agriculture zvakundikana. Dzimwe nyanzvi munyaya dzezvekurima nehupfumi dzinoti nyaya yehuori ndiyo yasvitsa nyika pairi ikozvino nekuti mari dzaifanira kupihwa varimi kuburikidza nezvirongwa zvakaita se Command Agriculture hadzina kufambiswa zvakanaka uye vamwe varimi vane minda yakawandisa zvopa kuti vagarire badza nenyaya yehuori. Makambani akaita seSakunda akanzi aite basa iri asi asingatevere mitemo yenyika pakupihwa basa uye asina kuropafadzwa nedare reparamende. No media source currently available 	https://www.voashona.com/a/nyaya-yekudzosera-mimwe-minda-kuvachena-younnza-kusawirirana-munyika/5566719.html
health	Nyanzvi dzeHutano dzoshushikana neKuderera kweVanhu Vari Kubaiwa Nhomba yeTatu yeCovid-19	Bazi rezvehutano rakazivisa nemusi weChina kuti vanhu gumi nevatanhatu (16) vakafa nechirwere cheCovid-19 munyika yose, uye vamwe vanhu chiuru chimwe chete nezana nemakumi maviri (1,121) vakawanikwa vaine chirwere ichi. Izvi zvakasvitsa huwandu hwevanhu vafa nechirwere ichi munyika yose pazviuru zvishanu zvine zana nevasere (5 108), ukuwo vanhu vabatwa nechirwere cheCovid-19 kubva zvachatanga vava zviuru mazana maviri nemakumi maviri ane zana nemakumi manomwe nevasere (220 178). Vanhu vapora kubva kuCovid-19 vakasviika pazviuru zana nemakumi mapfumbamwe nechimwe (191 000). Kusvika pakupera kwezuva neChina, vanhu vakanga vabayiwa nhomba yekutanga yekudzivirira chirwere cheCovid-19 vakanga vave mamiriyoni mana ane zviuru zana nemakumi mashanu nezvitatu zvine mazana masere nemakumi manomwe nevapfumbamwe (4,153,879). Vabayiwa nhomba dzose mbiri vave mamiriyoni matatu, ane zviuru zana nemakumi matanhatu nezvipfumbamwe nemazana manomwe nemakumi masere nevashanu, (3,169,785). Vabaiwa nhomba yetatu kubva zvayatanga kubaiwa musi wa Zvita 27, 2021, vakasvika pazviuru zvipfumbamwe nemazana mashanu nevatatu (1,503), huwandu hunonzi nedzimwe nyanzvi mune zvehutano hahufadzi. Nyanzvi yezvehutano vari mukuru weCommunity Working Group on Health, VaItai Rusike, vanoti hurumende nemasangano akazvimirira vanofanirwa kushanda zvakasimba mukupa dzidziso kune veruzhinji pamusoro penhomba iyi, uye kukurudzira kuti vaende kunobaiwa nhomba yetatu iyi. Vanoti panofanirwa kuitwa zvirongwa zvinoita kuti vezvehutano vapinde muvanhu vachibaya nhomba idzi kana nyika ichida kusvitsa huwandu hwainotarisira kubaya, kwete kumirira kuti vanhu vaende kuzvipatara nenzvimbo dziri kubairwa veruzhinji. VaRusike vanotiwo zvakakosha kuti vashandi vari pamberi mukurwisana neCovid-19, vakwegura pamwe nevagara vaine zvirwere zvavanazvo vaende kunobaiwa nhomba yetatu iyi, vachiti inobatsira kuwedzera simba renhomba mbiri dzekutanga. Studio 7 yaedza kubata mutauriri webazi rezvehutano, VaDonald Mujiri kuti tinzwe zvizhinji pamusoro penhomba yetatu iyi asi vati havasi munyika. Tatadza kubata vavati titaure navi, Amai Joyleen Chimonyo sezvo nhare yavo yanga isingabatiki. No media source currently available 	https://www.voashona.com/a/zimbabwe-covid-19-update-boooster-vaccine-uptake-itai-rusike/6386787.html
business	Hurumende Inobhadhara Chikwereti Chayo kuZESA	Hurumende inoti yabhadhara chikwereti chayo chemagetsi kumbani yemagetsi yeZESA uyewo yabhadharwa chikwereti cheZESA kukambani yemagetsi yeESKOM yekuSouth Africa. Vachitaura mushure memusangano wedare remakurukota, gurukota rinoona nezvemamhando dzemoto, VaFortune Chasi, vati hurumende yabhadhara chikwereti chayo chemamiriyoni makumi maviri emadhora kuZESA uyewo yapa kambani iyi mamwe mamiriyoni makuma maviri emadhora ekuti kambani iyi ivandudze basa rekugaya magetsi. Vatiwo vabhadhara chikwereti cheZESA kuESKOM chemamiriyoni gumi emadhora ekuAmerica. Vati izvi zvichabatsira kuti nyika ideredze dambudziko rekushomeka kwemagetsi munyika iro raita kuti nyika igove magetsi kana kuti loadshedding. VaChasi vatiwo veruzhinji, makambani nemakanzuru vanofanira kubhadhara magetsi. Vatiwo nyaya yemagetsi inofanira kubatanidza vanhu munyika kuona kuti vogadzirisa sei dambudziko rekushomeka kwemagetsi. Vachitaurawo mushure medare remakurukota, gurukota rezvekuburitswa kwemashoko, Amai Monica Mutsvangwa, vati dare remakurukota ratambira danho rakatorwa nebazi rezvemari svondo rino rekudzora dhora remuno rikati danho iri richaunza kugadzikana munyika munyaya dzehupfumi. Pavabvunzwa nezvekuti vanhu vane maNostro Foreign Currency Account nevaya vanotumirwa mari nemakambani akaita Western Union nemamwe, vachawana mari yavo here kana kuti vachamanikidzwa kuitengesa kumabhanga, Amai Mutsvangwa vati vanhu ava vacharamba vachiwana mari dzavo ari madhora ekuAmerica, mapaunzi nedzimwe mari dzekunze. Asi kunyange hazvo Amai Mutsvangwa vati dare remakurukota ratambira gwaro reStatutory Instrument 142, masangano evashandi pamwe nevemabhizimisi audza hurumende kuti mutemo uyu unofanira kubviswa sezvo wakaitwa pasina kuwirirana sezvinodiwa pasi pemutemo weTNF. Masangano aya atuma gurukota rezvevashandi, Doctor Sekai Nzenza, kuti vaendese nyaya iyi kudare remakurukota svondo rinouya kuti mutemo uyu ubviswe. Zimbabwe Congress of Trade Unions inoti vashandi vacharamwa mabasa kana izvi zvikasaitika. Mutemo uyu, uyo wakaburitswa nemusi weMuvhuro wave pamberi pekomiti yeparamende yeParliamentary Legal Committee iyo inoongorora kuti mitemo haipikisane nebumbiro remutemo here kana kuti kwete. Rimwe gweta risina kuda kudomwa nezita raudza Studio7 kuti rinoona nesekuti mutemo uyo hauna kunyorwa zvakajeka uye zviri pachena kuti hurumende ine vanhu kana makambani ainoda kubata pachishandiswa mutemo uyu. Zvichakadai nhengo dzeparamende nhasi dzati nyaya yekuzvidza paramende kuri kuitwa nemakurukota ehurumende iri kuenderera mberi yave kunganganisa mashandiro eparamende. Sachigaro wekomiti yeparamende inoona nezvedzidzo, Amai Priscillar Misihairambwi Mushonga, vaudza mutauriri weNational Assembly, Advocate VaJacob Mudenda, kuti makomiti ave kutadza kuita basa rawo nekuti makurukota ehurumende pamwe nevanyori vemapazi ehurumende havawanike, sezvo vanenge vasipo nguva dzese. Amai Mushonga vati zviri pachena kuti zvose zvinotaurwa nemutungamiriri wenyika, VaEmmerson Mnangagwa, hazvisi kuitwa nekuti makurukota avo nevanyori vawo havana basa ravari kuita. Vati nekuda kwazvovo vave kuda kuita musangano wemasachigaro emakomiti eparamende nemutungamiriri wenyika. Advocate Mudenda vatambira chikumbiro chaAmai Mushonga uye vaudza mukuru webasa rehurumende muparamende zvakare vari gurukota rezvemitemo neparamende, VaZiyambi Ziyambi, kuti varonge musangano nemutungamiri wenyika. Chitatu chega chega vatevedzeri vemutungamiriri wenyika, makurukota ehurumende nevatevedzeri vavo vanosungirwa kuenda kuparamende kunopindura mibvunzo kubva kunhengo dzeparamende asi vazhinji vavo havaendi. No media source currently available 	https://www.voashona.com/a/zimbabwe-government-pays-its-debt-to-zesa/4974997.html
politics	MDC Inokunda Musarudzo yeWard 2, Kadoma Central	MDC inotungamirwa naVaNelson Chamisa yakunda musarudzo yemu Ward 2 mudunhu reKadoma Central yakaitwa neMugovera. Mashoko atatambira anoti Amai Shorayi Chiwara veMDC vanonzi vakawana mavhoti mazana manomwe nemakumi masere, ukuwo VaLloyd Nyasha Nyambo veZanu PF vakawana mavhoti mazana matatu nemakumi matanhatu nerimwe. Sarudzo iyi iri yaitwa zvichitevera kuwanikwa nemhosva kwakaitwa VaMichael Gore veMDC avo vatongerwa kugara mujeri kwemakore matatu mushure mekupomerwa mhosva yekukurudzira mhirizhonga pakuratidzira kwakaitwa muna Ndira gore rino. VaGore vari kupikisa mutongo uyu, uye havasi mujeri. Studio7 haina kukwanisa kunzwa divi reZimbabwe Electoral Commission panyaya yezvabuda musarudzo yakanzura weWard 2 muKadoma Central. Sangano rinoona nezvesarudzo rakazvimirira, reZimbabwe Election Support Network, kana kuti ZESN, rinoti harisi kufara kuti vanhu vanga vachimiswa kwenguva yakareba kuti vavhote asi vachizoudzwa vapinda mukati kuti mazita avo haapo panzvimbo yekuvhotera iyi. Mukuru wezvirongwa muZESN, Amai Ellen Dingani, vaudza Studio7 kuti chichemo ichi vakachisvitsa ku Zimbabwe Electoral Commission asi hachisati chagadziriswa. No media source currently available 	https://www.voashona.com/a/zimbabwe-mdc-alliance-faces-zanupf-in-kadoma-council-by-election/4951296.html
health	Engineer Mudzuri veBato reMDC-T Vanozivisa Kuti Vakabatwa neChirwere cheCovid-19	Mutewedzeri wemutungamiri weMDC-T iri kufanotungamirwa naMuzvare Thozane Khupe, Engineer Elias Mudzuri, vakazivisa neChipiri kuti vakabatwa vaine chirwere cheCovid-19. Vachinyora padandemutande reTwitter, Engineer Mudzuri vakazivisa vana veZimbabwe kuti vakanga vavhenekwa vachiwanikwa vaine chirwere ichi, uye vakanga vatove kune chimwe chipatara uko vakanga vachibatsirwa nevashandi vaive vakazvipira, chinove chinhu chaivapa kugadzikana. Vakatiwo nekuzvipira kwavo pamwe neminamato yevamwe vose vaizokwanisa kukunda chirwere ichi.	https://www.voashona.com/a/zimbabwe-coronavirus-mdc-t-elias-mudzuri-says-he-is-covid-19-positive/5584835.html
health	USAID Yopa Rubatsiro Kune veChidiki Vanorarama neHutachiona hweHIV	Vechidiki vanorarama nehutachiona hweHIV/AIDS vatambira nemufaro mari yerubatsiro yapiwa kusangano rakazvimiririra reAfricaid Zvandiri nesangano nebazi rehurumende reAmerica reUnited States Agency for International Development. Africaid yapiwa mamiriyoni makumi maviri emadhora kuti ishandise muzvirongwa zvevechidiki munyaya dzeHIV/AIDS. Mumwe wevechidiki vari kurarama nehutachiona hweHIV/AIDS achishanda neAfricaid, Tanyaradzwa Vinho ati mari yavawana iyi ichavabatsira kupa dzidziso kune vechidiki munyaya dzechirwere ichi. Izvi zvatsigirwa naVengai Hadji ane makore makumi maviri nematatu anoraramawo nehutachiona uhu. Hadji ati shuviro yake ndeyekuti vechidiki vanorarama nehutachiona hweHIV/AIDS vadzidziswewo mabasa ekuzviraramisa muhupenyu sezvo vamwe vavo vari nherera. Mumwe anoona nezvekufambiswa kwemabasa muAfricaid, Amai Martha Maodzeke vaudza Studio 7 kuti vane chivimbo chekuti mari yavapiwa ichavabatsira kuvandudza hupenyu hwevechidiki munyaya dzeHIV/AIDS. Amai Maodzeke vati kubva mumatunhu matanhau avange vachishanda vanenge vawedzera kusvika pamakumi maviri nemaviri. Vanomirira sangano reUnited States Agency for International Development kana kuti USAID muZimbabwe Amai Stephanie Funk vati vanofadzwa nebasa reAfricaid iro ririkupa tarisiro kune vechidiki munyaya dzeHIV/AIDS. Mari yekubatsira vechidiki iyi inouya panguva iyo gwaro reongororo rakabudiswa United Nations Programme on HIV and AIDS kana kuti UNAIDS riri kuburitsa pachena kuti kunyange hazvo ndufu dzine chekuita neHIV/AIDS dziri kuderera kubva mugore ra2005, vechidiki vari pakati pemakore gumi nemashanu nemakore makumi maviri nemana vari kusarira munyaya dzekuongororwa ropa nekuwana mishonga yeHIV/AIDS.  	https://www.voashona.com/a/zimbabwe-matongerwo-enyika/3980419.html
business	VaJoram Gumbo Vopomerwa Mhosva yeHuori-ZACC Ichiti Haisati Yasumwa	Gurukota rinoona nezvemhando dzemoto, VaJoram Gumbo vari kupomerwa mhosva yekuita zvehuori apo vaive gurukota rezvekutakurwa kwezvinhu. Bepanhau reHerald rinoti kambani yavo yekusona hembe inonzi JMCD yakapihwa basa nekambani yeZinara uye vachinzi vaitorawo mari kubva kukambani iyi yaive pasi pebazi ravo. Asi vachibvunzwa nebepanhau reHerald, VaGumbo vakaramba kuti vanoita zvehuori vachiti kambani yavo inotengeserawo mbatya kuZanu-PF mauto nemamwe mapazi ehurumende. VaGumbo vanonzi vaipihwawo mari kubva kuZINARA dzekuenda kuMalaysia kunoita basa reAir Zimbabwe risinei nekugadzira migwagwa sezvinoshandiswa homwe iyi. Komishina weZimbabwe Anti-Corruption Commission VaGoodson Nguni vaudza Studio 7 kuti vanga vasati vasumwa nezvenyaya iyi nekudaro hapana chavangataure parizvino. Nhengo yedare reparamende inomirira MDC kuKambuzuma VaWillas Madzimure vanove nhengo yeAfrican Parliamentarians Network Against Corruption uye vari mukomiti yeparamende inoona nezvemashandiro emapazi ehurumende avo vanoti zvakakosha kuti makurukota nenhengo dzedare reparamende vabude pachena panyaya yehupfumi hwavo vachangotora mhiko. No media source currently available  .	https://www.voashona.com/a/vajoram-gumbo-vopomerwa-mhosva-yehuori-zacc-ichiti-haisati-yasumwa/4618476.html
health	Komisheni Inoona zveKodzero Yoshushikana neKushomeka kweVanhu Vaongororwa Chirwere cheCOVID-19 Kusvika Nhasi	Komisheni inoona nezvekodzero dzevanhu yeZimbabwe Human Rights Commission, inoti iri kushushikana nehuwandu hwevanhu vaongororwa kana vaine chirwere che COVID-19 munyika kusvika pari zvino. Komisheni iyi inoti vanhu zana nemakumi mapfumbamwe nevana vanozi vainge vaongororwa kusvika musi wa30 Kurume, vaive vashoma zvikuru pachitariswa zviuru zvevanhu zvakapinda munyika kubva pakatanga chirwere ichi kuChina gore rapera. Mugwaro rayakaburitsa neChitatu, Zimbabwe Human Rights Commission inotiwo iri kukurudzira hurumende kuti ipe dzidziso pamusoro peCoronavirus mundimi dzakasiyanasiyana, kusanganisirawo mutauro wemaoko kana kuti Sign Language, senzira yekuti veruzhinji vabatsirikane. Komisheni iyi inotiwo hurumende iri kunonoka kuita kuti kuongororwa kwevanhu kuti vane hutachiwana here kana kuti kwete kuitwe mumatunhu ose emunyika, kwete kuti kungoitwa muHarare chete. Hatina kukwanisa kunzwa divi rehurumende panyaya iyi sezvo gurukota rebazi rinoona nezvekomisheni iyi, reMitemo, VaZiyambi Ziyambi, vanga vasiri kubatika panharembozha yavo. Asi nyanzvi munyaya dzekodzero dzevanhu, uye vaive mukuru weZimRights, VaOkay Machisa, vanoti vanobvumirana nemaonero eZimbabwe Human Rights Commission ekuti vanhu vaongororwa vashoma kwazvo pachitariswa huwandu hwevanhu vanopinda munyika nepamiganho yenyika yose, kusanganisirawo nhandare dzendege. Panyaya yekuti shambadzo iitwe nemitauro yose inocherechedzwa munyika, VaMachisa vanoti hurumende inofanirwa kutevera zviri mubumbiro renyika panyaya yemitauro, yoshambadza mashoko kuvanhu vose. Vanotiwo nyaya yekuti matunhu ose akwanise kuongorora vanhu kana vaine hutachiwana hweCoronavirus, vanoti zvakakosha chose kuti matunhu ose awaniswe mukana wekuita ongororo idzi. Pari zvino chipatara cheSally Mugabe Hospital muHarare ndicho chete chiri kuita ongororo dzechirwere cheCOVID-19 munyika. No media source currently available 	https://www.voashona.com/a/zimbabwe-covid-19-zimbabwe-human-rights-commission-okay-machisa/5356956.html
health	Huwandu hweVanhu Vari Kukabatwa neCovid-19 Huri Kuramba Huchikwira	Bazi rezvehutano rakazivisa nemusi weChina kuti huwandu hwevanhu vari kuramba vachibatwa neCovid-19 hwakakwirira zvichitevera kubatwa kwevamwe makumi matatu nevaviri, kana kuti 32, vaine chirwere ichi, pavanhu mazana mapfumbamwe nemakumi maviri nevapfumbamwe, kana kuti 929 vakavhenekwa. Vese vakawanikwa vaine chirwere ichi vanhu vagara vari munyika vasina nhoroondo yekubuda kunze. Aka ndekekutanga mukati memazuva anodarika masvondo maviri kuti huwandu hwevanhu vane chirwere ichi hudarike makumi matatu. Izvi zvakasiya huwandu hwevanhu vabatwa nechirwere ichi munyika yose hwakwira kusvika pazviuru zvinomwe nemazana mapfumbamwe nemakumi mashanu nemumwe, kana kuti 7 951. Vanhu vakanga vapona kubva kuCovid-19 kusvika nemusi weChina vakanga vave zviuru zvitanhatu nemazana mana ane makumi mana nevatanhatu, kana kuti 6 446, izvo zvakasaiyawo vanhu chiuru nemazana maviri nemakumi manomwe nevatanhatu, kana kuti 1 276, vachiri kurwara. Huwandu hwevanhu vafa hwakaramba huri pamazana maviri nemakumi maviri nevapfumbamwe, kana kuti 229, sezvo pasina munhu akashaya pazuva iri. Matunhu akawanikwa vanhu vane chirwere ichi anoti Bulawayo iine vapfumbamwe,Harare iine gumi, Mashonaland East iine vatanhatu neMashonaland West iine vanhu vanomwe. Dunhu reMashonaland Central ndiro chete dunhu rakanga risina kana munhu mumwechete airwara nechirwere ichi, kuchitiwo dunhu reHarare riri iro rine vanhu vakawandisa vanosvika chiuru nezana nemakumi maviri nevapfumbamwe, kana kuti 1 129 vari kurwara. Nyanzvi mune zvehutano vachidzidzisa paNottingham Trent University kuBritain, Doctor Mathew Nyashanu, vanoti kukwira kwehuwanda hwevakabatwa vaine chirwere ichi kunoratidza kuti chirwere chichakadzika midzi munyika. Doctor Nyashanu vanoti hurumende inofarnirwa kusimbisa hurongwa hwekuvheneka vanhu mumatunhu ose, sezvo chirwere ichi chave kukwaisa kupararira kubva pakanyevenutswa mutemo wairambidza kufambafamba kwevanhu. Vanotiwo veruzhinji vanofanirwa kuramba vachitevedzera mitemo inodzvirira kupararira kwehutachiwana hunokonzera chirwere ichi, yakaita sekugeza maoko, kuvhara miromo nemhino, kusiya mikaha pakati pavo, uyewo kusabatana maoko pamwe nekuungana. Zvichakadaro, Johns Hopkins University inoti pasi rose vanhu vanodarika mamiriyoni makumi matatu nematanhatu nezviuru mazana mashanu nemakumi manomwe nezvinomwe, kana kuuti 36,577 000 vabatwa nechirwere ichi, uye vanodarika miriyoni imwe chete nrzviuru makumi matanhatu nezviviri, kana kuti 1,062 000, vafa nacho. MuAmerica, umo mune vanhu vakawandisa pasi rose vabatwa neCovid-19, vanhu vanodarika mamiriyoni manomwe nezviuru mazana matanhatu nezvipfumbamwe, kana 7, 609 000 vabatwa nacho, uye vanodarika zviuru mazana maviri negumi nezviviri, kana kuti 212 000, vafa nechirwere ichi. No media source currently available  	https://www.voashona.com/a/zimbabwe-covid-19-update-doctor-mathew-nyashanu/5615223.html
business	Mapurisa neVasori Vanosungwawo Munyaya yeGoridhe Yakasungirwa Muzvare Rushwaya	Hurumende inoti yasunga vamwe vanhu vatanhatu vane chekuita nenyaya iri kupomerwa vanga vari mutungamiri wesangano reZimbabwe Miners Federation, uye vari nhengo yeZanu PF, Muzvare Henrietta Rushwaya, avo vakasungwa vachida kubuda negoridhe munyika zvisiri pamutemo. Mutauriri wemapurisa, Assistant Commissioner Paul Nyathi, vaudza Studio 7 parunhare kuti vasunga vamwe vanhu vatanhatu vanoti VaAli Mohamed, VaStephen Chengerai Tserayi, VaGift Karanda, VaRaphios Mufandauya, pamwe nemapurisa maviri anoti Superintendent Shoko pamwe naDetective Chief Inspector Chimhungu. VaTserayi vanga vachishanda vari musori anochengetedza mutungamiri wenyika, VaEmmerson Mnangagwa, uye VaNyathi vati VaKaranda vainyepera kuzviita musori panguva yavanoti vakapara mhosva. VaNyathi vati VaMohamad, avo vane kambani yeAli Japan 786,iyo inoita zvekutengesa motokari ndivo vakanzi naMuzvare Rushwaya ndivo vaive muridzi wegoridhe. Vati pari zvino havasi kutaura zvakawanda sezvo vachiri kuferefeta nyaya iyi vachiti vasungwa ava vakatarisirwa kumiswa mudare. Muzvare Rushwaya vakatarisirwa kudzoka kudare ramejasitiriti mangwana apo pakatarisirwa kuturwa mutongo naVaNgoni Nduna wekuti zvinokodzera here kuti hurumende ishandure pfungwa dzayo dzekubvuma kwayakange yaita kuti Muzvare Rushwaya vapihwe mukana wekubhadhara mari yechibatiso. Vachuchisi venyaya iri kupomerwa Muzvare Rushwaya vakaudza dare kuti vakange voda kuchinja mabatiro enyaya iyi sezvo vachiti vakange vazoona kuti nyaya iyi yakakura kwazvo uye ine vanhu vakawanda vari mairi. Goridhe raida kuburitswa munyika zvisiri pamutemo naMuzvare Rushwaya rinokosha mari inodarika mazana matatu nemakumi matanhatu ezviuru zvemadhora ekuAmerica. Vari kutevera nyaya iyi vanoti kusungwa kwaitwa mapurisa nevasori panyaya iyi kunoratidza kuti hurumende yadzikisa gejo mukurwisa huori. Asi mutevedzeri wemutauriri weMDC Alliance, VaClifford Hlatshwayo, vati kusungwa kwemapurisa nevasori haisi nyaya yekuti hurumende yakazvipira kurwisana nehuori asi kuti zvikwata zveZanu PF zviri kurwira bhonzo renyama. Asi VaNyathi mapurisa haasi kuzorega kusunga munhu wese ane chekuita nenyaya iyi vachiti vari kuferefeta zvakare kuti goridhe iri rakanga rabvepi. Nyanzvi munyaya dzehupfumi, VaMasimba Manyanya, avo vaimboshanda mubazi rezvemari, vanoti kubuda kwemari munyika zvisiri pamutemo kwakafanana nababa vanoba mari mumba vachinonwa doro mhuri ichisara ichiziya nenzara. Zvichakadai, bhodhi reZimbabwe Miners Federation rinoti rambomisa basa Muzvare Rushwaya richiti nyaya yavo inosvibisa zita resangano iri. Vanga vari mutevedzeri waMuzvare Rushwaya, VaMarufu Sithole, ndivo vave kumbofanobata chigaro chemutungamiiri weZimbabwe Miners Federation. No media source currently available 	https://www.voashona.com/a/zimbabwe-security-agents-arrested-in-connection-with-gold-smuggling-attempts/5640514.html
politics	VaMnangagwa Voenda Kumusangano Wavo weKutanga Kumawirira Vari Mutungamiri weNyika	Mutungamiri wenyika VaEmmerson Mnangawa vaenda kuDavos Switerland nhasi kumusangano weWorld Economic Forum kana kuti WEF uyo uri kutanga mangwana. Musangano uyu unopindwa nevatungamiri venyika dzakabudirira nedzimwe dzichiri kubudirira. Vaive mutungamiri wenyika VaRobert Mugabe vaisaenda kumisangano iyi nenyaya yekuti vainge vakatemrwa zvirango vachipomerwa mhosva yekutyora kodzero dzevanhu. Vanhu vaenda naVaMnangagwa vanosanganisa gurukota rezvekudyidzana nedzimwe nyika Lt-Gen (Rtd) Sibusiso Moyo, gurukota rezvemari VaPatrick Chinamasa, gurukota rezvemaindustry Doctor Mike Bimha, chipangamazano muhofisi yaVaMnangagwa VaChris Mutsvangwa, munyori mukuru mubazi rezvekuburitswa kwemashoko VaGeorge Charamba uye gavhuna weReserve Bank of Zimbabwe Doctor John Mangudya. Mukuru weZimbabwe Investment Authority VaRichard Mbaiwa ndemumwe wevemabhizimi vakatoenda kumusangano uyu kunoyedza kukwezva vekunze kuti vatange mabhizimisi muZimbabwe. Mutevedzeri wemutungamiri weConfederation of Zimbabwe Industries VaCallisto Jokonya vanoti musangano uyu wakakosha zvikuru munyaya dzezvekusimudzira hupfumi munyika. No media source currently available 	https://www.voashona.com/a/zimbabwe-president-mnangagwa-heads-for-davos-for-world-economic-forum-meeting/4217599.html
politics	ERC: Zimbabwe Ngaidzidze Mafambisirwo Akaitwa Sarudzo muZambia	Sangano rakazvimirira roga reElection Resource Center, ERC, iro rinokurudzira sarudzo dzakachena, rinoti sarudzo yemutungamiri weZambia yakaitwa nemazvo uye bazi reZimbabwe Electoral Commission (ZEC) rine zvakawanda zvarinogona kudzidza kubva kuElectoral Commission of Zambia. ERC, iyo yakanga ichiona kufambiswa kwesarudzo yeku Zambia, inoti gwaro revavhoti rakapihwa mapato ese akanga achikwikwidza pachine nguva, izvo inoti hazvimboitiki muZimbabwe. Vaimirira bato riri kutonga, VaEdgar Lungu, ndivo vakakunda musarudzo iyi uye vadoma neMuvhuro mutevedzeri wavo, Amai Inonge Wina, avo vakambova gurukota rinonona nezvenyaya dzemadzimai. VaLungu vakatora mhiko neSvondo pamabiko akapindwa nevatungamiri venyika dzemuAfrica vanosanganisira, VaRobert Mugabe, avo vanova sachigaro veSadc. Vachitaura kumabiko aya, VaMugabe vakakorokotedza mapato emuZambia pakuita sarudzo iyi murunyararo. Asi pane vatsigiri vemapato anopikisa ekuZambia ikoko akaratidzira nemusi weMugovera achishora hutungamiri hwaVaMugabe kuLusaka. Mapato aya aiimba achiti VaMugabe vanofanirwa kusiya basa. VaMugabe vari kutarisirwa kutora hutungamiri hweAfrican Union pamusangano ichaitwa kuEthiopia mazuva mashoma anotevera. Mukuru weERC, VaTawanda Chimhinyi, vanoti Zimbabwe inofanirwa kudzidza zvakaitika kuZambia. No media source currently available	https://www.voashona.com/a/erc-inoti-zvakawanda-zvingadzidzva-nezimbabwe-kusarudzo-dzezambia/2614299.html
health	Bazi reMedicines Control Authority of Zimbabwe Rinopa Mvumo Yekuti Vana Vabayiwe Nhomba yeCovid-19	Vanoona nezvekushandiswa kwemishonga munyika, veMedicines Control Authority of Zimbabwe (MCAZ), vanonzi vakapa bazi rezvehutano mvumo yekuti vana vane makore ari pakati pegumi nemana negumi nemanomwe vange vachibaiwa nhomba yekudzivirira Covid-19. Mutauriri webazi rezvehutano nekurerwa kwevana, VaDonald Mujiri, vanoti bazi ravo rakatarirwa zviga neMCAZ zvarinofanirwa kutanga razadzisa risati raparura chirongwa chekubaya vana nhomba yeCovid-19 iyi. Vanoti MCAZ yakakomekedza kuti bazi rehutano ritange raita ongororo inganzi paChirungu Phase 3 clinical trial, yekuona kuti mushonga uyu unoshanda sei muvana vezera iri risati raparura chirongwa ichi. VaMujiri vanoti pari zvino bazi ravo riri mushishi kuzadzisa zvakatarwa neMCAZ izvi kuitira kuzoparura chirongwa ichi. Hurumende yakazivisa masvondo maviri adarika kuti vana vemazera aya vave kuzobaiwa nhomba yakakosha iyi, yekudzivirira Covid-19. Pari zvino vanhu vari kubaiwa nhomba dzeavo vane makore anotangira pagumi nemasere zvichikwira. Mukuru werimwe sangano rinoshanda nenharaunda munyaya dzezvehutano, reCommunity Working Group on Health, VaItai Rusike, vanoti vanogamuchira zvikuru danho ratorwa neMedicines Control Authority of Zimbabwe iri, vachiti rinobatsira kuchengetedza vana vadiki ava. VaRusike vanoti vana vane makore ari pasi pegumi nemasere vave kubatwawo zvakare nehutachiwana hunokonzera Covid-19, zvikuru hweseDelta Variant, izvo zvavanoti zvinoisa vana ava munjodzi huru. asi VaRusike vanoti vana ava vasati vabaiwa kana kupinda muchirongwa chekuongorora kana nhomba iyi ichishanda zvakanaka kumazera avo, vana ava vanofanirwa kutanga vapiwa mvumo nevabereki vavo kana vanovachengeta vasati vabaiwa., sezvo vari pasi pemakore ekuzvimirira. No media source currently available No media source currently available      	https://www.voashona.com/a/zimbabwe-covid-19-child-vaccination-mcaz-give-health-ministry-authority-to-vaccinate-children/6221330.html
business	Hurumende neVashandi Vayo Votadza Kuwirirana paNyaya yeMihoro	Musangano pakati pevamiriri vehurumende nevamiriri vevashandi vehurumende weNational Joint Negotiating Council, uyo wanga wakatarisirwa nevakawanda kuti uchaburitsa chimuko, unonzi hauna chawaburitsa mushure mekunge vashandi varamba mari yanga yaiswa patafura nehurumende. Zvinonzi hurumende yanga yati inokwanisa kuwedzera vashandi vayo mihoro nemadhora makumi mapfumbamwe nemanomwe pamunhu iri mari yemaRTGS, iyo inonzi yarambwa nevamiriri vevashandi ava. Hurumende inonzi yati inokwanisa kuwedzera mari idzi nemari inoita zana nemakumi masere emamiroyoni emari yeRTGS semari ichawedzerwa kubva muna Chikunguru kusvika panopera gore muna Zvita. Izvi zvinosiya mushandi mumwe chete achiwedzerwa nemaRTGS makumi mapfumbamwe nemanomwe pamwedzi wega wega. Vashandi vari munhaurirano idzi vanga vachimirira nemasangano avo vanosvika zviuru mazana matatu nezvipfumbamwe, kunynage hazvo mamwe masangano akaita seProgressive Teachers Union of Zimbabwe asina kupinda mumusangano uyu. Gurukota rezvemari Muzvinafundo Mthuli Ncube, neMuvhuro vakazivisa nyika kuti hurumende yaizozivisa neChipiri nezvemari yairi kuda kuwedzera nayo vashandi vayo, avo vari kuchema kuti vave kukwangwaya nenhamo. Pari zvino mushandi wepasi muhurumende anonzi ari kutambira mari inosvika madhora mazana mana nemakumi matatu yemaRTGS pamwedzi. Vashandi vari kuchema kuti mari yavo haichatenge chinhu sezvo zvinhu zviri kuramba zvichikwira panguva iyo mihoro yavo isina kwairi kuenda. Sachigaro vesangano rinomirira vashandi vehurumende reApex Council, Amai Cecilia Alexander, vanoti vashandi vapinda mumusangano uyu vachitarisira kuti hurumende ichapa mushandi wepasi mari inoita RTGS$4750.00 pamwedzi. Amai Alexander vanoti vashandi vehurumende vakatovazivisa kare kuti kana pasina chabuda kubva mumusangano uyu, vanofanirwa kuenderera mberi nehurongwa hwavakange vanahwo muna Kurume hwekukanda mapadza pasi. Vanoti sevashandi, vari kutarisira kuti hurumende ichadzoka kwavari svondo rino risati rapera, uye ivo vachasanganawo seApex Council nemusi weChitatu kuti vapire nhengo dzavo zvabuda mumusangano uyu pamwe nekuti varonge gwara rekutora kuenda mberi. No media source currently available  	https://www.voashona.com/a/zimbabwe-civil-servants-negotiations-njnc-deadlock-alexander/4992730.html
health	Vadzidzi Vanomwe Vanobatwa neCovid-19 paChikoro chePrince Edward muHarare	Vamwe vabereki vanonzi vatanga kubvisa vana vavo pane chimwe chikoro muHarare mushure mekunge vamwe vadzidzi vepachikoro ichi vawanikwa vaine chirwere cheCovid-19. Gwaro raburitswa nemukuru wechikoro chePrince Edward High School chiri muHarare, Va A.G. Gora, rinoti mushure mekuongororesa vadzidzi vepachikoro chavo nezuro, vana vanomwe vawanikwa vaine chirwere cheCovid 19 uye havasati vawana zvakabuda mukuongororwa kwevamwe kunyange hazvo vadzidzi vese vakaongororwa. VaGora vati vadzidzi vawanikwa vaine chirwere ichi vapatsanurwa kune vamwe vana uye vamirira kunzwa kubazi rezvedzidzo pamusoro pedambudziko ravasangana naro iri. Mumwe mubereki ane vana vanodzidza pachikoro ichi, Amai Revai Gambe, vati vaona zvakakodzera kuti vambobvisa vana vavo pachikoro kudzamara hurumende yatora matanho akasimba ekuti vana vavo vasabatwe nechirwere cheCovid 19. Mumwe mubereki ane mwana anodzidza pachikoro apa abvisawo mwana wake pachikoro apa nhasi, uyo aramba kudomwa nezita, akurudzira hurumende kuti ikurumidze kugadzirisa dambudziko iri kuitira kuti vana vasarasikirwe nenguva yedzidzo sezvo vana vakatora nguva yakareba vasingaende kuzvikoro zvichitevera kuvharwa kwakanga kwakaitwa nyika yose nekuda kwedenda reCovid 19. Mukuru anoona nezvekuburitswa kwemashoko mubazi redzidzo, VaTaungana Ndoro, vaudza Studio 7 kuti bazi ravo harisati rave nedanho raratora panyaya iyi vachiti vachatevedzera zvinenge zvabva kubva kubazi rehutano. Mutevedzeri wegurukota rezvehutano, VaJohn Mangwiro, vati bazi ravo ratumira vanhu kunoongorora mamiriro akaita zvinhu pachikoro apa kuitira kuti vagoona kuti votora matanho api. Pasvika Studio 7 pachikoro chePrince Edward vezvehutano vanga vachifirita chikoro chose. Zvichakadai, vamwe vedzisvondo vari pasi peZimbabwe Catholic Bishops Conference vabaiwa nhomba yeSinopharm pahurongwa hwanga huchitungamirwa nebazi rezvehutano vamwe vafundisi vachikurudzira kuti vose vanoita zvechitendero vabaiwe nhomba iyi kuitira kuti vazvidzivirire kuchirwere cheCovid19. Vabaiwa nhomba ava vafundisi mazana maviri nemakumi masere nevasere. Vanhu vakabayiwa nhomba kekutanga nezuro vakasvika zviuru zvishanu nemazana maviri nemakumi matanhatu nevapfumbamwe, 5 269, kusanganisira mutungamiri wenyika, VaEmmerson Mnangagwa. Bazi rezvehutano rinotiwo vanhu vabaiwa nhomba yekutamba vave zviuru makumi mana nezvipfumbamwe nemazana nemazana mana nevana (49 404) uye vabaiwa nhomba yechipiri vave zviuru zviviri nemazana mana nemakumi masere nevapfumbamwe (2489). Bazi rezvehutano rinoti kubva pakatanga chirwere ichi, muZimbabwe mave nevanhu zviuru makumi matatu nezvitanhatu nemazana manomwe nemakumi mana nevapfumbamwe (36 749) vakabatwa vaine chirwere ichi, uye vakapora vava zviuru makumi matatu nezvina nemazana mana nemakumi manomwe nevatanhatu (34476). Munyika mave nevanhu chiuru nemazana mashanu negumi nevatanhatu, 1 516, vafa nechirwere cheCovid 19 uye huwandu uhwu hunogona kukwira pachaburitswa mamwe mashoko nebazi iri nhasi manheru. No media source currently available 	https://www.voashona.com/a/chool-students-test-covid-19-positive-as-schools-open/5828588.html
politics	Imwe Nhengo yeKomisheni yeSarudzo muKenya Yopondwa Ukuwo VaOdinga Vachiramba Kutambira Zvakabuda Musarudzo	Vakakundwa musarudzo dzekuKenya VaRaila Odinga varamba kutambira zvakabuda musarudzo dzakakundwa naVaWilliam Ruto. VaOdinga vaudza vatori venhau kuti havana kufara nekufambiswa kwakaitwa sarudzo nekomisheni yeIndependent Electoral and Boundaries Commission. Nhengo ina panomwe dzekomisheni iyi dzakti sarudzo hadzina kufambiswa zvakanaka. Mapurisa emuKenya ati mumwe komishina VaDaniel Musyoka vakawanikwa vakapondwa mushure mekupambwa nemusi weChina. Sachigaro IEBC iyi VaWafuli Chebukati vati nhengo dzekomisheni yavo dziri kushiungurudzwa zvakanayanya. VaOdinga vane mazuva manomwe ekuti vaende kumatare kunopikisa zvakabuda musarudzo. Asi kunyangwe pachine mutauro pakufambiswa kwesarudzo, mutungamiri wenyikaVaEmmerson Mnangagwa vakatotumira mashoko ekukorokotedza VaRuto nekukunda musarudzo. Mutungamiri webato rinopikisa reNational Constitutional Assembly vari nyanzvi munyaya dzezvemitemo Muzvinafundo Lovemore Madhuku vati bumbiro remutemo weKenya rinobvumidza VaOdinga kupikisa zvakabuda musarudzo. 	https://www.voashona.com/a/6704156.html
politics	Dare rePamusoro Rorasa Chikumbiro ChaVaSikhala Chekuti Vabhadhare Mari yeChibatiso, Repasi Richimira Kupa Mutongo	Nhasi matare maviri anoti ramejastiriri nedare repamusoro ange achinzwa zvikumbiro zvemumiriri weZengeza West mudare reparamemde VaJob Sikhala zvekuti vapihwe mukana wekubvisa mari yechibatiso pamhosva dzavari kupomerwa. Dare reHigh Court raramba kutambira chikumbiro chaVaSikhala chekuti vapihwe mukana wekubvisa mari yechibatiso panyaya yavari kupomerwa yekuti vaida kukanganisa mapurisa kuferefeta nyaya yekupondwa kwaMuzvare Moreblessing Ali nhengo yebato ravo reCitizens Coalition for Change. Rimwe gweta raVaSikhala Amai Beatrice Mtetwa vanove nhengo yesangano remagweta reZimbabwe Lawyers for Human Rights ndivo vange vachimiririra VaSikhala. Rimwe gweta riri muchikwata chinomirira VaSikhala vachishanda nesangano reZLHR zvekare VaJeremiah Bamu vati vamirira VaSikhala kudare ramejastiriti uko mutongo wasendekwa parutivi. Masangano emagweta anorwira kodzero dzevanhu pasi rose ari kushora kusungwa kwaVaSikhala, mumiriri weChitungwiza West VaGodfrey Sithole nevamwe vasingapihwe mukana wekubvisa mari yechibatiso. No media source currently available 	https://www.voashona.com/a/6703921.html
politics	VaObasanjo Vanoti Kutadza kweAU Kuranga Vakapidigura VaMugabe Kwopa Kuti Mauto Aite Zvivindi ZvekuPidigura Hurumende muAfrica	Vaimbova mutungamiri wenyika yeNigeria VaOlesegun Obasanjo vari kushora nyika dzemuAfrica nekusatorera Zimbabwe matanho akasimba muna 2017 apo mauto akapidigura hurumende yamushakabvu Robert Mugabe vachiti izvi zvave kupa kuti dzimwe nyika dzemuAfrica dzitevedzere zvakaitika muZimbabwe izvi. Vachitaura pamberi pedare rePan-African Parliament muJohannesburg, VaObasanjo vati vakatombotaura muna 1999 kuti nyika dzine vatungamiri vakauya nepfuti dzimiswe kuva nhengo dzeAfrican Union asi hapana akavateerera. Vati zvaitaurwa nemauto emuzimbabwe zvekuti vainge vasiri kupidigura hurumende hazvina nematuro ose. Vatiwo vatungamir havafanire kuvandudza mabumbiro emitemo kuti vatonge kusvika madhongi amera nyanga. Vachipindura, mukuru mubazi rezvekuburitswa kwemashoko mubao reZanu-PF VaTafadzwa Mugwadi vati zviri kutaurwa naVaObasanjo hazvina nematuro ose vachiti havaratidze kuti vanonzwisisa matambudziko akatarisana neZimbabwe. No media source currently available Nyanzvi munyaya dzezvematongero enyika vachitungamira sangano reZimbabwe Democracy Institute Doctor Pedzisayi Ruhanya vaudza Studio 7 kuti zviri kutaurwa naVaObasanjo zvakakosha asi vakati vatungamiri vemuAfrica havadi kugadzirisa matambudziko asati akomba semuenzaniso vati zvinhu muZimbabwe zviri kuratidza kuti hazvina kumira zvakanaka pamberi pesarudzo dza2023 nenyaya yemhirizhonga asi hakuna ari kuda kupindira. No media source currently available Kubva zvapidigurwa hurumende yaVaMugabe, vatungamiri venyika sere muAfrica vapidigurwa nemauto uye mauto akayedza akakundikana kupidigura hurumende kanomwe.	https://www.voashona.com/a/6828926.html
politics	Vaimbove Varwiri veRusununguko Vokumbira Veruzhinji Ruregerero	Vamwe vevaimbove varwiri vehondo yerusununguko vakumbira ruregerero kuruzhinji rwavanhu vavakatyorera kodzero dzavo muzimbabwe, vachiti kubva nhasi zvichienda mberi, havasi kuzobvuma kushandiswa nevezvematongerwo enyika, sezvavakaitwa nebato reZanu PF. Mashoko aya abuda apo vaimbove varwiri vehondo ava vanga vachiparura boka idzva rinokurudzira runyararo munyika rinonzi War Veterans Peace Initiative Vachitaura nevatori venhau muHarare nhasi, vaimbove varwiri vehondo ava, avo vari pasi pesangano reZimbabwe National War Veterans Association, ZNLWVA, vanoti munyika hamuna runyararo izvo zvinotadzisa budiriro mukati menyika. Munyori mukuru muboka idzva reWar Veterans Peace Intiative, VaZvakanyorwa Wilbert Sadomba, vati zvinosuwisa kuti makore makumi matatu nemanomwe nyika yawana kuzvitonga, muZimbabwe machine mweya wehondo nemhirizhonga, uye vamwe vavo vachiri kushandiswa kuita zvemhirizhonga. VaSadomba vati izvi ndozvapa kuti vapinde muhurongwa hwekuvaka hwaro hwerusununguko VaSadomba, avo vari muchikwata chinotsigira VaChris Mutsvangwa, sachigaro weZNLWVA, vati apo nyika yakatarisana nesarudzo dza2018, zvizvarwa zveZimbabwe zvofanirwa kubatana mukurwisa mhirizhonga kuitira kuti munyika muitwe sarudzo dzakachena uye murunyararo. VaSadomba vatiwo zvinosuwisa kuti munyika machine vanhu vasingadi runyararo, vane zvavanowana nemhirizhonga Vachipa muenzaniso waSaul wemubhaibheri, sachigaro weboka rerunyararo iri, VaWilfred Marimo, vati sevarwi verusununguko vanokumbira kuregererwa neruzhinji pane zvavanopomerwa uye zvakaitwa nevamwe vavo vaimbunyikidza veruzhinji. VaMarimo vati vanotarisira kushanda nemasangano akasiyana siyana mukuparidza shoko rerusununguko. Imwe nyanzvi munyaya dzematongerwo enyika, VaTinashe Muzamhindo, vanoti zviri kuirwa nevaimbove varwiri verusununguko zvinoratidza kuti vava kuonawo zvavaitadza uye danho ravatora rekukumbira ruregerero rinoita kuti vabatane nevamwe mukurwira kodzero dzemunhu wese. Sangano reZimbabwe National War Veterans Association rine zvikwata zviri kurwira masimba, chimwe chikwata chichitungamirwa naVaPatrick Nyaruwata, chimwe naVaMutsvangwa. Makatanwa aya panyaya yehutungamiri ari mumatare edzimhosva, kunyange hazvo paine mutongo wekuti chikwata chaVaMutsvangwa ndicho chinocherechedzwa nemutemo. No media source currently available  	https://www.voashona.com/a/zimbabwe-war-veterans-ask-for-forgiveness/4046806.html
health	Mumwe Mwana Ofa neChirwere cheTyphoid kuMbare	Apo vamwe vanhu vange vari kufara pazororo rekisimusi, imwe mhuri yekuMbare yakafirwa nemwasikana wayo uyo ano fungudzirwa kuti akarwara netyphoid kwenguva pfupi. Vagari vemumusha uyu munzvimbo yeNational vanoti tsvina kana kuti sewage iri kuyerera nepadzimba dzavo iri kupa kuti vatyire hupenyu hwavo. Vagari vemuMbare vanoti chinonyanyorwadza ndechekuti musikana uyu ange akabuda zvinofadza pabvunzo dzake dzeGrade 7 aine 4 units uye kunyange hazvo kanzuru yeHarare yati iri kuongorora kuti chii chakanzozera kufa kwake, vagari vemunzvimbo iyi vati kubuda kwemasiweji achierera mudzimba dzavo ndiko kwakonzera kufa kwemwana uyu. Vagari vakawanda mumigwagwa inoti 8th na 9th vaudza Studio 7 kuti kanzuru yeHarare yange isiri kuterera zvichemo zvavo zvekuti vazogadzira mapaipi emasewage akaputika uye vanhu vakawanda munzvimbo iyi vakatoendeswa kuchipatara vachirwara nemanyoka. Mumwe mugari wemuna 9th uyo asina kuda kudomwa nezita audza Studio 7 kuti kufa kwemwana uyu kwarwadza vanhu vakawanda. Ambuya Anne Marry Karimushanje vanoti mumusha weMbare maita dambudziko guru remasuweji ari kupitika mudzimba zvekutoti vave kutyira kuti vana vakawanda vachafa nezvirwere zvemanyoka. Tinashe Karise uyo ane tuckshop yake munzvimbo iyi audza Studio 7 kuti seweji iri kuerera pese yave kukanganisa bhizimisi rake uye nhunzi dzave kuzara mutuckshop make. Mugwaro ravaburitsa kuvatori venhau, mutauriri weHarare City Council, VaMichael Chideme, vati kanzuru iri kuongorora rufu rwemwana uyu uye vatsinhirawo kuti hanzvidzi yake pamwe nevamwe vanhu vane chitsama kubva munzvimbo iyi vari muchipatara uye vari kufungidzirwa kuti vane typhoid. Vatiwo pane vanhu makumi matatu kubva munzvimbo iyi vakatorapwa sezvo vaifunguidzirwa kuti vane typhoid. Mukuru anoona nezvehutano mukanzuru yeHarare, Dr Proper Chonzi, vaudza Studio 7 kuti mufi ange achiratidzika kunge ane typhoid asi kanzuru haisati yave nehumbowo hwekuti ange aine typhoid here kana kuti kwete. Dr Chonzi vati zvinokonzera typhoid zvinozikanwa uye kanzuru iri kuedza napose painogona napo kugadzirisa nyaya dzekutakurwa kwemarara nemasiweji senzira yekudzivirira chirwere ichi. VaChideme vatiwo kanzuru yatanga chirongwa chekudzidzisa vanhu pamusoro pezvirwere zvetyphoid necholera pamwe nekukosha kwehutsanana. Kanzuru yeHarare yakazivisa muna Mbudzi kuti yakatarisira kuti zvirwere zvemanyoka zvichawanda panotanga kunaya mvura uye yakati vese vanenge vachirwara nezvirwere izvi vacharapwa pachena. Bazi reCentres for Disease Control rinoona nezvehutano muAmerica rinoti kudzivirira chirwere chetyphoid vanhu vanofanira kubhoirisa chikafu kana mvura, kubika chikafu, kuchimenya kana kutorega kudya muchirungu, “Boil it, cook it, peel it or forget it.”	https://www.voashona.com/a/zimbabw-hutano/3652687.html
politics	Vaigara Mupurazi reManzou Voramba Vachishungurudzwa naAmai Mugabe	Vagari vepa purazi reManzou, kuMazowe vanoti kunyange hazvo vakaita musangano nekomisheni yezvesarudzo vachitaura nezvekutyorerwa kodzero dzavo nemapurisa anonzi akatumwa naAmai Grace Mugabe kuti avabvise nechisimba papurazi iri, kushungurudzwa kwavo kuri kuenderera mberi. Sachigaro wekomisheni yeZimbabwe Human Rights Commission, VaElasto Mugwadi, vanoti chikwata chavakatumira kuManzou chiri kuita ongororo yekuona kuti kodzero dzevanhu ava dziri kutyorwa here kana kuti kwete. Rimwe sangano rinorwira kodzero dzevanhu reZimRights rashorawo zvikuru nyaya yekutyorwa kwekodzero dzevanhu nemapurisa papurazi iri. ZimRights inoti Amai Mugabe nemapurisa vanofanira kutevedzera bumbiro remitemo yenyika. Dare repamusoro rakambotongawo kuti vanhu ava vasabviswe asi hapana akazviteerera uye mapurisa ari kupomerwa mhosva yekutowedzera kushungurudza nekurova vanhu ava. Vagari ava vakatanga kugara papurazi iri muna 2000 asi gurukota redunhu reMashonaland Central, VaMartin Dinha, vanoti purazi iri rakazopihwa Amai Mugabe kuti vachengetere mhuka. Asi vamwe vanoti purazi iri rine goridhe rakawanda rinogona kuva riri iro rakapa kuti paite mutauro wakanyanya. Mumwe mugari wepapurazi iri, Amai Susan Kufakunesu, vanoti zvitangwena zvavange vavaka zvakaputswa pamwe nematanga emombe. Vanoti vave kutorara pamhene nguva dzose nevana vavo. No media source currently available  	https://www.voashona.com/a/zimbabwe-manzou-farm-residents-compain-of-rights-violations/3807336.html
politics	MDC-T Yoita Kongiresi paChikandiranwa Makobvu neMatete	Kongiresi yechimbichimbi yeMDCT iri kufanotungamirwa naMuzvare Thokozani Khupe yekutsvaga anotsiva mushakabvu VaMorgan Tsvangirai yatanga muHarare nhasi zvinhu zvsingafambe zvakanaka panyaya dzekuvhota. Kongiresi yeMDCT yekutsvaga achatora chigaro chakasiyiwa naVaTsvangirai avo vakashaya muna Kukadzi 2018 yatanga mangwanani dzimwe nhengo dzebato iri dzinobva mudunhu reBulawayo dzichidya magaka neminzwa yavo dzichiti dzanga dzichirambidzwa kuvhota zvaita kuti dzitange kuimba. Mumwe wevanhu vanhu ava, VaAnyway Mlotswa, vanoti vanga vachinzi mazita avo haamo mugwaro revavhoti kunyange hazvo vachiti vave nenguva yakareba vari mubato iri. Mushure mechinguvana pachinetsanwa nevanga vachitungamira kuvhotesa, vanhu ava vazobvumidzwa kuti vavhote zvazoita kuti pave nerunyararo. Mumwe wevauya kuzovhota achibva mudunhu reMasvingo, VaPeter Chigaba, vati kongiresi iyi iri kuvapa mukana wekusarudza mutungamiri wavo achatora matomhu aVaTsvangirai oenderera mberi nekurwira hutongo hwejekere. Munyori mubato iri, VaDouglas Mwonzora avo vari kukwikwidzawo vati chavanoda ndechekuti vapedzise rwendo rwakatangwa naVaTsvangirai. Muzvare Thokozani Khupe, avo vakafanobata chigaro chemutungamiri webato iri uye zvakare vari mumwe wevari kudawo kutsiva VaTsvangirai pakongiresi iyi, vati mushure mekongiresi iyi vari kutarisira kuti vashande zvakasimba kubatanidza vanhu mubato ravo.. Kunze kwaMuzvare Khupe naVaMwonzora, vamwe vari kukwikwidza pakongiresi yechimbichimbi iyi kuti vatsive VaTsvangirai ndiVaElias Mudzuri avo vakambodomwa naVaTsvangirai kuve mutevedzeri wavo pamwe nevaive mutevedzeri wasachigaro weMDC munguva yaVaTsvangirai, VaMorgen Komichi. VaMudzuri vaudza vatori venhau kuti vari kutarisira kuti vachakunda asi vachiti vange vachitarisira kuti vakuru vebato dai vagadzirisa nyaya yemari dzebato dziri kunzi nevakafanobata chigaro chemubati wehomwe VaChief Ndlovu hadzina kufambiswa zvakanaka naVaMwonzora. Mari iyi yakabva kuhomwe yehurumende inopihwa bato rinenge rawana mavhoti akati wandei. VaMwonzora vari kuraba kuti vakaba mari vachiti vavari kukwikwidzana navo vari kuda kuvasungisa kuti vasavhoterwe. Bato iri rinonzi rasara risina kana mari yekushandisa paKongiresi iyi zvapa kuti rikwerete mabhazi eZUPCO rozobhadhara Kongiresi yapera. Zvichabuda pasarudzo dziri kuitwa idzi zvakatarisirwa kuziviswa husiku hwanhasi pachapedza kuverengwa kwemavhoti. Kongiresi iyi yaitwa zvichitevera mutongo wedare repamusoro-soro reSupreme Court uyo wakati mutungamiri weMDC Alliance, VaNelson Chamisa havana kusarudzwa zviri pamutemo kuti vatungamirire bato reMDCT. Asi VaChamisa vakati sebato vakatoita kongiresi yavo kuGweru gore rapera saka nokudaro havana chekuita nezviri kuitwa naMuzvare Khupe nevamwe vavo. Mibvunzo yatatumira mutevedzeri wemutauriri weMDC Alliance, VaClifford Hlatshwayo, yanga isati yapindurwa pataenda pamhepo. Zvichakadaro, sachigaro wesangano reZimbabwe Diaspora Forum muSouth Africa, VaSox Chikowero, avo vakashanda zvikuru naVaTsvangirai muMDC, vasungwa pakongiresi yeMDCT iyi vakaendeswa kukamba yeHarare Central. Kunyange hazvo mutauriri wemapurisa VaPaul Nyathi vati vanga vasati vave neruzivo nezvenyaya iyi, vamwe vari kuziva zviri kuitika muchipurisa vati VaChikowero vasungwa nenyaya ine chekuita nekupfurwa kwakaitwa nhengo yebato reZanu PF kuMbare muna 2007. Pataenda pamhepo, tanga tisati taziva kuti VaChikowero, avo vanga vave nemakore akawanda vasati vadzoka munyika vari muhupoteri vanga vasati vapomerwa mhosva zviri pamutemo. No media source currently available  	https://www.voashona.com/a/mdc-t-yoita-kongiresi-pachikandiranwa-makobvu-nematete/5714967.html
politics	Mutungamiri weNyika VaMnangagwa Vonanga kuMaputo kuMusangano weSADC Troika	Mutungamiri wenyika, VaEmmerson Mnangagwa vari kutarisirwa kusimuka vakananga kuMaputo kumusangano weSADC Double Troika, uyo uri kutarisirwa kuzeya dambudziko rekusagadzikana kwakatarisana nedunhu rekuchamhembe kweAfrica pamwe nehondo iri mudunhu reCabo Delgado muMozambique. Nhepfenyuro yeZBC inoti VaMnangagwa vachatungamira chikwata cheZimbabwe chichange chichinopinda mumusangano uyu. Mozambique ndiyo ine husachigaro hweSADC Troika pari zvino, uye Malawi ndiyo yave kuzotarisirwa kutora chigaro ichi. SADC iri kutarisirwa kutumira mauto kudunhu reCabo Delgabo kuitira kuti abatsire hurumende yeMozambique kupedza hondo yakakonzerwa nevanopfurikidza mwero, iyo yasiya vanhu vanodarika zviuru mazana matanhhatu vatiza misha yavo. Vanoongorora zvematongerwo enyika vari mukuru weHuman Rights Watch kuchamhembe kweAfrica, VaDewa mavhinga, vanoti zvakakosha kuti VaMnangagwa vabatane nevamwe vatungamiri venyika dzemuSADC kumusangano uyu, asi vatungamiri ava havafanirwe kukanganwawo kuremekedza kodzero dzevanhu vavo. No media source currently available 	https://www.voashona.com/a/zimbabwe-sadc-troika-maputo-president-emmerson-mnangagwa/5905682.html
health	Mitumbi yeVakafa muTsaona yeCyclone Idai Yofukurwa Kubva muMadhaka	Mumiriri weManicaland muparamende pasi pehurongwa hwe Proportional Represenation, Amai Lynette Karenyi, veMDC, vanoti basa rekutsvaga mitumbi yevanhu vangadai vakafuchirwa nemadhaka mutsaona yeCyclone Idai pamwe nevamwe vangadai vachiri vapenyu riri kuenderera mberi muChimanimani neChipinge. Amai Karenyi vanoti dzimwe mhuri dziri kuita zvekufukura mitumbi yehama dzadzo dzakafushirwa mumadhaka nematombo pakawondomoka gomo, pamwe nepasi pedzimba dzakaparadzwa vanhu vareremo, mimwe mitumbi ichiwanikwa munzizi. Asi vanoti dambudziko guru richiripo nderekuti vanhu vawane rubatsiro, zvikuru rwechikafu, sezvo vanhu vakawanda vari kunzvimbo dziri kure dzakaita sekwaMutsvangwa, vachinzi havasati vakwanisa kuwana rubatsiro rwezvekudya. Vanotiwo mishonga, zvikuru yemaARV, yakwanisa kusvitswa pakirinika yeMutsvangwa, uyewo madzimai matatu pamadzimai gumi nevatatu vakazvitakura vari pakirinika iyi vanonzi vakwanisa kusunuguka zvisina dambudziko. No media source currently available 	https://www.voashona.com/a/zimbabwe-cyclone-idai-update-karenyi-mandiveyi/4842945.html
politics	Sangano reARTUZ Rinoti Rabatana neVabereki muGwaro Renyunyuto kuMutungamiri weNyika	Rimwe sangano revarairidzi, reAmalgamated Rural Teachers Union of Zimbabwe, ARTUZ, rinoti nhengo dzaro dzakabatana nevabereki vanyorera mutungamiri wenyika, VaEmmerson Mnangagwa, gwaro renyunyuto vachinyunyuta nemabatirwo avanoti ari kuitwa bvunzo dziri kunyorwa nevana munguva ino yeCovid-19. Mutungamiri weARTUZ, VaObert Masaraure vanoti vana vachikoro vari kunzi vanyore bvunzo nemuna Mbudzi asi vasina kudidza zvakakwana nekuda kwechirwere cheCovid-19. Vanoti zvimwe zviri mugwaro renyunyuto iri zvinosanganisira nyaya yemihoro yevarairidzi, uye vanoti magwaro enyunyuto aya akwanisa kunyorwa mumatunhu akawanda emunyika uye achaiswa kumahofisi edzidzo mumatunhu iwayo, ayo anozoasvitsa kumahofisi emutungamiri wenyika. VaMasaraure vanoti chavari kuda ndechekuti mutungamiri wenyika vamise bvunzo idzi dzozonyorwa gore rinouya. Studio 7 yakundikana kubata mutauriri wemutungamiri wenyika VaGoerge Charamba kuti tinzwe kana magwaro aya atanga kusvika kumahofisi aVaMnangagwa. No media source currently available 	https://www.voashona.com/a/zimbabwe-artuz-petitions-president-mnangagwa-over-examinations-covid-19-and-teachers-salaries/5695900.html
health	Mishonga yeNhomba yeCovid-19 Yosvika neMuvhuro Ichibva kuChina	Zimbabwe ichatanga kugamushira mishonga yenhomba yekudzivirira denda reCovid-19 kubva kuChina nemusi weMuvhuro unouya uye vamwe vashandi vezvehutano vanoti mushonga uyu unofanira kutanga waongororwa usati hwapihwa kwavari pamwe neveruzhinji. Vachitaura mushure memusangano wedare remakurukota wekutanga gore rino, gurukota rinoona nezvekuburitswa kwemashoko, Seneta Monica Mutsvangwa, vakati mishonga yava kapihwa pachena neChina pamwe nemimwe yakatengwa nehurumende ichatanga kusvika munyika svondo rinouya nemusi weMuvhuro. Vakatiwo mumwe mushonga unotarisirwa kusvika munyika musi wa1 Kurume uye hurumende ine chinangwa chekubaya vanhu mamiriyoni gumi kuvadzirira kuCovid-19 ichitanga nemachiremba, vakoti nevamwe vanoshanda muzvipatara. Nyanzvi nevashandi vehutano vanoti hurumende iri kutora matanho akanaka pakuunza mishonga iyi asi panofanira kuitwa ongororo yekuti inoshanda zvakanaka here muZimbabwe. Mutungamiri wesangano rinomirira vakoti, reZimbabwe Nurses Association, VaEnock Dongo, vanoti kunyange hazvo vari kufara kuti hurumende iri kuvatungamidza pamberi pakutanga kubaiyiwa nhomba yeCovid-19, panofanira kutangwa paitwa ongororo yekuti mushonga uyu unoshanda muZimbabwe here vasati vabaiwa veruzhinji. Vaimbove gurukota rezvehutano muhurumende yemubatanidzwa, zvakare vari munyori anoona nezvehutano muMDC Alliance, Dr Henry Madzorera, vanotsigirana naVaDongo vachiti zvakosha kuti hurumende iite ongororo yekuti mushonga uyu unoshanda zvakadii muZimbabwe. Mutungamiri werimwe remasangano anomirira vanachiremba, reMedical and Dental Private Practitioners Association, Dr Johannes Marisa, vaudza Studio 7 kuti kuongorora mushonga uyu usati watanga kushandiswa kunodzivirira. Asi Amai Mutsvangwa vanoti hurumende ichatevedza hunyanzvi hwesainzi panyaya dzemishonga yekudzivirira Covid-19. VaDongo vanoti kunyange hazvo vasati vave neruzivo hwekuti hurongwa hwekubaya vanhu nhomba yeCovid-19 huchafamba sei kana kutanga rini, havawoni sekuti zvinganetse kubaya vanhu sezvo vagara vachibaya vanhu nhomba dzezvimwe zvirwere. Kunze kwemishonga iri kubva kuChina, Amai Mutsvangwa, vakazivisawo kuti hurumende ine hurongwa kwekutenga mishonga yeCovid-19 kubva kuIndia neRusssia. Amai Mutsvangwa vanoti Zimbabwe ichatumira ndege kuChina kunotora mishonga yenhomba yeCovid-19 kuitira kuti ipinde munyika musi waKukadzi 15, 2021. Nyanzvi munyaya dzehutano dzinoti nhomba dziri kubva kuChina hadzisati dzaitwa ongororo muZimbabwe yekuona kuti inoshanda zvakadii sezvinodiwa nemitemo yenyika mishonga iyi isati yapihwa veruzhinji munyika. Ongororo idzi dzinotora mwedzi yakati kuti dzichiitwa pachikwata chevanhu mishonga iyi isati yapihwa veruzhinji. Asi munyori mubazi rezvekuburitswa kwemashoko, VaNick Mangwana, vanoti zvinhu zvose zviri mugwara. No media source currently available 	https://www.voashona.com/a/chinese-covid-19-vaccines-arrive-in-zimbabwe-february-15-2012/5773261.html
business	Inflation Yodzika Asi Hurombo Horamba Huri Munyika	Kukwira kwemitengo yezvinhu kana kuti inflation uko kwange kuri pazvikamu zvinodarika zana kubva muzana kwemakore maviri adarika kwave nani kunyange hazvo Zimbabwe ichiri panyika ina dzine mitengo yezvinhu iri kukwira zvakanyanyisa pasi rose. Zimbabwe National Staistics Agency inoti Inflation muZimbabwe yadzika zvishoma kusvika pazvikamu makumi mashanu nezvitanhatu nezviga zviviriu kubva muzana kana kuti 56,2% mwedzi uno, zvichienzaniswa nezvikamu zana nezvitanhatu nezviga makumi matanhatu nezvina kubva muzana kana kuti 106, 64%. Pachitariswa nyika dziri kurwisa nyaya yekukwira kwemitengo yezvinhu iyi, Zimbabwe iri kumashure kweVenezuela, Sudan neLebanon. muSADC, Angola iri pachidanho chepfumbamwe, Zambia iri pachidanho chegumi. Vachinyora padandemutande ravo reTwitter, mutungamiri wenyika, VaEmmerson Mnangagwa, vakati vari kutambira nemufaro kudzika kweinflation uku vachiti munongedzo wekuti remangwana renyika rakajeka. Asi nyanzvi munyaya dzezvehupfumi, Muzvinafundo Gift Mugano, nemukuru wesangano reLabour and Economic Development Research Institute of Zimbabwe, Dr Godfrey Kanyenze, vanoti zvakakosha kuti gurukota rezvemari, Muzvinafundo Mthuli Ncube, vatange kusungunura mimwe mitemo yavainge vadzika vachiyedza kugadzirisa hupfumi. Vari kuvakurudzira kuendesa mari kumapazi edzidzo nehutano sezvo bhanga reWorld Bank rakaita ongororo yakaburitsa pachena kuti vanhu mamiriyoni manomwe nezviuru mazana mapfumbamwe 7,9 million vakatarisana nenzara inotyisa. Nyanzvi munyaya dzezvehupfumi, VaVictor Bhoroma, vanoti nyaya yekushandiswa kwedhora rekuAmerica zvakanyanya ndiyo iri kupa kuti mitengo idzikame. No media source currently available 	https://www.voashona.com/a/inflation-yodzika-asi-hurombo-horamba-huri-munyika/5982033.html
business	ARTUZ Inopedza Kongiresi Yayo Ichiti Kushandira Mahara Kwete	Kongiresi yeAmalgamated Rural Teachers’ Union of Zimbabwe, ARTUZ, yapetwa muGweru sangano iri richibuda nezvisungo zvakasiyana siyana kusanganisira kusadzokere kubasa kwevarairidzi panovhurwa zvikoro svondo rinouya. Musangano uyu wasarudza vatungamiri vatsva vana kuti vave vamwe vevatungamiri vatanhatu vanoumba National Executive Council yesangano iri. VaObert Masaraure vanoramba vari mutungamiri wesangano iri, ukuwo VaRobson Chere, vari munyori mukuru mushure mekunge vaviri ava vasarudzwa pasina avakwikwidza. Aitwa mutevedzeri waVaMasaraure, ndiMuzvare Gaudencia Mandiopera; ukuwo vasarudzwa kuva mutevedzeri waVaChere, ndiVaMunyaradzi Masiyiwa. Asarudzwa kuvamutauriri weArtuz ndiVaNation Mudzitirwa, ukuwo Muzvare Brenda Musavengana vaitwa mubati wehomwe. Mutungamiri weZimbabwe Congress of Trade Unions, ZCTU, VaPeter Mutasa, avo vange vari munyarikani pamusangano uyu, vakorokotedza ARTUZ nekukwanisa kuita kongiresi yayo zvisinei nekuoma kwakaita zvimhu. Vatiwo zvakakosha kuti vashandi vose munyika vabatane kuti vakwanise kubuda mumatambudziko avari. VaMasaraure vabvuma kuti kubatana kwakakosha vakati sangano ravo richaramba richiedza kushanda nemamwe masangamo kuti kubatana uku kuvepo. VaChere vaudza Studio7 kuti chimwe chezvisungo zvabuda ndechekuti varairidzi havazi kuzodzokera kuzvikoro pazvinivhurwa asi vati izvi hazvirevi kuti vari kuramwa mabasa. Vamwe varairidzi vange vari pamusangano uyu vaudza Studio7 kuti vanotsigira zvizere zvisungo zvabuda izvi. Muzvare Mary Mupatsi, avo vanodzidzisa kuSilobela, vati varairidzi vekumaruwa vari kurarama hupenyu hwakaoma. Sangano reARTUZ rakavambwa mugore ra2014, uye kongiresi inotevera ichaitwa mushure memakore mashanu. No media source currently available  	https://www.voashona.com/a/artuz-wraps-up-its-2-day-congress-with-resolutions-of-not-going-back-to-work/5239046.html
politics	VaKhaya Moyo Vanobvuma Kuti Chabvondoka muZanu PF	Bato re Zanu PF rinoti richasangana svondo rinouya kuti rizeya nyaya yekunetsana kuri mubato iri kana paine vanenge vaine zvichemo zvavanenge vatura kuPolitburo. Mashoko aya ataurwa nemutauriri webato iri, Va Simon Khaya Moyo, zvichiteveraa kunetsana nekurovana uye kukandirana makobvu nematete kuri kuenderera mberi mubato iri pamveri pemusangano waro we National Conference uri kutarisira kuitwa kuVictoria Falls muna Zvita. No media source currently available Vanhu vakawanda mubato iri vave makara asionane zvikuru vanonzi vari kutsigira chikwata chinonzi chinotungamirwa nemumwe mutevedzeri wemutungamiri wenyika, VaEmmerson Mnangagwa, nechimwe chinonzi Generation 40 chinosanganisira mudzimai wemutungamiri wenyika, Amai Grace Mugabe. Asi Amai Mugabe naVaMnangagwa vanoti havana zvikwata zvavanotungamira. Vanoziva zviri kuitika muZanu PF vanoti chirongwa cheGeneration 40, kana kuti G40, chakauya kuburikidza nepfungwa dzevaimbove gurukota rezvekuburitswa kwemashoko, VaJonathan Moyo, vachishanda nemamwe makurukota echidiki muZanu PF Mune kunetsana kunotyisa mumatunhu akawanda muZanu PF kusanganisira Masvingo, Harare, Mashonaland West, Mashonaland East neMashonaland Central. Nyanzvi munyaya dzezvekudyidzana nedzimwe nyika uye vachiongorora nyaya dzezvematongerwo enyika, VaClifford Mashiri, vanoti zvava kuitika muZanu PF zvinoratidza kuti bato iri chava chitima chisina musoro	https://www.voashona.com/a/zanu-pf-mnangagwa-mugabe-moyo-mashiri/3057032.html
business	R-B-Z Yokurudzirwa Kuti Ikasike Kubhara Vanenge Vahwinha Mari paMusika weMari yeKunze	Vemabhizimusi pamwe nedzimwe nyanzvi mune zvehupfumi vari kutambira nemufaro kurudziro yekomiti inotara mitemo yemari kubhanga guru renyika reReserve Bank of Zimbabwe, yeMonetary Policy Committee, yekuti bhanga iri ribhadhare mukati memwedzi mari dzisati dzapiwa kumakambani akahwinha pamusika wemari yekunze. Gwaro rakaburitswa nagavhuna veReserve Bank of Zimbabwe Doctor John Mangudya neMuvhuro rinoti komiti iyi iri kukurudzirawo kuti bhanga guru iri ringe richizobhadhara makambani anenge ahwhinha aya mukati memasvondo maviri sezviri pamutemo. Kurudziro yeMonetary Policy Committee iyi inouya panguva iyo makambani nevanhu vakawanda vari kuhwinha mari pamusika wemari yekunze uyu vari kunzi vari kunonoka kubhadharwa mari idzi zvekutotora masvondo anosvika mapfumbamwe, izvo zvinonzi zviri kukanganisa mafambisirwo emabhizimusi nemabasa. Asi mubvunzo mukuru uripo ndewekuti zvinokwanisika here kuti zviitike mukati memwedzi mumwechete uri kukurudzirwa, pachitariswa mari yacho inoda kubhadharwa, iyo inonzi inosvika mamiriyoni zana nemakumi manomwe nemashanu emadhora ekuAmerica? Mutungamiri wesangano rinomirira vezvitoro reConfederation of Zimbabwe Retailers, VaDenford Mutashu, vanoti itarisiro yevemabhizimusi kuti dai mari yavenenge vahwinha pamusika wemari yekunze uyu vachimbidze vaiwana kuitira kuti vaishandise ichine huremu. VaMutashu vanotiwo kunonoka kuwanikwa kwemari iyi nevemabhizimusi ndiko kuri kupfumbidza nzira yekuenda kune vanotengesa mari yekunze pamusika mutema, izvo zviri kuzokwidzawo zvakare mutengo wemari pamusika uyu. Izvi zvatsinhirwawo nemutungamiri weEmployers’ Confederation ofZimbabwe, VaIsrael Murefu, avo vanoti panofanirwa kuve nekugadzikana munyaya dzemutengo wemari yekunze kuitira kuti vemabhizimusi vakwanise kuronga remangwana. Nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara vanotiwo idanho rakanaka riri kukurudzirwa neMonetary Policy Committee, asi panofanirwa kuonekwa kuti chii chiri kukonzera dambudziko iri. Ko vanoona here kurudziro yekomiti iyi ichikwanisa kuzadziswa mukati memwedzi mumwechete? Doctor Chitambara vanoti zvinogona kunetsa kunze kwekunge pave kutozoshandiswa mari yakapiwa nyika neInetrnational Monetary Fund yemaSpecial Drawing Rights, kana kuti SDR kuti ibatsire kusimudzira musika wemari yekunze uyu. Muzvinabhizimusi, uye vari nhengo yeZanu PF, VaGilbert Muponda vanotsigira Doctor Chitambara vachitiwo mari yakapiwa nyika neIMF iyi inokwanisa chose kubatsira vemakambani kurerutsa dambudziko remari yekunze. Kunze kwekunge R-B-Z yakwanisa kugadzirisa dambudziko iri nekukasika, vakawanda vemabhizimusi vacharamba vachiita hukama nevanotengesa mari yekunze pamukoto, kunyange hazvo vachiitenga nemuripo uri pamusoro, izvowo zvinozoita kluti mitengo yezvinhu zvakawanda ikwire. No media source currently available  	https://www.voashona.com/a/zimbabwe-economy-reserve-bank-of-zimbabwe-foreign-currency-auction-mpc/6080532.html
health	Mumwe Mudzimai Osiya Murume neVana Achinochengeta Vabereki Vainge Vabatwa neCovid-19	Mumwe mudzimai akaratidza hushing muHarare apo akasiya vana nemurume achienda kunochengeta vabereki vake vainge vabatwa nechirwere cheCovid-19. Amai Constance Duchess Makoni, vanoti vakanogara kuKuwadzana 6 nevabereki vavo pamwe naambuya vavo, sezvo pakanga pasina munhu aikwanisa kuvachengeta panguva iyo zvinhu zvainge zvisina kumira zvakanaka muzvipatara. Amai Makoni, avo vakamboshanda semutori wenhau, vanoti mushure mekuona kuti vatatu aiva vainge vakabatwa nedzihwa rakasimba vakaronga kuvaendesa kuti vanovhenekwa kana vaine chirwere cheCovid-19, asi baba vavo vakaramba kuita izvi sezvo vaiita sevari nani. Asi vakazobatwa nehurwere zvakasimba. Vanoti vakaedza kuendesa vatatu ava kuzvipatara, asi hapana chipatara chakada kuvatora. Vakayedzawo kutsvaga kutsvaga vakoti vanochengeta varwere vachigara navo pamba pavo, asi pavaingoziva kuti hurwere uhwu hwaiva hweCovid 19 vaibva varamba . Mushure mekushaya vanhu vangabatsira vabereki vavo vanoti vakatora danho guru rokusiya murume wavo nevana kumba vachimocheneta vabereki vavo. Vanoti pavaichengeta vatatu ava, havana kurara kwemazuva matatu aitevedzana, vachiita zvose zvavaiudzwa kuti vape varwere ava, zvaisanganisira kufashaidza mvura yokunatira nezvimwe, uye ivo vachigara kugara vakageza maoko avo nguva dzose, ukuwo vakapfeka mamasiki nguva dzose. Amai Makoni vanoti mbuya vavo, avo vaiva nemakore makumi masere nerimwe ekuberekwa, vakazoshaya mushure memazuva manomwe, chinova chinhu chakavarwadza zvikuru. Vakambove gurukota rezvehutano kwemakore akawanda, Dr David Parirenyatwa, vanoti vanoyemura zvikuru hushingi hwaAmai Makoni vachiti vashoma vanhu vanokwanisa kuzvipira kubatsira varwere veCovid 19. Dr Parirenyatwa vanoti sezvo Covid 19 ichinyanya kubata mapapu, kunatira kunofanirwa kuitwa katatu pazuva kuitira kuti dzihwa rinobva kumhino, risadzike zvokunovhara tsinga dzinofamba nemweya unoenda kumapapu. Mutevedzeri wemukuru anoona nazvematenda asingatapuriranwe mubazi rezvehutano, Dr Justice Mudavanhu, vanoti vari kunyanya kufa pasi rose nechirwere ichi, vanhu vakwegura vane matenda eshuga nezvirwere zvemoyo. Dr Mudavanhu vanoti Covid 19 hairapike uye vakapa muenzaniso wezvinhu zvekutarisira kumunhu anenge abatwa nechirwere cheCovid 19 zvinenge kupisa muviri, chikosoro chakaoma nekutadza kufema zvakanaka. No media source currently available  	https://www.voashona.com/a/mumwe-mudzimai-osiya-murume-bevana-achinochengeta-vabereki-vainge-vabatwa-necovid-19/5742439.html
business	VaBhasikiti Voruma Nzeve VaMugabe Zviri Kuitwa naAmai Mahofa kuNuanetsi Ranch	Vaimbova gurukota rinoona nezvedunhu reMasvingo, VaKudakwashe Bhasikiti, vanoti vanyora tsamba kumutungamiri wenyika, VaRobert Mugabe, vachinyuyuta kuti vakatora chigaro chavo, Amai Shuvai Mahofa, vari kushanda nemumwe muzvinabhizimisi, VaBilly Rautenbach, kuti vabvise vanhu kuNuanetsi Ranch kuitira kuti VaRautenbach vatange bhizimisi rekugadzira mafuta enzimbe panzvimbo iyi. No media source currently available Amai Mahofa vakaudza Studio7 svondo rapera kuti mhuri zviuru makumi maviri dzichabviswa kuNuanetsi Ranch dzichiendeswa kumapurazi manomwe akatsvagwa nehurumende. Asi nzvimbo yakagariswa vanhu patsva iyi yagara iine mutauro nekuti kambani yeDevelopment Trust of Zimbabwe yakavambwa nevaive mutevedzeri wemutungamiri wenyika, mushakabvu Joshua Nkomo, avo vakatenga purazi iri. VaRautenbach vanonzi vakanyorerana pasi chibvumnirano chekushanda nekambani iyi mukuumba kambani ye Zimbabwe Bio Energy. Asi pange pachikandiranwa makobvu nematete pakati pekambani iyi nehurumende. Hatina kukwanisa kubata VaRautenbach sezvo munhu adaira nharembozha yavo ati vachazofona. Asi havana kuita izvi pataenda kumhepo. Amai Mahofa vati vange vari mumusangano. Asi mukuru we Development Trust of Zimbabwe, VaCharles Madonko, vanoti hurumende haineyi neminda iri pasi pekambani yavo, sezvo minda iyi yakatengwa kare. No media source currently available 	https://www.voashona.com/a/zimbabwe-zanu-mahofa-bhasikiti-mugabe-rautenbach/2733471.html
health	VanaChiremba Vari Kuramwa Mabasa Vanotadza Kuwirirana neHurumende	Hurumende ichimiririrwa nemapazi ezvehutano nemari neMuvhuro yakaita hurukuro navanachiremba vari kuramwa mabasa asi zvinonzi hapana kuwirirana zvapa kuti vanachiremba vati vacharamba vachiramwa mabasa. Mubati wehomwe musangano ravanachiremba reZimbabwe Hospital Doctors Association Dr Prince Butau vanoti kuramwa mabasa kuri kuenderera mberi sezvo pasina kuwirirana nehurumende pakugadzirisa zvichemo zvavo zvinosanganisa kushomeka kwemishonga, zvikwanisiro uye kusawedzerwa kwemari dzavanotambira. Hurumende, kuburikidza neboka reHealth Services Board, yavimbisa kuti mishonga ichawanikwa muzvipatara paine tarisiro yekuti zvicharerutsa dambudziko. Musangano uyu unonzi waudzwawo kuti hurumende iri kuwedzera mari inoita mamiriyoni gumi emadhora yekuti pakwanise kupinzwa vamwe vashandi vezvehutano mumapoka ane dambudziko rekushomeka kwevane hunyanzvi kutanga musi wa 01 Ndira 2019. Hurumende inonzi yakawanisawo mari inosvika mamiriyoni matanhatu emadhora, iyo inonzi yakanga yasara pamari yehomwe yeHealth Workers Vehicle Loan Scheme, yekuti vashandi vezvehutano vakwereteswe mari yekutenga dzimotokari vasingazobhadhariswa mitero yekupinza motokari idzi munyika kubva musi wa 01 Ndira 2019 zvakare. Zvinonziwo hurumende yakaisa hurongwa hwekuti vanachiremba nevamwe vashandi vakamisirwa mihoro yavo yemuna Zvita 2018 vakwanise kuwaniswa mihoro yemuna Ndira 2019 kana vakanyorera kumapoka avanoshandira. No media source currently available  	https://www.voashona.com/a/zimbabwe-health-sector-doctors-strike-buta/4723409.html
business	Mugodhi weEldorado Wopedza Vanhu Uchidhirika	Vanhu vanokorokoza goridhe vanosvika vana vakafa vanhu vakawanda vakakuvara mumavhiki maviri apera panzvimbo yakatorwa nenhengo dzevechidiki dzeZanu PF kumugodhi weEldorado pedyo neChinhoyi. Mumwe mutumbi wevakafa ava, VaSelestino Sibanda, avo vanga vane makore makumi maviri nemapfumbamwe vachibva kuKadoma, uchiri mumba inochengeterwa vafi pachipatara chikuru chemuChinhoyi. Mumwe mutumbi waVaJabulani Ndlovu wakatorwa neChishanu svondo rakapera. Vamwe vanhu vakawanda vanonzi vari kuwirwa nematombo vachibva vafira mumugodhi apo vanenge vachikorokoza. Mukuru pamugodhi weEldorado apo pari kufira vanhu, VaGerald Sairon, vanoti kunyange hazvo nzvimbo iri kufira vanhu iri yavo, yakatorwa nechisimba nenhengo dzeZanu PF idzo dziri kupinza vanhu basa rekukorokoza vachizopedzisira vafira mumugodhi. VaSairon vanoti vakaedza kuvabvisa asi vakatadza ndokuudza mapurisa ayo akavatadzawo sezvo vakuru vakuru muZanu PF vari kunzi vari kuudza mapurisa kuti asasunge nhengo dzavo. Masvondo maviri apera munyori wezvemabasa muZanu PF, VaIgnatius Chombo, vanonzi vakaudza nhengo dzechidiki kuti dzikorokoze goridhe vasingasungwe nemapurisa. Asi hatina kunzwa divi raVaChombo, avo vanova gurukota rezvemukati menyika, iro rine bazi remapurisa pasi paro. VaSairon vanoti vane nhoroondo yevanhu vana vakafira mumugodhi nevakawanda vakakuvara. VaSaironi vanoti vari kukurudzira mapurisa kuti vasunge nekumisa makorokoza kuti vasapinde pasi vachichera goridhe. Asi mukuru anoona nezvekuchengetedzwa kwemugodhi, VaFredy Mbwedza, vanoti pakapinda vechidiki veZanu PF kuchera goridhe pamugodhi wavo vakarohwa zvakaipisisa asi mapurisa hapana matanho avakatora. Kunyange vanhu vari kufa vakawanda, makorokoza anoti vacharamba vachikorokoza vachiti vari kufa nguva yavo inenge yakwana. Mazvikokota wezvekucherwa kwezviwanikwa zvepasi, VaGeorge Mugani, vanoti nzara munyika ndiyo iri kupa kuti vanhu vaise hupenyu hwavo parumananzombe. VaMugani vanoti kucherwa kwezviwanikwa kunofanirwa kuitwa zviri pamutemo pachicherechedzwa kuti nzvimbo iri kucherwa haina njodzi here kune vanenge vachichera. Mugodhi weEldorado wakaiswa mumaoko egweta, Va Jonathan Samkange, nematare edzimhoswa mushure mukunetsana kwezvizvarwa zvekuChina VaChen Shaoliang nemwanasikana wavo Chen Xiandong nekune rumwe rutivi VaZhou Haixi izvo zvairwisana kuti muridzi wemugodhi ndiyani. Mushure mekunetsana nekutyisidzirana kwanga koitika mukutongwa kwenyaya iyi, mutongi wedare, VaNever Katiyo, vakazvibvisa panyaya iyi. Pari zvino matare edzimhosva haasati apa mumwe mutongi kuti atonge nyaya yekuti mugodhi uyu ndewani pakati pezvizvarwa zvekuChina izvi. 	https://www.voashona.com/a/zimbabwe-illegal-miners-dies-in-mine-in-mashonaland-west/3901955.html
politics	VaMahachi Voendesa VaKasukuwere naVaManyenyeni kuMatare	Vaimbova mabharani mukuru kana kuti town clerk muguta reHarare VaTendai Mahachi neChipiri vakakwidza kudare repamusoro reHigh Court gurukota rinoona nezve kutongwa kwematunhu VaSaviour Kasukuwere uye meya weHarare VaBernard Manyenyeni vachiti vainge vavadzinga basa zvisiri pamutemo. Kumapepa avakatura kumatare, VaMahachi vanoti vakangodzingwa basa nemakanzura emuHarare vasina kunge vaendesa nyaya yavo kubhodhi rebazi rinoona nezvekutongwa kwematunhu. VaMahachi vanotiwo havasi kuda kuti VaManyenyeni vadzikise mari yavari kutambira iyo inonzi inogona kusvika zviuru makumi maviri nemasere memadhora. Makanzura emuHarare akavhota mukupera kwemwedzi wapera kuti vadzinge VaMahachi basa vachivapomera mhosva yekuzvidza kanzuru nekuramba kuipa magwaro akakosha ane chekuita kuti vaihora mari yakawanda zvakadii uye vachinzi vaikanganisa zvakanyanya kuvandudzwa kwemabasa mukanzuru. Asi VaMahachi vanoti zvose izvi ndezve mugotsi matsuro vachiti vari kuzorwa mafuta enguruve yavasina kudya.	https://www.voashona.com/a/2952831.html
politics	Vaimbove Mutungamiri weAmerica, VaGoerge H. W. Bush Vanoshaya	"Vakave mutungamiri weAmerica wechimakumi mana nemumwe, VaGeorge H.W. Bush vakashaya neChishanu vave nemakore makumi mapfumbamwe nemana ekuberekwa. VaBush, avo vakasarudzwa kuve mutungamiri wenyika muna 1988 mushure mekuve mutevedzeri wevaive mutungamiri wenyika iyi VaRonald Reagan kwematemu maviri, vakashayira kumba kwavo kuHouston mudunhu reTexas. Kushaya kwaVaBush kunouya mwedzi minomwe mushure mekushaya kwemudzimai wavo, Amai Barbara Bush, avo vakashaya muna kubvumbi gore rino. Rufu rwavo rwunonzi rwakaziviswa nemwanakomana wavo, VaGeorge W. Bush, avo vakambovewo mutungamiri weAmerica. Vanoongorora zvematongerwo enyika vari nhengo yeZanu PF muAmerica, VaFrenk Guni vanoti America nepasi rose zvarasikirwa zvikuru nekushaya kwaVabush uku, sezvo vanga vari denhe reruzivo. “Munhu akanga ari gamba muno muAmerica, nekuti vachiri mudiki vaibhururutsa ndege dzehondo, vakambopfurwa kuPacific uko vakadonha asi vakararama imomo. ""Vakaitawo mutevedzeri wemutungamiri wenyika kuno uku naVaReagan vakazosarudzwa vakatonga. Hutonga hwavo hwakaita hupfupi zvahwo asi hwakanga huchifarirwa nemaAmericans.” Asi VaGuni vanoti kunyange hazvo VaBush vaidiwa nevanhu, pane pano nepapo pavanoshorwawo panosanganisira hondo yeku Iraq yekutanga ya1991. “Zvinonyanya kushorwa panaVaGeorge Bush inyaya yekutumira mauto kunopamba kana ku invader Panama. Asi takadzokera kumashure muhutongi hwavo, semunhu akatonga kwenguva pfupi, vazhinji vakanga vaine chiremekedzo navo chaizvo,” VaGuni vanowedzera. VaBush vakarwa muhondo yepasi rose yechipiri vari mutyairi wendege dzehondo. Chakakonzera kushaya kwavo hachina kunge chaziviswa. No media source currently available "	https://www.voashona.com/a/america-president-george-bush-dies/4682772.html
politics	VaChamisa Voshuvira Zimbabwe Zuva Rakanaka Ichicherechedza Kusvitsa Makore Makumi Mana Ichizvitonga	Mutungamiri weMDC, Va Nelson Chamisa, vatumira mashoko avo kuruzhinji rwevanhu vemuZimbabwe vachivakorokotedza pakusvika kwaita Zimbabwe makore makumi mana yawana kuzvitonga. VaChamisa vati vari kuziva kushupika kuri kuita veruzhinji munyika panguva iyo nyika yakatarisana nedambudziko rechirwere Coronavirus, uye vachimanikidzwa kugara mudzimba senzira yekudzivirira kupararira kwechirwere ichi, icho chabata vanhu makumi maviri nevana muZimbabwe, uye kuuraya vanhu vatatu. Chirwere ichi chabata vanhu vanodarika mamiriyoni maviri nemazana maviri nemakumi mapfumbamwe ezviuru, uye kuuraya vanhu vanodarika zviuru zana nemakumi mashanu nezvinomwe. VaChamisa vati zvakakosha kuti nyika itarise kwayakabva, uye zvakaitika mumakore makumi mana apfuura, senzira yekuvaka hwaro hweremangwana renyika. Vati mumakore apfuura aya, pane zvakawanda zvakaitwa munyaya dzekugadzirisa zvaikanganiswa. Asi vati zvinhu zvinosuwisa kuti nyika yakaona kupondwa kwevanhu vanodarika makumi maviri ezviuru kumatunhu e Matabeleland ne Midlands, munguva yeGukurahundi. VaChamisa vatiwo vanhu vakawanda vakatyorerwa kodzero dzavo munguva yeMurambatsvina, uye musarudzo dzakaitwa muna 2008, idzo dzakaona ropa revanhu vakawanda richideurwa. VaChamisa varatidzawo kushushikana nehuori hwavati huri kuitika munyika, uhwo vati huri kuparadza hupfumi hwenyika. VaChamisa vati shuviro yavo ndeyekuti muZimbabwe muve nepfungwa yakanangana nekusimudzira hupenyu hwemunhu wese, muve nesarudzo dzinoitwa zvisina kupikisana mukati. VaChamisa vatora mukana uyu kuenzanisa kukosha kwemakore makumi mana nezviri mubhaibheri zvinobata makore mana akaitika akaratidza kusimuka kwevana veIsrael mushure mekushupika kwemakore akawanda vari kunze kwenzvimbo yavo yechipikirwa kwemakore makumi mana. Bhaibheri rinoratidza kuti chinangwa chaMwari chaive chekuti vana veIsrael vatore nyika yavo yavakanga vavimbiswa mukati memazuva, asi izvi zvinonzi zvakazotora makore makumi mana kuti zviitike. Mutungamiri veMDC vatiwo zvisineyi nematambudziko akatarisina neveruzhinji panguva ino, vanoshuvira zororo rakanaka renyika vanhu vachicherechedza kusvika kwavaita makore makumi mana nyika yawana kuzvitonga muna 1980. No media source currently available 	https://www.voashona.com/a/mdc-president-chamisa-sents-message-of-hope-to-zimbabwe-as-it-observes-40th-annivesary/5378041.html
politics	VaChamisa Vovimbisa Huchi neMukaka Kana Vakasarudzwa seMutungamiri weNyika	Mutungamiri we MDC Alliance, VaNelson Chamisa, vavimbisa vanhu veku Hwedza kuMashonaland East kuti kana vakasarudzwa semutungamiri wenyika, vachasimudzira dunhu reHwedza kuitira kuti vagari vemudunhu iri vasatambudzike sezvavari kuita pari zvino. Vachitaura kuvanhu vakawanda vaungana kumaruwa ekuHwedza, VaChamisa vatora mukana uyu kutenda mutungamiri wenyika, Va Emmerson Mnangagwa, pamwe nemutevedzeri wavo, Va Constantino Chiwenga, nebasa guru ravakaita mukurwira rusununguko rwenyika. Asi VaChamisa vaudza vaviri ava kuti vachisiira matomu kune vechidiki vanokwanisa kugadzirisa hupfumi hwenyika. VaChamisa vaudzawo vagari vekuHwedza kuti hurumende yavo ichagadzirisa nyaya dzemari kuitira kuti munyika musashandiswe ma bond notes. VaChamisa, avo vanogara vakataura nyaya yemigwagwa vachiti ichagadzirwa kuita kunge spaghetti, vatiwo vachasimbaradza nyaya dzekurima kumaruwa kuitira kuti vanhu vave nehupenyu hwakanaka. Vati hurumende yavo ichawanisa varimi vese matarakita kuitira kuti vasashandise mombe pakurima. VaChamisa, avo vari pamakakatanwa nemutungamiri9 weimwe MDC-T, Muzvare Thokozani Khupe, panyaya yekuti ndiyani chaiye mutungamiri weMDC-T zvichitevera kushaya kwevaimbove mutungamiri weMDC, Va Morgan Tsvangirai muna Kukadzi gore rino, vatora mukana wemusangano wekuHwedza uyu kuudza madzimai kuti hurumende yavo ichasimudzira hupenyu hwevanhukadzi sezvo vari musimboti wenyika. VaChamisa vapedza kutaura vachivimbisa vanhu vekuHwedza kuti hurumende yavo ichagadzirisa zvipatara nemakiriniki kuitira kuti vanhu varapwe nyore. Dunhu reMashonaland East rinoziivakanwa zvikuru nekuvhotera Zanu PF munguva dzesarudzo. Musarudzo yemutungamiri yakaitwa muna 2013, VaRobert Mugabe veZanu PF vakawana mavhoti 320,719, ukuwo VaMorgan Tsvangirai veMDC vakawana mavhoti 90,165. Nyanzvi munyaya dzematongerwo enyika dzinoti MDC Alliance inofanirwa kushanda zvakasimba kuti ikunde VaMnangagwa veZanu PF musarudzo yemutungamiri wenyika. No media source currently available 	https://www.voashona.com/a/mdc-alliance-leader-ptromises-rural-hwedza-suppoorters-milk-and-cheese-when-elected-president/4420802.html
politics	Mhirizhonga Yoenderera Mberi Apo Nyika Yogadzirira Sarudzo	Mapato anopikisa nemamwe masangano akazvimirira oga anoti mhirizhonga munyaya dzezvematongerwo enyika iri kuwedzera zvakanyanya. Vanopikikisa vanoti vari kurohwa kana kutyisidzirwa nenhengo dzeZanu-PF asi mapurisa achiramba kusunga vanenge vapara mhosva. KuChitungwiza svondo rapera nhengo dzeMDC inotungamirwa naVaMorgan Tsvangirai dzaifamba dzichikurudzira vanhu kuti vavhote dzakarohwa zvakaipisia asi dzikaguma dzasungwa. Masabhuku kune dzimwe nzvimbo anonzi ari kutyisidzirawo vanhu achitora nhamba dzemapepa avanenge vapihwa apo vanenge vanyoresa kuvhota vachiti vachazozivikanwa kuti vavhotera papi. Vatori venhau nenhengo dzemasangano akazvimirira ago vanotiwo vari kurohwa nekushungurudzwawo. Sachigaro weZimbabwe Electoral Commission, Amai Rita Makarau, vanoti vakapihwa mazita evamwe vanhu vanonzi vari kutyisidzira vanhu uye vakaaendesa kumapazi akasiyana siyana ehurumende kuti nyaya dzacho dziongororwe. VaJason Zhuwawo vanotungamira Zanu-PF Team Live iyo inoona nezvekuburitswa kwemashoko pamadendemutande akaita seFacebook vanoti vanhu veMDC-T ndivo vari kukonzera mhirizhonga nekusvokosva veZanu PF. Asi munyori musangano reMDC Youth Assembly mudunhu reHarare, VaDenford Ngadziore, vanoti Zanu-PF ine nhoroondo yekushungurudza vechidiki. No media source currently available  	https://www.voashona.com/a/zimbabwe-matongerwo-enyika/4087596.html
politics	MDC Alliance Inoti Yasvitsa kuZec Nyunyuto Dzakabva Mumatunhu Akawanda	MDC Alliance inoti yaunganidza magwaro enyunyuto, ayo akasainwa nevanhu vanodarika mazana matatu ezviuru, vachiratidza kusafara kwavo nekudomwa kwemazita evanhu vachatora zvigaro gumi nezvishanu zvemu National Assembly pamwe nemudare reSenate, kwakaitwa neMDC-T. Izvi zvinotevera kudzingwa kwakaitwa nhengo dzeMDC Alliance mumatare aya, neMDC-T. Sachigaro veZimbabwe Electoral Commission, Justice Priscilla Chigumba, vakazivisa zviri pamutemo mazita evanhu vakadomwa neMDC-T, vakati vanoda kupikisa izvi, vane kodzero yekunyorera komisheni yavo mukati menguva yakatarwa nemutemo.  Asi munyori mukuru weMDC Alliance, Va Chalton Hwende, vanoti Zimbabwe Electoral Commission haitevedzeri mitemo yenyika, asi kuti inotevedzera zvido zveZanu PF. VaHwende vanoti dai Zimbabwe Electoral Commission yaitevedza mitemo ingadai yakadoma mutungamiri wavo, VaNelson Chamisa, semunhu akakunda musarudzo yemutungamiri wenyika muna 2018. Zimbabwe Electoral Commission yakazivisa kuti mutungamiri weZanu PF, VaEmmerson Mnangagwa, ndivo vakanga vakunda musarudzo yemutungamiri wenyika, izvo zvakapikiswa neMDC Alliance mudare reConstitutional Court. Asi dare iri rakapa mutongo wekuti zvakataurwa neZimbabwe Electoral Commission ndizvo raimira nazvo, izvo zvakzopa kuti VaMnangagwa vatoreswe mhiko yekutungamira nyika. Asi MDC Alliance haina kugutsikana nemutongo uyu, uye kusvika pari zvino, inoti haitambiri VaMnangagwa semutungamiri wenyika, ichiti VaChamisa ndivo vakakunda musarudzo iyi. VaHwende, avo vanove mumwe wenhengo dzeMDC Alliance dzakatanga kudzingwa mudare neMDC-T iri kufanotungamirwa naMuzvare Thokozani Khupe, vanoti zviri pachena kuti vanhu vakaburitsa zvido zvavo nekusaina magwaro enyunyuto dzavo ayo vakaendesa kumahofisi eZimbabwe Electoral Commission munyika yose.  VaHwende vanoti hazviite kuti vanhu vamirirwe nemunhu akakundwa musarudzo sezviri kuda kuitwa neMDC-T. Asi munyori mukuru weMDC-T, VaDouglas Mwonzora, vanoti bato rakadzinga munhu muparamende, ndiro rine masimba ekudoma munhu anotsiva akadzingwa wacho pakatariswa mitemo yeProportional Representation pamwe nemadomerwo enhengo dzedare reSenate.  Studio7 haina kukwanisa kunzwa kumukuru anoona nezvesarudzo munyika yose, VaUtloile Silaigwana, kana vange vatambira magwaro enyunyuto dzakaitwa neMDC Alliance pamwe nevanhuwo vari mumatunhu ane vanhu vakadomwa neMDC-T. Nharembozha yaVaSilaigwana yanga ichinetsa kubata. Asi Justice Chigumba vaudza Studio7 parunhare kuti vanga vasati vasumwa nyaya iyi naVaSilaigwana sezvo vasingashande kumahofisi munguva dzose kunze kwekunge kana munyika muine sarudzo dzose dzemakanzura, nhengo dzeparamende nemutungamiri mwenyika, kana kuti harmonized elections. Asi Justice Chigumba vati vanoshanda vachitevedza mitemo, uye hapana mutongo wedare unovarambidza kuenderera mberi nehurongwa hwavo hwema nominations sezvo vari kuita basa ravo zviri pamutemo. Justice Chigumba, avo vanove zvakare mutongi wematare epamusoro, vati vanozviziva kuti kune vanopikisa vakawanda vari kuvapomera mhosva yekushanda vakarerekera divi rimwe chete, vakati mashoko akadai anobva kuvanhu vasingazive mashandiro ekomisheni yavo. Justice Chigumba vati zvakosha kuti vemapato ezvematongerwo enyika vazive zvinoreva nezvinodiwa nemitemo yesarudzo vasati vatanga kutaura zvinozvidza mashandiro ekomisheni yavo. VaHwende vati vachamirira kuona danho richatorwa neZimbabwe Electoral Commission, vozogara pasi vachironga kuti vofambira seyi mberi. No media source currently available 	https://www.voashona.com/a/mdc-alliance-says-over-300000-petitions-lodged-with-zimbabwe-electoral-commission/5572224.html
business	IMF Inoti Haisi Kuzokweretesa Zimbabwe Imwe Mari Kudzamara Yabhadhara Zvimwe Zvikwereti	Bhanga guru rinokweretesa mari nyika dzepasi rino reInternational Monetary Fund kana kuti IMF rinoti harisi kuzokweretesa Zimbabwe mari sezvo iine zvikwereti zvakawanda kunze zvairi kukundikana kubhadhara. Zimbabwe ine chikwereti chinosvika mabhiriyoni gumi emadhora ekuAmerica chairi kutadza kubhadhara kuWorld Bank, African Development Bank, European Investment Bank neParis Club. IMF yakatura mashoko aya kuvatori venhau nemusi weChipiri mushure mekupedza mwedzi ichiongorora mamiriro akaita zvinhu munyika munyaya dzezvehupfumi. Izvi zvakaitwa kuburikidza nemadandemutande nenyaya yechirwere cheCovid-19. IMF inoti kuti Zimbabwe, yave nemakore makumi isina kukwereteswa mari nebhanga iri ikwereteswe mari, inofanira kubhadhara zvikwereti kana kutenderana nevayakakwereta kuti yobhadhara sei chikwereti ichi. IMF. Kunyangwe hazvo Zimbabwe yakakanganiswa zvakanyanya nechirwere cheCovid-19 sedzimwe nyika. IMF inoti inotarisira kuti hupfumi huchakwira nezvikamu zvitanhatu kubva muzana gore rino. Nyanzvi munyaya dzezvehupfumi, VaVictor Bhoroma, vaudza Studio 7 kuti zvakakosha kuti Zimbabwe igadzirise zvimwe zviri kukurudzirwa neIMF kuitira kuti isimudzire hupfumi hwenyika. No media source currently available 	https://www.voashona.com/a/imf-inoti-haisi-kuzokweretesa-zimbabwe-imwe-mari-kusvika-yabhadhara-zvimwe-zvikwereti/6316651.html
health	Dzidziso Pamusoro peCOVID-19 Kune Vachadzidzisa Veruzhinji Yotambirwa neMufaro	Bazi rezvehutano neMuvhuro rakazivisa kuti huwandu hwevanhu vafa nechirwere cheCovid-19 hwakanga hwasvika pazana nemakumi matatu nevashanu kana kuti 135, kuchitiwo vabatwa nechirwere ichi munyika yose vasvika pazviuru zvishanu nemazana matatu ane vasere kana kuti 5 308. Bazi iri rakati vanhu vakanga vapora kubva kuchirwere ichi kusvika neMuvhuro vakanga vasvika pazviuru zvitatu nemazana masere ane makumi mana nevasere kana kuti 3 848, izvo zvakasiya vanhu chiuru nemazana matatu nemakumi maviri nevashanu kana kuti 1 325 vari ivo vachine chirwere ichi munyika yose. Mukuedza kudzivirira kupararira kwechirwere ichi munyika, bazi rezvehutano rakabatana nesangano reUnited Nations Population Fund (UNFPA) riri kupa zvidzidzo kuvanhu vachazonodzidzisawo vamwe pamusoro pemabatirwo anofanirwa kuitwa Covid-19 uye kuti chirwere ichi chingadzivirirwa sei kuti chisapararira. Zvidzidzo izvi zviri kuitirwa kuDomboshawa, uye vari kupinda muzvidzidzo izvi vanozotarisirwa kunodzidzisawo vamwe vari mune zvehutano mumapoka avo, avo vanozodzidzisawo vamwe munharaunda dzavagere. Bazi iri razivisa kuburikidza neTiwtter kuti vapinda muzvidzidzo izvi vanhu vabva kubazi rezvehutano, kumapurisa nemauto, uyewo vamwe vabva kumasangano akazvimirira. Mukuru wesangano reCommunity Working Group on Health, VaItai Rusike, vanoti hurongwa hwekudzidzisa vadzidzisi uhwu hwakakosha zvikuru sezvo huchizobatsira kuti dzidziso pamusoro pechirwere ichi izokwanisa kupararira nenyika yose. VaRusike vakurudzirawo kuti dzidziso pamusoro pechirwere cheCovid-19 iwandire pamwe nekupararira kunzvimbo dzinogara veruzhinji pamwe nekumaruwa, uko vanoti veruzhinji vanenge vari kuratidza kuti havasi kuteerera kurudziro dzebazi rezvehutano pamwe neWorld Health Organisation dzekuti vazvivhare miromo nemhino, kugeza maoko, pamwe nekusiya mukaha pakati pavo nevamwe. No media source currently available Zvichakadaro, Johns Hopkins University Hospital yemuno muAmerica, iyo iri kuongorora chirwere ichi inoti pasi rose vanhu vanodarika mamiriyoni makumi maviri neimwe nezviuru mazana mapfumbamwe negumi nezvisere, kana kuti 21 918 000 vabatwa nechirwere ichi, icho chaurayawo vanhu vanodarika zviuru mazana manomwe nemakumi manomwe nezvina nemazana manomwe, kana kuti 774, 700. America ndiyo ichiri pamusoro pahuwandu hwevanhu vabatwa neCovid-19, avo vadarika mamiriyoni mashanu nezviuru mazana mana nemakumi mana nezvina, kana kuti 5, 444, 000 Vanhu vafa muAmerica vadarika zviuru zana nemakumi manomwe, kana kuti 170, 000. MuAfrica vanhu vanodarika miriyoni nezviuru zana nemakumi maviri nezvisere, kana kuti 1,128 000, vabatwa nechirwere ichi, kuchitiwo vashaya vadarika zviuru makumi maviri nezvishanu nemazana masere, kana kuti 25, 800. Vanhu vapona kubva kuchirwere ichi vadarika zviuru mazana masere nemakumi mana nezvitanhatu, kana kuti 846, 000. South Africa ndiyo iri pamusoro muAfrica iine vanhu vanodarika mazana mashanu nemakumi mapfumbamwe ezviuru, kana kuti 590, 000 vabatwa nacho. Vanhu vafa nechiwere ichi muSoiuth Africa vadarika zviuru gumi nechimwe nemazana mapfumbamwe kana kuti 11, 900.	https://www.voashona.com/a/zimbabwe-covid-19-ministry-of-health-unpfa-training-of-trainers-itai-rusike/5548069.html
business	Zimbabwe Yotarisira Kuwana Mari Yakawanda Kubva kuZvicherwa Gore Rino	Zimbabwe iri kutarisirwa gore rino kuwana mari inosvika bhiriyoni imwe chete nezviuru mazana manomwe nemasere zvemadhora kubva pabhiriyoni imwe chete nezviuru mazana mashanu emadharora akawanikwa gore rapera. Izvi zvakabuda pamusangano wemazuva maviri wezvezvicherwa wakatanga kuMiekles Hotel muHarare nemusi weChipiri. Musangano uyu uri kukokerwa nekambani yekuLondon yeMining Report yakabatana neChamber of Mines Zimbabwe nebazi rezvezviwanikwa. Vakafanobata chigaro chemukuru wekambani yeMinerals Marketing Corporation of Zimbabwe, VaMasimba Chandavengerwa, vaudza Studio7 kuti vane tarisiro yakadai sezvo Zimbabwe iri kusimukira munyaya dzekuchera zvicherwa zvikuru koromo negoridhe. Nyanzvi munyaya dzezvehupfumi vachitungamira sangano reLabour and Economic Development Research Institute, Doctor Godfrey Kanyenze, vanoti havasi kushamisika nekuwedzera kwemari iyi sezvo mari yezvicherwa yati wedzerei pamusika wemari. Vamwe vakuru muhurumende nedzimwe nyanzvi munyaya dzezvehupfumi vanoti nyaya yekurerutsira vanoda kutanga mabhizimisi yakaunzwa nehurumende yaVaEmmerson Mnangagwa ndiyo iri kupawo kuti vekunze vakawanda vade kutanga mabhizimisi munyika uye kuva nechivimbo neZimbabwe zvapa kuti mitengo yezvicherwa iti kwirei. Asi mutungamiri webato rinopikisa rePeople's Democratic Party uye vaimbova gurukota rezvehupfumi muhurumende yemubatanidzwa, VaTendai Biti, vanoti kukwira kwemari yezvicherwa hakunei nezviri kuitwa naVaMnangagwa. Vanoti mitengo iri kungokwira pamisika yekunze chete. VaBiti vanoti: “Kana zviri zvemangoda kangwanayi nekuti vanhu ava vanoba.” Pange pachitarisirwa kuuya vanhu kubva kunyika makumi maviri uye vanhu mazana matatu kubva munyika nekunze. Zimbabwe ndiyo ine koromo yakawanda kudarika nyika dzose dzepasi rino uye iri pachidanho chechipiri paplatinum. Nyanzvi munyaya dzehupfumi dzinoti hupfumi hwenyika hukabatwa zvakanaka hunokwanisa kumutsiridzwa nezviwanikwa uye kurima. No media source currently available  	https://www.voashona.com/a/zimbabwe-expects-to-earn-more-revenue-from-minerals-sales/4272800.html
politics	Hutongi hwaVaMugabe Hwokonzeresa Kukundwa kwaVaMzembi?	Kukundwa kwegurukota rezvekushanyirwa kwenyika, VaWalter Mzembi, musarudzo yemunyori mukuru weUnited Nations World Tourism Organisation (UNWTO), naVaZurab Polilakashvilli vekuGeorgia, kunoratidza kuti Zimbabwe ichine dambudziko rekuti izvichenese pamberi pevakawanda pasi rose. Munyori wezvekushanya nekushanyirwa muMDC inotungamirwa naVaMorgan Tsvangirai, Amai Sithembile Mlotshwa, vanoti Zimbabwe, iyo iri pasi pehutongi hwaVaMugabe, hayaigona kukunda musarudzo iyi sezvo iine nhoroondo yakaipa munyaya dzekodzero dzevanhu. Amai Mlotshwa vanoti kuti Zimbabwe ibudirire kuwana zvigaro zviri mumapazi emubatanidzwa wenyika, hurumende inofanirwa kutanga yagadzirisa kutyorwa kwekodzero dzevanhu munyika pamwe nekuchengetedzwa kwemutemo yenyika. Amaia Mlotshwa vanoti izvi ndizvo zvinotariswa nenyika dzakawanda kana yasvika nguva yekusarudza munhu kuti atungamire mapazi emu United Nations. Asi mudzidzi munyaya dzekushanyirwa kwenyika, VaAldrian Mangisi, vanoti kukundwa kwaVaMzembi kwavarwadza zvikuru. VaMangisi vanotiwo kunyange VaMzembi vakundwa, vanga vashanda zvikuru sezvo vakundwa nemavhoti matatu chete. Kunyange hazvo vanhu vaine muonero wakasiyana, dzimwe nyanzvi dzinoti kana dai VaMzembi vakakunda musarudzo iyi, hapana chinganzi chaiwana nyika kunze kwekungoti Zimbabwe inenge iine munhu wayo ari pachigaro chepamusoro, asi pasina pundutso yazvinopa kunyika. Studio7 haina kukwanisa kunzwa kuna VaMzembi kuti vanotambira seyi kukundwa kwavo. Sarudzo yemunyori wesangano iri yakaitirwa kuSpain uko VaMzembi vakundwa nemavhoti matatu chete. No media source currently available 	https://www.voashona.com/a/zimbabwe-mzembi-loses-unwto-big-post/3849891.html
health	Vanachiremba Vanoti Mamasiki Ashandiswa Asabatwabatwa Kunze Kwekuarasa	Zvichitevera kutaurwa pachena kwekuti vamwe vanhu vari kunhonga zvinoshandiswa kuvhara mhuno nemiromo, mamasiki, (face masks) anoshandiswa nevanhu mukudzivirira chirwere che coronavirus, bazi rehurumende rinoona nezvehutano rakurudzira vanhu paTwitter paro kuti vanhu vachekecheke mamasiki avashandisa vasati vaarasa kuitira kuti vamwe vanhu vasaanhonga vachiawacha kuti vazoatengesa zvekare. Izvi zvinotevera mashoko ekuti vamwe vanhu varikufamba vachinhonga mamasiki akasviba awa, vachiawacha vachizoatengesera kuvanhu zvekare. PaTweeter pavo, bazi rehurumende rinoona nezvehutano rinokurudzira vanhu kuti vatore mamasiki avo avashandisa vachiachekacheka vasati vamarasa kudzivirira kuti vamwe vanhu vasazoanonga vachiatengesa zvekare. Asi vamwe vanachiremba vanoti bazi rehurumende rezvehutano ririkukurudzira vanhu kuita zvinovapinza munjodzi dzehutano, vachiti mamasiki ashandiswa anenge ave tsvina isingafanirwi kubatwa asi inofanirwa kuraswa isina kubatwa nemaoko kunyange nemuridzi wayo. Dr Simbiso Ranga, vanoshanda mudunhu reNorth Carolina, muAmerica, vanoti kana ‘face mask” yashandiswa, haifanirwi kubwatwa kunze nemuridziwayo asi achiibata zvakanaka uye akachenjera paanoirasa nekuti ndiyo yakabata nekutakura hutachiona hwese hwange huchida kupinda mumuviri wake. Dr Ranga vati kana iri masiki yako unogona kuibata zvakanaka, pakuiwacha nepakuiwomesa kuti ugoishandisa zvekare, iwe muridzi wayo. No media source currently available  	https://www.voashona.com/a/zimbabwe-ministry-of-health-criticised-for-urging-people-to-handle-cut-up-used-face-masks/5411243.html
politics	Veruzhinji Votarisisa Mazuva Zana VaMnangagwa Vatora Mhiko	Hurukuro yakaitwa neStudio 7 yakabatana neMedia Centre muHarare neChitatu yekutarisisa mazuva zana mutungamiri wenyika VaEmmerson Mnangagwa vatora mhiko yekutungamira nyika, yakaratidza kuti veruzhinji vane maonero akasiyanasiyana, vamwe vachiti pane shanduko asi vamwe vachiti hapana chati chaonekwa. Vanoongorora zvematongerwo enyika vakarerekera kubato reMDC, uye vari mutungamiri wePTUZ, Doctor Takavafira Zhou, vanoti vaitarisira kuti hurumende itsva iyi ivandudze zvinhu mukati memazuva zana aya asi kusvika pari zvino hapana chayati yaita. Doctor Zhou vanoti tarisiro yeveruzhinji yakanga iri yekuona kuti zvinhu munyaya dzezvehupfumi zvagadzirisika here kuburikidza nekuwanisa vanhu mari, kubviswa kwema bond note, uyewo kuti mune zvematongerwo enyika mave neshanduko kubva kuhurumende yaivepo. Asi vanoongorora zvematongerwo enyika vakarerekera kuZanu PF, VaGadzira Chirumhanzu vanoti shanduko yavepo huru kwazvo zvikuru mune zveupfumi nezvematongerwo enyika. VaChirumhanzu vanoti vana veZimbabwe vakawana rusununguko rwekuita madiro aJojina, uyewo nyaya dzemari dziri kugadziriswa, sezvaonekwa nebhajeti raturwa negurukota rezvemari, Muzvinafundo Mthuli Ncube. Asi Doctor Zhou vanoti hapana chikuru chekupemberera bhajeti raVaNcube sezvo matambudziko mune zveupfumi agara aripo atowedzerwa nemitero yavaisa muzvinhu zvinobatsira varombo. No media source currently available 	https://www.voashona.com/a/zimbabwe-political-panel-100-days/4669559.html
health	Vakarwira Rusununguko Vokurudzirwa Kurapwa Pfungwa	"Apo nyika iri kugadzirira kupemberera kusvitsa makore makumi matatau neshanu nyika yawana kuzvitonga neMugovera, imwe nyanzvi yezvirwere zvepfungwa inoti pane vamwe vanhu vakawanda vakarwira rusununguko vasina kuwana rubatsiro rwekuvhenekwa pfungwa dzavo kuti vaonekwe kana vaine zvirwere zvinosaririra mupfungwa mushure mehondo kana tsaona. Nyanzvi yezvirwere zvepfungwa mubazi rezvehutano, Dr Sekayi Nyiwatiwa, vanoti dambudziko rezvirwere zvepfungwa zvinokonzerwa nezvakasangana nemunhu muhondo kana kuti mutsaona, Post Traumatic Stress Disaorder, PTSD, zviri kuwanda munyika. Dr Nyiwatiwa, avo vanoshanda kuchipatara che Parirenyatwa kubazi rezvepfungwa, vanoti zvirwere izvi zvinowanikwa muvanhu vakasiyana siyana kusanganisira vamwe vaive varwiri vehondo yerusununguko. Dr Nyiwatiwa vanoti asi vazhinji vevanhu ava havazivi kuti vanofanirwa kurapwa kuitira kuti dambudziko rekusagadzikana kwepfungwa ripere. Dr Nyiwatiwa vanoti ruzhinji rwevanhu vakarwa muhondo yeChimurenga pavakadzoka, havana kuwana rubatsiro rwunofanirwa kupihwa kuvanhu vanenge vasangana nezvinotyisa, kana zvinosiya pfungwa dzavo dzisina kugadzikana. Kunyange hazvo makore makumi matatu nemashanu apfuura, Dr Nyiwatiwa vanoti vose vanonetsekana nepfungwa vanofanirwa kuenda kunoona vana mazvikokota, kana kuenda kuzvipatara zviri pedyo navo vobatsirwa. Dr Nyiwatiwa vanoti munhu ane PTSD anoonekwa nekuvhunduka apo anorangarira zvakaitika kare, kushaya hope, kubuda dikita kana akarara, pamwe nekutaura ega nezvimwewo. Sangano reUnited Nations Commission for Refugees rinoti chirwere ichi chinobata mamiriyoni nemariyoni evanhu vanobva muhondo pasi rose. Vaimbove murwiri werusununguko, uye vari nhengo yeparamende, Amai Irene Zindi, vanoti ivo neruzhinji rwevamwe vaimbove varwiri vehondo yerusununguko pavakadzoka kubva kuhondo havana kuenda kunotariswa kuti vakange vane chirwere ichi here. Amai Zindi, avo vaizivikanwa muhondo nezita rekuti ""Jilly Flamingo,"" vanoti vane zvizhinji zvavakaona muhondo zvinovashaisa hope pari zvino. Vanoti vanga vasingazive kuti ichi chinogana kunge chiri chirwere. Amai Zindi vanoti zvanga zvisiri nyore kuva muhondo uye vamwe vavo vazhinji vari kutambura pari zvino zvekuti havasi kufunga zvekuenda kunotsvaga rubatsiro rwekurapwa zvirerwe zvepfungwa. Hurumende yakaita chirongwa chekupodza maronda kuburikidza nekubhadhara munhu kukuvara kwaakaita muhondo, pasi pechirongwa che War Victims Compensation Fund. Asi chirongwa ichi chakapedzwa mari nevanhu vasingakodzero sezvo vazhinji vakanyepa kukuvara kwavo mushure mekuongororwa namuchakabvu Dr Chenjerai Hunzvi, avo vakabvuma pamberi pekomisheni yakaferefeta huori hwakaitwa muchirongwa ichi, kuti pazuva vaigona kuongoorora vanhu vanodarika mazana maviri. Chirongwa ichi chakabastira vamwe varwiri verusununguko asi mari zvinji inonzi yakadyiwa nevakuru vakuru munyaya dzematongerwo enyika, avo vanosanganisira mukuru wemapurisa, Va Augustine Chihuri, pamwe nehanzvadzi yemudzimai wemutungamiri wenyika, muchakabvu Reward Marufu. Nyanzvi munyaya dzepfungwa dzinoti hukasha hunoburitswa nema War Vets dzimwe nguva, muratidzo mukuru wekuti vamwe vavo vanoda kurapwa nana chiremba kuitira kuti vagare zvakanaka nevamwe muhupenyu. Vaimbove varwiri verusununguko vazhinji vanoti havasi kuona chavakarwira muhondo sezvo vamwe vavo vari kunonga svosve nemuromo, uye vamwe vaine zvirwere zvepfungwa zvinovashungurudza zuva nezuva hurumende pasina chairi kuita. No media source currently available "	https://www.voashona.com/a/zimbabwe-africa-post-traumatic-stress-disoder-zindi-hunzvi-marufu-shona/2717320.html
health	Kanzuru yeMasvingo Yogadzira Nzvimbo yeKubatsira Vanenge Vabatwa neCoronavirus	Kanzuru yeMasvingo inoti iri kutsvaga nzira dzekubatsira vagari vanenge vawirwa nedambudziko rechirwere checoronavirus kunyangwe vamwe vagari vari kuti zviri kuitwa hazvina kukwana. Kanzuru yakaisa chipatara chitsva mumusha wevazhinji weRujeko. Muzvare Rumbidzayi Magurupira, wemumusha weRujeko, anoti chipatara ichi chinogona kusakwana kubatsira vanhu kana coronavirus ikapararira zvakanyanya. Vamwewo vagari vakaita saAmai Tinotenda Mazuru, vanoti danho rekuisa chipatara ichi munzvimbo inogara veruzhinji rinogona kuita kuti chirwere ichi chitekeshere mudzimba dzevanhu vamwe varwere vapoya. Asi Meya weguta reMasvingo, VaCollen Maboke, vanoti vakaita danho iri vaita tsvakurudzo uye vapuwa dzidziso nana Chiremba pamwe nenyanzvi dzebazi rezve hutano. Mukuru webasa, musangano rinomirira vagari, reMasvingo Residents and Rate Payers Alliance(MURRA) VaAnoziva Muguti, vati kanzuru inofanira kuvandudza chipatara ichi kuti chitakure vanhu vakawanda uye kuti paiswe matanho eku chengetedza vanenge vauya nechirwere kuti vasazotapurire vanhu mudzimba. Meya Maboke vari kururdzira vagari kuti vasatye nekuti vakaisa matanho pamwe chete nenyanzvi dzehutano eku chengetedza vanenge vabatwa nechirwere ichi kuti chisatapurirwe mudzimba dzevagari veRujeko. Dhorobha reMasvingo harisati rave nemunhu akabatwa ne chirwere ichi asi vagari vanotyira kuti sezvo riri munzira yemugwagwa inoenda kuSouth Africa chinogona kupararira nevanofamba. VeMurra vanoti kanzuru inofanira kufambisa mashoko neku shambadza kuti vagari vawane ruzivo rwakakwana kuti chirwere ichi chinotapuriranwa sei. No media source currently available 	https://www.voashona.com/a/kanzuru-yemasvingo-yogadzira-nzvimbo-yekubatsira-vanenge-vabatwa-necoronavirus/5341832.html
politics	Hurukuro dzeRunyararo Pakati peRussia neUkraine Dzotarisirwa Kutangazve muTurkey	Nhaurirano dzeRusssia neUkraine dziri kutarisirwa kutanga svondo rino muTurkey apo hondo pakati penyika mbiri idzi yapinda musvondo rechishanu. Mutungamiri wenyika yeUkraine VaVolodomyr Zelenskyy vanoti rusungunuko rwenyika yavo yose rwakakosha munhaurirano idzi vachiramba zviri kutaurwa neRussia kuti itore mamwe matunhu enyika yavo. Mutungamiri wenyika yeTurkey VaRecep Tayyip Erdogan vakatotaura parunhare memutungamiri weRussia VaVladimir Putin vachikurudzira kuti vambokanda zvombo pasi. United Nations inoti vanhu mamiriyoni gumi vamanikidzwa kuenda muhupoterei muUkraine nekuda kwehondo iyi. Gurukota rinoona nezvekudyidzana nedzimwe nyika muAmerica VaAntony Blinken vakadzokorora zvakare kuti nyika yavo haisikuda kupidigura hurumende yeRussia mushre mekunge mutungamiti wenyika VaJoe Biden vati VaPutin havafanire kuramba vari pachigaro zvichitevera kurwisa kwavari kuita Ukraine. Nyanzvi munyaya dzezvehupfumi Muzvinafundo Mashocha vari muAmerica vaudza Studio 7 kuti vanoona Russia ichibvuma kuita nhaurirano dzekupedza hondo sezvo zvirango zvakaomarara zvayakatemerwa zvichigona kukanganisa hupfumi hwavo zvakanyanya. No media source currently available 	https://www.voashona.com/a/6505244.html
business	General Electric Yotarisa Nzira dzeKuita Bhizimisi muZimbabwe	Vakuru vakuru vekambani yeku America yeGeneral Electric vanonzi vari kushanya muZimbabwe kuzotsvaga kuita mabhizimisi. Mumiriri we America muZimbabwe, VaHarry Thomas, vakataurawo mashoko aya padandemutande ravo reTwitter vachiti vainge vaita musangano nevakuru veGE. Izvi zvinotevera kuridziro yemutungamiri wenyika, VaEmmerson Mnangagwa, yekuti Zimbabwe yagadzirira kudyidzana nedzimwe nyika. General Electric ikambani inokosha madhora anopfuura mabhirioni zana nemakumi maviri nemaviri uye inogadzira zvinhu zvakawanda kubva kune zvemagetsi, mainjini emota nendege kusvika kumafiriji nezvimwe zvinoshandiswa mudzimba. Nyanzvi munyaya dzezvehupfumi Doctor Elliot Masocha, avo vanodzidzisa kuOhio muno mu America, vanoti Zimbabwe yave nemumwe mukana wekugadzirisa nyika munyaya dzezvehupfumi vachiti vanofara nezvinoda kuitwa neGeneral Electric. No media source currently available 	https://www.voashona.com/a/zimbabwe-general-electric-executives-checking-business-opportunities-in-zimbabwe/4250434.html
health	Vanhu Vakawanda Vofa Munjodzi dzeMumigwagwa	Mutauriri wemapurisa, Chief Supritendent Paul Nyathi, vanoti vanhu makumi mana nevasere vashaya kubva musi wa 15 Zvita kusvika pari zvino munjodzi dzemumigwagwa. Masvingo ndiyo inonzi ine vanhu vakawandisa vashaya munjodzi dzemumugwagwa vanove gumi nevana. Kune vamwe vanonzi vashaya vakawanda kuMatabeleland South neMidilands. Mapurisa anoti pane njodzi mazana manomwe negumi nemasere dzitika pari zvino zvichienzaniswa nemazana mashanu nemakumi mapfumbamwe nemapfumbamwe. Vanhu vakuwara gore rino vanosvika mazana mashanu zvichienzaniswa nemazana maviri nemakumi matanhatu nevana gore rapera. Mapurisa anoti kusatyaira zvakanaka ndiko kwopa kuti njodzi dzirambe dzichiwanda.	https://www.voashona.com/a/2572545.html
politics	MDC Inoti Gadziriro yeKuratidzira KwaMutare Iri Kufamba Zvakanaka	"Bato reMDC rinotungamirirwa nevaimbove mutungamiri wehurumende VaMorgan Richard Tsvangirai rinoti hurongwa hwekuratidzira kwaMutare hasvika padanho repamusoro soro. Kuratidzira uku kuri kuitwa musi wa 25 Chikumi. MDC- T inoti iri kuratidzira kusafara nemamiriro ezvehupfumi, zvichionekwa nekuvharwa kwemakambani akawanda zvichisiya vanhu vakawanda vasina mabasa. Bato iri rinoti nyaya yehuwori hwebato riri kutonga reZanu-PF yakonzerawo kuti zvinhu zviomere vakawanda munyika. MDC inoti vanhu vekuManicaland vanofanira kuratidzirawo nenyaya kwekutsakatika kwemari yemangoda ari mudunhu ravo. Mutungamiri wenyika VaRobert Mugabe ndivo vakataura kuti mari inosvika mabhiriyoni gumi nemashanu yainge yabiwa. Mutauriri weMDC-T kuManicaland VaTrevor Saruwaka vanoti gadziriro yavo iri kufamba zvakanaka chose. “Tiri kuenderera mberi nemarch yedu musi wa25 June apo tose tichange tichizotangira kumarcha kubva paSakubva Beit Hall tichienda paSwimming Pool muSakubva zvakare tozofora tichipinda mutown tichinozomira paMeikles Park mutown. Ipapo ruzhinji ruchazo addreswa nehutungamiriri hwedu.” VaSaruwaka vanoti mutungamiriri weMDC vaMorgan Tsvangirai vari kutarisirwa kunge vari pakuratidzira uku. VaSaruwaka vanovazve mumiriri weMutasa Central mudare reparamende vanoti nyaya yehuori kuminda yemandoda kwaChiyadzwa iri kuvashungurudza zvakanyanya sevana veZimbabwe “Ndingati chinhu chiri kunyanya kutaurwa mazuvano chinotibata zvakanyanya kuno kuManicaland inyaya ye$15 billion iri kunzi iri kushaikwa naRobert Mugabe nehurumende yake iyo yakabva kuChiadzwa inova mari yatinotarisira kuti kuno kuManicaland imari yaifanira yakashandawo zvizhinji muupenyu wevanhu vazhinji kuno nenyika yose; ndicho chinhu chekutanga ichi."" Vakeenderera mberi vachiti, ""Chechipiri inyaya yepfungwa yeZanu PF yekuda kuuyisa maBond Notes, inyaya yatiri kuramba zvachose nekuti tinoziva isusu hupenyu hwatakarara muna 2008 kuburikidza nemabearer cheques izvozvo zviri kutishatirisa, ndizvo zvezvimwe zvatinenge tichiratidzirira” VaSaruwaka vanoti kuvharwa kwemakambani maMutare kuri kuita kuti vakawanda mudunhu iri vanonge svosve nemuromo. “Kudhara kuno kwaMutare kwange kune makambani akaita savanaPG kuchishandwa kunana Karina Textiles, Quest Motoring kuchigadzirwa mota. Asi izvezvi hakuchina kwati tonhoo kunyarara saka vana veManicaland vari kuchema kuda mabasa apa hurumende ya(Va)Mugabe payaikambena yaiti ichapa vanhu 2,2 million jobs asi nanhasi hatisati tawana kana rimwe haro. Tiri kutoona mabasa ange aripo achitopera.” ​Vaimbove murwiri wehondo yerusununguko VaIrwin Mbengo vanova mudzidzisi pachikoro cheAfrica University kwaMutare vanoti kuratidzira ikodzero yevanhu kana paine zvinhu zviri kuitwa nehurumende zvavasiri kufarira. VaMbengo vanoti senyaya yemaBond Notes haifanirwi kumanikidzirwa kuvanhu zvikuru kana vachitarisa zvakaitika mumashure panguva yemabearer cheques. VaJames Mupfumi inyanzvi munyaya dzezvematongerwo enyika, vachishanda nesangano reCentre for Research and Development, CRD. VaMupfumi vachitaura vari parunhare vati kunyangwe hazvo ratidziro dzaisashanda kare asi panguva ino dzinokwanisa kupa pundutso. Vanoti panguva ino zvava kuda kuramba vanhu vane pfungwa dzimwechete vachiita muonera pamwe sezvo bato rezanu PF rapatsanuka kusiyana nakare nekudaro ratsidziro dzinokwanisa kupa mutsauko pane kuti vanhu varambe vakanyarara. VaGiles Mutsekwa munyori anoona nezvemukati menyika muMDC-T vati vanotarisira kuti pakuratidzira pavo panenge paine vanhu vanosvika kana kupfuura zviuru gumi sezvo ruzhinji rwevanhu munyika yose rwaomerwa. No media source currently available "	https://www.voashona.com/a/zimbabwe-matongerwo-enyika/3377625.html
health	Vanhu Vabatwa neCovid-19 Vadarika Zviuru Zvishanu	Huwandu hwevanhu vabatwa nechirwere checoronavirus muZimbabwe hwadarika zviuru zvishanu zvine zana nemakumi manomwe nematanhatu kana kuti 5176. Izvi zvinotevera kubatwa kwevanhu vanodarika zana nevana kana kuti 104 nechirewere ichi munyika neMugovera. Vanhu vaviri vakafa kuBulawayo neCovid-19 zvichireva kuti munyika yose, vanhu zana nemakumi matatu vafa nechirwere ichi. Vanhu vapora vanosvika zviuru zviviri nemakumi mana nemasere kana kuti 2047. Kupararira zvakanyanya kuri kuita chirwere ichi kuri kuuya apo vakoti navanachiremba vave kupinda mumwedzi miviri vachiramwa mabasa vachinyunyuta nemari dzavari kutambiriswa uye kushaya zvikwanisiro zvekuzvidzivirira kubva kuchirwere checoronavirus. Mukuru weHealth Services Board inoona nezvemashandiro avashanmdi vemuzvipatara Dr Paulinus Sikosana vaudza Studio 7 kuti ikozvino havasi pabasa nekudaro havakwanise kutaura nezvenyaya iyi. Hatina kukwanisa kubata mutevedzeri wemutungamiri wenyika vari gurukota rezvehutano VaConstantino Chiwenga sezvo nharembozha yavo yange isiri kudairwa. Asi nyanzvi munyaya dzezvehutano Enoch Mayida avo vakambotungamira chipatara cheChitungwiza vanoti huwandu hwwevanhu vabatwa nechirwere ichi hunogona kunge hwakakura nekuda kwekuti vamwe vari kufa vasati vavhenekwa. No media source currently available Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika miriyoni imwe chete nezviuru zana vabatwa nechirwere ichi muAfrica. Vafa vadarika zviuru makumi maviri nemashanu ane mazana matatu nemasere kana kuti 25, 337. Vanhu vapora vadarika zviuru mazana masere nemakumi maviri nematatu kana kuti 823, 000. Huwandu hwevanhu vabatwa nechirwere checoronavirus pasi rose hwadarika mamiriyoni makumi maviri nerimwe ane zviuru mazana mana kana kuti 21,4 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana ne makumi matanhatu nemapfumbamwe kana kuti 169, 000. Brazil ine vanhu vafa vanodarika chiuru zana kana kuti 100,000 ndiyo inotevera America pandufu pasi rose. Vanhu vafa nechirwere ichi pasi rose vadarika zviuru mazana manomwe nemakumi manomwe nerimwe kana kuti 771,000.  Vapora pasi rose vachidarika mamiriyoni gumi nematatu ane zviuru mazana mana kana kuti 13,4 million	https://www.voashona.com/a/vanhu-vabatwa-necovid-19-vadarika-zviuru-zvishanu/5545772.html
politics	Vechidiki veMDC Vanobvuta Muzinda weBato reMDC, Harvest House	Vechidiki mubato veMDC neSvondo manheru vakatora muzinda webato iri, weMorgan Tsvangirai House, iyo yaimbozivikanwa nezita rekuti Harvest House, vachiti vaneta nekurwisana kuri kuitika mubato iri. MuMDC mave nenguva refu mune kusagadzikana apo bato reMDC-T, riri kufanotungamirwa naMuzvare Thokozani Khupe, richirwisana nebato reMDC Alliance, rinotungamirwa naVaNelson Chamisa. Mwedzi mina yapfuura, bato reMDC-T rakatora muzinda uyu kubva mumaoko eMDC Alliance. Umwe wevakuru vevechidiki muMDC Alliance, uye vachimirira Highfield East muparamende, VaHappymore Chidziva, vaudza Studio 7 kuti vechidiki vakatora Morgan Tsvangirai House havasi kuti ndeve MDC-T kana MDC Alliance asi vanoda kuti bato reMDC rirwire rusununguko rwevanhu kwete kuswera vachirwisana pachavo. VaChidziva vati vechidiki vatora muzinda uyu vachabudisa zvichemo zvavo nezvavanoda kuti zviitwe pavachataura nevatori venhau mangwanani anhasi, Muvhuro, nenguva dza 10 o’clock pa muzinda uyu. VaChidziva vati, “Vechidiki veMDC, vanove vange vachipokana pamakakatanwa akavapo kubva pamutongo weSupreme Court, vabatana pamwe chete vakati havachada kuti parambe pachiitika matakanana nekuti nyaya yehupenyu hwavo hwamangwana ndiyo yakakosha.” Chimwe chezvinodiwa nevechidiki ndechekuti kupopotedzana nekurwisana mukati mebato iri kupere uye kuti vakuru vebato iri vashande pamwe chete. Sachigaro wevechidiki veMDC-T mudunhu reHarare, VaPaul Gorekore, vanonzi vakashanda zvikuru panyaya iyi uye vakakwanisa kunzwanana nevechidiki veMDC Alliance. VaGorekore vakaudza vatori venhau nemusi weSvondo kuti vechidiki vanoshora Muzvare Thokozani Khupe, vachivapomera mhosva yekubatsira Zanu-PF mukushungurudza vanhu munyika. VaChidziva vati vechidiki vachazivisa vanhu zvizhinji pavachataura nevatori venhau mangwana, Muvhuro, mangwanani. No media source currently available 	https://www.voashona.com/a/zimbabwe-mdc-youth-seize-party-headquarters-happymore-chidziva/5600592.html
politics	VaMugabe Vanovhara Kongiresi Vasina Kudoma Hutungamiri Hutsva	Kongiresi yeZanu PF yasvika kumagumo neMugovera mutungamiri webato iri, VaRobert Mugabe, vachipihwa masimba nemukana wekumirira bato iri musarudzo dzemutungamiri wenyika dzichaitwa muna 2018. VaMugabe, avo vapihwa zvakare masimba ekusarudza vatevedzeri vavo vaviri nasachigaro webato, vati vachatanga vadzidza pamire vanhu vakadomwa kupinda mu Central Committee kuitira kuti vazosarudze nhengo dze Politiburo itsva. Vati vachaita izvi neChitatu svondo rinouya. Nhengo dzekomiti yebato yepamusoro soro dzinosanganisara vatevedzeri vaviri vemutungamiri webato, sachigaro webato, munyori wezvemabasa emusangano, munyori wezvemitemo, murongi wemisangano nevamwe. Politiburo itsva inenge iine nhengo makumi matatu. Vachitaura pakuvharwa kwekongiresi, VaMugabe vamboti pasi neZanu PF, ndokuzogadzirisa voti pasi neMDC. Nyanzvi munyaya dzezvematongerwo enyika dzinoti zvabuda mukongiresi yeZanu PF zvinoratidza kuti bato iri rinoremekedza zvikuru VaMugabe avo vanzi vakwikwidze muna 2018 apo vanenge vave nemakore makumi mapfumbamwe nemana. Vanhu vakawanda vanga vakatarisira kuona kuti ndivanani vachadomwa kuva vatevedzeri vaVaMugabe pamwe nasachigaro sezvo mubato mange muine kurwira masimba kunotyisa. Vanga vachirwira masimba vanonzi igurukota rezvemitemo, VaEmmerson Mnangagwa pamwe nechikwata changa chichitsigira vanga vari mutevedzeri wemutungamiri webato, Amai Joice Mujuru. Asi munzira yekuenda kukongiresi zvinhu zvakaipira Amai Mujuru pakusvika kuti vashorwe zviri pachena naVaMugabe. Amai Mujuru havana kana kumbotsika gumbo ravo kukongiresi. No media source currently available 	https://www.voashona.com/a/mugabe-mujuru-mnangagwa/2548689.html
business	Mafuta eKufambisa Dzimotokari Otangazve Kunetsa muNyika	Dambudziko rekushomeka kwemafuta ekufambisa dzimotokari ratanga zvakare munyika zvopa kuti vanhu vakawanda vatadze kugadzikana. Asi gurukota rezvemhando dzemoto Doctor Joram Gumbo vati kushomeka kwemafuta kuri kukonzerwa nevanhu vari kunyora nhema pamasaisai akaita seFacebook neWhatsApp. Vati parizvino nyika ine mafuta akakwana uye vanhu havafanire kutya. Magaraji akawanda ange asina mafuta ekufambisa dzimotokari, mashoma anga aine mafuta aya anga aine mitsetse yakareba yemotokari. Vakawanda vanga vari mumitsetse vashoropodza hurumende vachiti haina kurongeka sezvo iri kungogaronetseka nedambudziko rimwe chete. Mumwe anga ari pamutsetse wegaraji reTreck nhasi VaSolomon Mhango vanoti mushure mekupihwa mafuta anosvika marita zana hurumende ingadai yakaramba ichitsvaga mamwe kwete kumirira kuti apere yozotsvaga mamwe. Mashoko aya atsinhirwa naVaGiverson Tinarwo mumwe mugari wemuChinhoyi. Asi VaLucky Borerwe vanoti semaonero avo, vemagaraji ava vari kushaisa vanhu mafuta senzira yakuda kukwidza mutengo sezvo hurumende yakavarambidza kukwidza mutengo. Mumwe mutyairi wemotokari VaTapera Mlilo vanoti vamwe vanhu vave kutenga mafuta emotokari akawandisa kudarika avarikuda kushandisa nekutya kuzoashaya. Dzimwe nzvimbo dzakaita seBanket, Karoi neChegutu dzinonzi dzanga dziine magaraji mashoma anga aine mafuta izvo zviri kukonzeresa mitsetse yakareba yemotokari dzinenge dzichida mafuta. Vanotengesa mafuta vanoti vari kushaya mari yekuAmerica yekutenga mafuta sezvo ivo vanomanikidzwa kutengesa mafuta nemabond ayo asingatenge kunze kwenyika.	https://www.voashona.com/a/mafuta-ekufambisa-dzimotokari-otangazve-kunetsa-munyika/4668400.html
business	World Bank Inoti Kuda Kutanga Bhizimisi muZimbabwe Kuchiri Kunetsa	"Gwaro reWorld Bank rinoratidza mamiriro ezvinhu munyika dzepasi rose panyaya dzekuita bhizimisi munyika idzi rinoratidza kuti Zimbabwe ichiri pachinhano chepasi, zvisinei nechinangwa chehurumende yaVaEmmerson Mnangagwa chekuda kuvandudza hupfumi hwenyika pamwe nemaitirwo ebhizimisi munyika. Mugwaro iri, iro rinonzi “Doing business” regore ra2019, Zimbabwe iri pachinhano chezana nemakumi mashanu neshanu. Mugore rino ra2018 Zimbabwe yange iri pachinhano chezana nemakumi mashanu nepfumbamwe. Chipangamazano musangano reLabour and Economic Development Research Institute of Zimbabwe Doctor Propser Chitambara avo vanovewo nyanzvi munyaya dzezvehupfumi vanoti dambudziko guru panyaya yekuvandudza hupfumi pamwe nemaitirwo ebhizimisi munyika inyaya yekuti hurumende inotaura zvinhu zvaisingaite. Mauritius iyo iri pachinhano chemakumi maviri ndiyo nyika iri pachinhano chepamusoro-soro panyika dzemuAfrica ichiteverwa neRwanda iyo iri pachinhano chemakumi maviri nepfumbamwe. Panyika dziri kuchamhembe kweAfrica South Africa iri pachinhano chemakumi masere nepiri (82) Botswana iri pachinhano chemakumi masere netanhatu (86). Zambia iri pachinzvimbo chemakumi masere nenomwe (87) kozotiwo Namibia iri pachinzvimbo chezana nenomwe (107). Gwaro iri rinotarisa zvinhu zvakasiyana-siyana kusanganisira kuti zvinotora nguva yakareba sei kuti munhu akwanise kutanga bhizimisi, zviri nyore here kuwana magetsi, nezvimwe zvakadaro. VaReginald Shoko vanove mukuru wesangano reAffirmative Action mudunhu reMatabeleland vanoti hurumende inofanirwa kutora muenzaniso wenyika yeRwanda iyo yakabvisa mitemo yakawanda pakuvhura mabhizimisi munyika iyi. VaButler Tambo muongorori wezve budiriro anoshanda akazvimirira vanoti rimwe dambudziko guru rinokanganisa kuvandudzwa kwehupfumi pamwe nekuitwa kwebhizimisi munyika inyaya yemitemo isina kujeka. VaTambo vanotiwo nyaya yekuti muromo hauzarirwe nerwizi iri kupa kuti hurumende ingovimbisa zvaisiri kukwanisa kuita. Vati hurumende inofanira kuzvipira kurwisa huori uho huri kukanganisa nyaya yebudiriro kana kukwezva vanoda kutanga mabhizimisi. VaChitambara vanobvumiranawo nemaonero aya. Mugwaro ra2019 nyika yeDjibouti ndeimwe yenyika dzakasimukira zvikuru kubva pachinhano chezana nemakumi mashanu neina kusvika pachinhano chemakumi mapfumbamwe nepfumbamwe. Gwaro iri rinoti nyika iyi yakkwanisa kuita izvi nekuvandudza mitemo yayo kusanganisira kuita kuti vanhu vakwanise kunyoresa mabhizimisi avo munguva pfupi. Bhanga reWorld Bank rinoburitsa gwaro re”Doing Business” gore rega rega. Hatina kukwanisa kubata gurukota rezvemari Muzvinafundo Mthuli Ncube kuti tinzwe divi ravo panyaya iyi, asi ivo nemutungangamiri wenyika VaEmmerson Mnangagwa pasi pedingidzira ravo rekuti Zimbabwe Yakavhura Magonhi ekuita bhizimisi kana kuti ""Zimbabwe Is Open for Business"" vanotaura nyaya yekurerutsa kuita mabhizimisi munyika sechinhu chavanonyanya kukoshesa. "	https://www.voashona.com/a/world-bank-inoti-kuda-kutanga-bhizimisi-muzimbabwe-kuchiri-kunetsa/4645383.html
politics	Vadzidzi Gumi neVana Vosungwa Vachiratidzira paUniversity of Zimbabwe	Vadzidzi vepaUniversity of Zimbabwe vanoti vacharamba vachienderera mberi nekuratidzira kunyangwe vamwe vavo gumi nevana vakasungwa nezuro vachinyunyuta nekuwedzerwa kwemari dzedzidzo. Vachitaura neStudio 7, rimwe remagweta arikumiririra vadzidzi ava vaPaidamoyo Saurombe vanoshanda nesangano remagweta anorwira kodzero reZimbabwe Lawyers for Human Rights vati vadzidzi gumi nevana vakasungwa nezuro havasati vaudzwa mhosva yavari kupomerwa VaSaurombe vanoti pavadzidzi vakasungwa apa pane vamwe vakakuvara. Studio 7 hainawo kukwanisa kubata mutauriri wemapurisa Assistant Commissioner Paul Nyathi kuti tinzwe divi ravo. Vachitaura nevatori venhau nhasi muHarare vanomiririra vadzidzi vepaUniversity of Zimbabwe vati mari dzechikoro dzirikudiwa dzinokatyamadza sezvo vazhinji vavo vasiri kukwanisa kuzounganidza mari dzirikudiwa idzi. Mutungamiriri we Student Representative Council yepaUZ vaAllan Chipoyi vanoti mari irikudiwa iyi ichasiya vana vevarombo vasingawani dzidzo University of Zimbabwe yakakwidza mari dzechikoro izvo zvichasiya vaibhadhara mari shoma pachikoro ichi vobhadhara mari inosvika zviuru mazana matatu nemakumi mana nezvishanu kana kuti 340 000 kubva pazviuru makumi mashanu nezvinomwe 55 000. Avo vanoda kuita zvidzidzo zveMasters varikutarisirwa kubhadhara mari inodarika miriyoni yemadhora emuno. Munyori mukuru muSRC , VaMunashe Cuthbert Masiyiwa vatsigirawo vachiti ongororo yavakaita inoratidza kuti vadzidzi vazhinji vari pachikoro ichi vanobva kumhuri dzisingawani mari yakawanda. VaMasiyiwa vatiwo vanoda kuti mapurisa asungunure vadzidzi vakasungwa. Vadzidzi ava vanyorawo tsamba yenyunyuto iyo vanoti yasainwa nevadzidzi vanodarika zviuru zvishanu. Vati vachanosiya tsamba yenyunyuto iyi kudare reparamende, kubazi rezvedzidzo yepamusoro pamwe nekuZimbabwe Human Rights Commission. Vadzidzi ava vanotiwo kana mari ikasadzikiswa vachange vachizoendawo kumatare. Muzvare Everjoy Chidindi vebato rinopikisa reLabour Economists and Afrikan Democrats vaudzawo Studio 7 kuti zvinokatyamadza kuti mari dzinodiwa nehurumende hadzienderani nemari irikutambiriswa veruzhinji. Hatinawo kukwanisa kubata gurukota rezvedzidzo yepamusoro Muzvinafundo Amon Murwira kana vakuru vepaUniversity of Zimbabwe. Asi vachinyora padandemutande reTwitter , munyori mubazi rezvekubudiswa kwemashoko vaNick Mangwana vanoti vasingakwanisi kubhadhara mari dzechikoro kumauniversity kune zvirongwa zvakadai sekubhadhara mari padiki padiki pamwe nekupiwa zvikwereti. Vatiwo pane varikuda kupinza zvematongerwo enyika munyaya dzekukwidza kwemari dzechikoro asi izvi zvarambwa nevamiririri vevadzidzi avo vatiwo hazviiti kuti vanzi vabhadhare mari iyi zvishoma zvishoma nekuti yakawandisa. Zvimwe zvikoro zvedzidzo yepamusoro zvakwidzawo mari zvakanyanya zvinosanganisira Masvingo Polytechnic iyo yakakwidza mari dzeNational Certificate kubva pazviuru makumi maviri nezvina zvemadhora emuno 24 000 kuenda pazviuru zana nezvishanu (105 000). Gweru Polytechnic neLupane State University ndovamwewo zvakare vakakwidza mari dzechikoro. 	https://www.voashona.com/a/6745926.html
politics	Hama dzaVaMugabe Dzinoti Hadziwirirane naAmai Grace Mugabe	Hama dzevaimbove mutungamiri wenyika, VaRobert Mugabe, dzinoti hadziwirirane nemuroora wadzo, Amai Grace Mugabe, nekuda kwekusakudza vakuru mumhuri, uye kutsvinyira kwavanoita vemumhuri, pamwe nekutaura zvisina maturo izvo vanoti zvakakonzeresawo kusawirirana mubato reZanu PF. Hama dzaVaMugabe dzinosanganisira mhuri yekwaMugabe, kwaJenami pamwe neyekwaMatibiri, dzinoti Amai Mugabe munhu asingatsiurike sezvo vaine pamuromo pasingamharwi nenhunzi. Hama idzi dzinoti nekuda kwekusaremekedza vakuru vemumhuri, vainge vasisa fambidzane nemuroora wavo uyo asisaende kumusha kwaZvimba nekuti hapana anomufarira. VaBen Matibiri vanoti Amai Mugabe munhu anotaura zvisina maturo nguva dzakawanda. VaMatibiri vanoti Amai Grace Mugabe vainge vakasiyana zvikuru nemudzimai waVaMugabe wekutanga mushakabvu, Amai Sally Mugabe, uyo vanoti Ainge akanyarara uye aine rudo nevanhu vose. Imwe hama yaVaMugabe yechidiki, Va Clemence Matibiri, vanoti Amai Mugabe vane nharo uye vanopikisana nevakuru mumhuri izvo zvakaita kuti vasagamuchirike kumusha kwaZvimba. Mumwe muvakidzani waVaMugabe kumusha kwaZvimba, VaFidelis Chinhyanyi, vanoti vanoziva mudzimai waVaMugabe wekutanga Amai Sally zvakanyanya vachiti hunhu hwaAmai Sally hwaiyemurwa zvakanyanya nevemhuri pamwe nemunyika yose. Asi VaMunyanyi vanoti Amai Grace Mugabe vaizivikanwa nekutuka kunyange zvinonyadzisira pavanhu nekudzikisira vanhu vakuru. VaMunyanyi vanoti Amai Grace munhu aida kutonga tonga pese pavanenge vari izvo zvazokonzera kusawirirana mubato ravo reZanu PF. Mumwe mugari wekwaZvimba asina kuda kudomwa nezita anoti Amai Grace Mugabe vanoita senzena nenyaya yekutukirira vanhu vose vavasingawirirane navo. Vamwe vanoti zvakaita Amai Grace Mugabe zvekudyara mhodzi yekusawirirana mubato reZanu PF zvakazonakirawo nyika nekuti ndizvo zvakazoita kuti paite kudzingana mubato reZanu PF izvo zvakazokonzera kuti mauto atore masimba munyika, chiitiko chakafadza ruzhinji rwevanhu. Wongororo yakaitwa neStudio7 inoratidzawo kuti vanhu vakawanda mubato reZanu pamwe nemunyika vakabatanidzwa nechishuwo chekumisa Amai Grace Mugabe kuti vasatore chigaro chemutevedzeri wemutungamiri wenyika icho vanga voda kutora pamusangano mukuru webato reZanu PF mwedzi unouya. Amai Grace Mugabe vanga vopihwa mazita emadunhurirwa akawanda anosanganisira mazita akaita saMarujata rinoreva mudzimai anotaurisa uye anokonzeresa kusawirirana kwevanhu mumusha. No media source currently available 	https://www.voashona.com/a/zimbabwe-grace-mugabe-not-liked-by-mugabe-family/4137410.html
politics	Zimbabwe Human Rights Commission Yoshora Mabharani Mukuru weHuumende	Mabharani mukuru wehurumende VaClemence Masango, vanoti havasi kufara kuti komisheni inoona nezvekodzero dzevanhu, yeZimbabwe Human Rights Commission, yave kutora divi nekuvashora nevashandi vebazi ravo pamwe nekuvapomera mhosva yehuori isati yambonzwawo divi ravo. Komisheni iyi iri kufamba ichinzwa pfungwa dzevanhu pamusoro pekuwaniswa magwaro anosanganisira ekuzvarwa, zvitupa nemapasipoti VaMasangano vatiwo zvimwe zviri kutaurwa zvave kutotyisidzira vashandi vebazi ravo uye vati vanoona sekuti pachinzvimbo chekuongorora zvizere nyaya iyi, komisheni iyi yave kutovaroverera pachipiyaniso isati yave nehumbowo hwekuti chii chiri kuita. VaMasango avo vauuya nemunyori mubazi rezvemukati menyika, VaAaron Nhepera, vaudza komisheni iyi kuti vanogona kuramba kushanda nayo ikada kupindira zvakanyanya mumashandiro ebazi ravo. Asi sachigaro vekomisheni iyi, VaElasto Mugwadi vavimbisa, VaMasango kuti vachaita basa ravo nemazvo uye zviri pachenawo kuti bazi ravo rinodawo zvikwanisiro kuti rikwanise kuita basa raro zvakanaka. VaMasango vati nyaya yekushomeka kwemapasipoti munyika inyaya iri pachena uye inyaya yavagara vachitaura musi nenguva ivo pamwe negurukota rezvemukati menyika. VaMugwadi vati chirongwa chavo icho chave nemwedzi chasvika pachinhanho chekupedzesira vasati vanyorwa gwaro iro vachatura kuparamende. Zvichakadai VaNhepera pamwe naVaMasango vaudza komisheni iyi kuti vachapindura mibvunzo yavapihwa mukupera kwesvondo. Ongororo yakaitwa neZimbabwe Human Rights Commission inoratidza kuti vanhu vakawanda mune dzimwe nzvimbo munyika vari kunetseka kuwana magwaro anosanganisira ekuzvarwa, ekufa nekufambisa. Komisheni iyi inoti chinangwa cheongororo yayo ndeche kugadzirisa matambadziko akatarisana nevanhu mukuwana magwaro aya. Ukowo VaMasango vanoti bazi ravo riri kuenda pese parinogona kuvhura mahosifi munzvimbo dzese kuti vanhu vasafambe zvimbo dzakareba kunotora magwaro avonoda. Vanhu vanodarika mazana matatu ezviuru vanonzi vachiri vakamirira magwaro ekufambisa sezvo hofisi iyi ichiti haina mari yekunze yekutenga zvimwe zvinodiwa zvakaita semichina yakawanda uye bepa rinoshandiswa. Vakawanda vataura neStudio 7 vanoti vanofumobata jongwe muromo kuenda kumahofisi aRegistra General kunotsvaga magwaro ekufambisa uye vamwe vavo vanoti kune chikiribidi chakawanda chinoitwa kuti munhu awane gwaro iri. No media source currently available   	https://www.voashona.com/a/zimbabwe-human-rights-commission-yoshora-mabharani-mukuru-wehuumende/5180366.html
health	Cholera Yopa Vanhu Kuti Vasabate Maoko paRufu	Zvichitevera kubuda kwakaita chirwere chekorera mumisha inogara veruzhinji yeGlen View neBudiriro, bazi rinoona nezvekuchengetedzwa kwezvakatikomberedza, reEnvironmental Management Agency, EMA, rakapa vagari mabhini ekurasira marara anodarika zviuru makumi mashanu senzira yekumisa kupararira kwekorera, iyo yauraya vanhu vanodarika makumi. Bazi reEMA rinoti riri kushanda nekanzuru yeHarare mukuona kuti marara arasirwa munzvimbo dzakakodzera senzira yekuchengetedza hutano, uye kudzivirira kupararira kwechirwere chekorera. Mukuru anoona nezvekushambadza mabasa eEMA, VaLeon Mutungamiri, vanoti vakaona zvakakodzera kuti vapinde mumisha inogara veruzhinji vachipa imba yega yega, bhini rekurasira marara. VaMutungamiri vanoti basa ravari kuita richaitwawo mumusha weBudiriro vachipa vagari mabhini pamwe nekuvadzidzisa zvakakoshera kuisa marara mumabhini, uye nzira dzinoiswa nadzo marara mumabhini aya. VaMutungamiri vanoti vari kupawo dzidziso kukanzuru yeHarare kuti ibvise marara ari mupombi dzinotakura mvura dzine tsvina, kuitira kuti madhireni aya asamise kufamba kwemvura inenge yanaya. Vakomana nevasikana vari kushanda neEMA vanoti dambudziko riripo nderekuti vanhu vari kurasira mashizha mumadhireni anofamba nemvura. Vanoti mashizha aya anogona kuchengetwa zvakanaka kuitira kuti ave mufudze, kwete kuarasira munzvimbo dzinofamba nemvura. Mumwe mugari wemuGlen View, Amai Annatolia Mahwindi, vanoti kanzuru inouya kamwe chete pamwedzi kuzotakura marara. Vanotiwo vari kufara nerubatsiro rwemabhini avakapihwa neEMA. Mumwe mugari wemumusha uyu, Va Enos Mahwindi, vanoti vakafara zvikuru nedanho rakatorwa neEma nokuti rinodzidzisa vagari nezvehutsanana kuitira kuti chirwere chekorera chisapararire. Mumwe mugari, Amai Tsitsi Mutekede, vakaratidzawo kufara nemabhini avakapihwa, vachiti vava kuwana pekurasira marara, izvo zvichaita kuti nzvimbo yavanogara, igare yakachena. Mutauri weHarare City Council, VaMichael Chideme, vanoti hachisi chokwadi kuti kanzuru iri kutadza kutakura marara munzvimbo dzinogara veruzhinji. Vanotiwo marori ekanzuru ari mubishi rekubvisa marara akarasirwa pese pese kuGlenview. Meya mutsva weHarare, VaHerbert Gomba, vakatsinhira mashoko aVaChideme izvo zviri kupesana nezviri kutaurwa nevagari vemuGlen View.	https://www.voashona.com/a/cholera-yopa-vanhu-kuti-vasabate-maoko-kurufu/4595000.html
politics	VaMugabe Vanoti Havasi Kuzodoma Achavatsiva Sezvo Zviri Kubato reZanu-PF	Mutungamiri wenyika VaRobert Mugabe nhasi vaita mabiko ekupemberera bhavhudhe ravo rechimakumi mapfumbamwe nematatu kuMatopos Junior School, Matobo kuMatabeleland South. VaMugabe vakasvitsa makore aya nemusi weChipiri kunyangwe hazvo mabiko akarongwa neYouth League yabato ravo pasi pe21st February Movement azoitwa nhasi. VaMugabe vati havasi kuzodoma munhu achatora chigaro chavo sezvo izvi zviri kubato ravo reZanu-PF kusarudza mutungamiri warinoda. VaMugabe vatsidza zvekare kuti havasi kuzosiya chigaro uye vari kukukwidza musarudzo dzegore rinouya ra2018. Vati pane vamwe mubato reZanu-PF vanoda kutyora bumbiro remutemo webato vachida kuti vasiye chigaro ivo vakasarudzwa nevanhu. “So why why do you want to try circumvent the constitution, haunganzvengese constitution se bhora kuti uwane chigaro aiwa hatina kumboita party yakadaro,” Mubato reZanu-PF mune kunetsana kunotyisa pakati pevari kutsigira mumwe mutevedzeri wavo VaEmmerson Mnangagwa nevari kutsigira chimwe chikwata chinonzi Generation 40 icho chnonzi chinotsigirawo mudzimai waVaMugabe, Amai Grace Mugabe. Pamabiko aya mashoko evange vachitaura ange achiburitsawo pachena kuti mubato mapindwa naPongwe. Panyaya dzezvehupfumi, VaMugabe vakati mari yemabond notes ichangoshanda kwenguva pfupi. Asi kunyangwe hazvo zvinhu zvisina kumira zvakanaka munyika munyaya dzezvehupfumi zvapa kuti vana veZimbabwe vaende muhupoteri, VaMugabe vakati vanoshamisika nevanhu vanoenda kunopotera kune dzimwe nyika vachipa muenzaniso nyika yeAmerica. VaMugabe vanoti vakateerera mutungamiri wenyika yeAmerica VaDonald Trump vachitaura zvekunetsana kwavo nemuvakidzani wavo Mexico zvekuda kutovaka mudhuri mure refu. Vakati kuita kwakadai kunopa kuti vashamisike kuti sei vana veZimbabwe vachida kubuda munyika vachienda muhupoteri ivo vachizonobatwa neseri kweruoko. Vachitaurawo pamabiko aya vanotungamira vechidiki muZanu-PF Youth League VaKudzi Chipanga vati vanoda kuti VaMugabe vafire pachigaro kana kuti “Life President”. Vati Zanu-PF inofanira kumira kuita sarudzo dzemutungamiri webato yongoita zvekusarudza vatevedzeri chete nekuti VaMugabe havana anokwikwidza. VaMugabe vave kuratidza kukura kwakanyanya vataura kwenguva inodarika awa rimwe chete. Vati kurarama kunobva kunaMwari uye havangazive kuti hupenyu hwavo hunoguma riini. VaMugabe avo vange vachitaura vakabata katebhuru kange kaine bepa rine mashoko avanga vachitaura vati dzimwe nguva vanomboona semunhu ari oga asi vakati havasi kuzobuda mugwara ravari. Zviuru nezviuru zvevatsigiri vavo zvange zviri pamabiko aya. Zvakapfeka hembe dzine mufananidzo waVaMugabe. Nzvimbo yange ichiitirwa bhavhudhe iyi yagara iine mutauro wakanyanya panyaya yemhirizhonga. Panzvimbo iyi pedyo nepakavigwa mutumbi waCecil John Rhodes uyo akauraya vana veZimbabwe vakawanda pakupamba kwake nyika. Asi pakawana kuzvitonga kuzere munzvimbo iyi makaitawo hondo yeGukurahundi apo vanofungidzirwa kuti vanodarika zviuru makumi maviri vakaurayowa nemauto eFifth Brigade muMatabeland neMidlands. Zvinofungidzirwa kuti vamwe vakapondwa munguva iyi vakavigwa pedyo nepange pachiitirwa mabiko aya. VaChipanga vaudza Studio 7 kuti pange paine vanyarikani kubva kunyika dzakaita seZambia, China, Namibia, Botswana, Angola nedzimwe. Vamwe vange vari pamusangano uyu vanosanganisawo mukuru wemauto General Constantino Chiwenga uye mukuru wemapurisa Commissioner General Augustine Chihuri. 	https://www.voashona.com/a/zimbabwe-matongerwo-enyika/3739714.html
health	Mutengo weRopa Woderedzwa Mushure Mekupindira kweHurumende	Sangano reNational Blood Services kana kuti rinoti mari yavakawana kutanga kwegore rino kubva kuhurumende yakavabatsira kuti vadzikise mutengo weropa pamwe nekuti madzimai akazvitakura vano batsirirwa muzvipatara zvehurumende vawane ropa iri pachena. Vanoona nezvekufambiswa kwemashoko musangano iri, Muzvare Esther Masunda, vati NBS yakawana mari inoita mamiriyoni mana nemazana manomwe emadhora. Muzvare Masunda vati mari iyi ndiyo yakaita kuti vadzikise mutengo weropa kusvika pamadhora makumi mashanu papaindi imwe yeropa kubva pamadhora makumi masere muna Zvita. Amai Masunda vati nekuda kwekudzika kwemitengo iyi vanhu vazhinji vave kukwanisawo kutenga ropa iri huye sesangango vari kutsvaga nzira dzekusimudzira huwandu hweropa ravanotengesa. NBS ine mizinda mishanu inotengeserwa ropa inoti Harare, Bulawayo, Masvingo, Gweru neMutare. Muzvare Masunda vanoti nekuda kwemari yavakawana iyi vave kutsvakawo nzira dzekuti vawedzere mizinda inotengeserwa ropa iyi kuti veruzhinji vawanire ropa iri pedyo navo. Munyori webazi rezvehutano, Dr Gerald Gwinji, vanotiwo vanhu vazhinji vanga vasiri kukwanisa kutenga ropa izvo zvinova zvakasunda hurumende kuti ibatsire nemari. VaGwinji vanoti muono webazi rezvehutano ndewekuti mune remangwana ropa riwaniswe vanhu pachena. Vatiwo vari kutarisira kuti panozopera gore rino mutengo uye wadzika kusvika pamadhora gumi chete papaindi imwechete. Sangano reNBS rinowana ropa pachena kubva kune vanobatsira asi vanoti kucheneswa nekuchengetedzwa kweropa iri kunoda mari zhinji uye havagoni kuderedza mitengo kusvika vawana anenge achivabatsira nemari. No media source currently available 	https://www.voashona.com/a/zimbabwe-hutano/4250410.html
politics	Vakarwa Hondo Vanoti Hurombo Hwovatadzisa Kukwikwidza Musarudzo Zvakasimba	Mutauriri wesangano reZimbabwe National Liberation War Veterans Association VaDouglas Mahiya vanoti kunyangwe hazvo vakanzi vapinde musarudzo dzemaprimary zviri kunetsa nekuti havana mari dzekuti vatsvage rutsigiro. Bato reZanu-PF rakazivisa kuti vose vakarwa hondo yerusununguko vakasungunuka kupinda musarudzo pasin zvirehwa rehwa zvakawanda. Vamwe vari kurambidzwa vachinzi havana makore akawanda vari mubato iri. Asi kunyangwe vakarwa hondo ava vari kupinda musarudzo, VaMahiya vanoti havasi kukwanisa kunyanyogona kuti vakwikwidzane nevamwe vane mari. Vati dai zvaibvira vakarwa honfo vaingoregedzwa vachipinda musarudzo dzenyika sezvo vakasungunura nyika. No media source currently available 	https://www.voashona.com/a/zimbabwe-matongerwo-enyika/4349722.html
politics	VaBiden Vozivisa Nyika Yavo Nezve Kuurayiwa kweMutungamiri weAl Quaida	Mutungamiri wenyika yeAmerica VaJoe Biden nezuro vakati America yainge yauraya mutungamiri wechikwata chinopfurikidza mwero cheAl Qaida, Ayman al Zawahri. Al Zawhri akaberekerwa kuEgypyt. Chikwata cheAl Qaida ndicho chakapamba ndege ndokuparadza zvivakwa muNew York, Pentagon nePennsylvania musi wa 11 Gunyana 2001 kukafa vanhu zviuru zviviri nemazana mapfumbamwe nemakumi manomwe nevanomwe. VaBiden vakati mushure mekutsvaga Al Zawhri kwemakore akawanda, vasori vemuAmerica vakazoziva kuti ainge ave kugara muKabul, Afghanistan nevamwe vepedyo vemhuri yake. VaBiden vanoti Al Zawahri akaurayiwa ari oga kunyangwe mumba maainge ari mainge muine vamwe vanhu. Chizvarwa cheZimbabwe chinogara muNew York muzvare Savanna Madamombe, vanoti chiitiko ichi chichabatsira kupodza maronda evanhu vazhinji vakarasikirwa nehama neshamwari muguta iri mugore ra 2011. No media source currently available 	https://www.voashona.com/a/6684184.html
business	MDC-T Inoti Zimbabwe Inoda Mari Yakawandisa Kuti Ivandudze Hupfumi	MDC inotungamirwa naVa Morgan Tsvangirai inoti hupfumi hwenyika huri kutoda kuti Zimbabwe iwane mari ine chitsama yainopihwa kamwe chete kuti hupfumi hwenyika husimudzirwe zvine mutsindo. Vachitaura nevatori venhau mu Harare neChishanu, munyori anowona nezvehupfumi mu MDC-T, Va Webber Chinyadza, vati hupfumi hwenyika hwaenda kumawere nepamusana pekutadza kutonga kuri kuita hurumende ye Zanu PF vachiti hupfumi hwenyika huri kutadza kukura kusvika pahwakambosvika muna 1972 nyika isati yawana kuzvitonga kuzere. No media source currently available Kuti zvinhu zvinakire veruzhinji munyika, Va Chinyadza vati pave kutoda mari ine chitsama inopihwa nyika kuti isimudzire kumutsiridzwa kwemaindaisitiri, nyaya dzekurima, kucherwa kwezvicherwa pamwe nezvimwe zvese zvakabata hupfumi hwenyika. Va Chinyadza vati hurumende haisi kukoshesawo nyaya dzekurima dzinove dzakabata hupfumi vachiti hurumende haisi kuisa mari yakawanda munyaya dzekudiridzira sezvo mamiriro ekunze ari kushanduka. Vati panofanirwa kuiswa mari inoita bhiriyoni rimwe nemazana manomwe ezviuru zvemadhora munyaya dzekurima asi chiri kuvashamisa ndechekuti hurumende yakaisa miriyoni imwe chete nezviuru mazana matanhatu zvemadhora munyaya dzekudiridzira zvirimwa mumwaka wegore rino. Hatina kukwanisa kutaura nemutauriri we Zanu PF, Va Simon Khaya Moyo, kuti tinzwe divi rebato ravo panyaya iyi. Asi mutungamiri wenyika vari zvakare mutungamiri we Zanu PF, Va Robert Mugabe, vakaudza nyika neChipiri kuti vari kutarisira kuti hupfumi hwenyika huchasimuka kubudikidza nekusimbaradza nyaya dzekurima. Zvichakadai, nyanzvi munyaya dzezvehupfumi uye vachishanda vakazvimiria, Va Masimba Manyanya, avo vaimbova mukuru aiwona nezvehupfumi mubazi rezvemari, vaudza Studio7 kuti pane zvakawanda zvinoda kugadziriswa kuti hupfumi hwenyika husimukire. Nekune rumwe rutivi, gurukota rezvemari, Va Patrick Chinamasa, neChina vakakumbira masangano anokweretesa mari akaita se International Monetary Fund ne World Bank kuti abatsire Zimbabwe nekuikweretesa mari kuti hurumende igadzirise zviri kunetsa muhupfumi hwenyika. Va Chinamasa vanoti Zimbabwe yave nemakore anodarika makore gumi isati yambowana kana kobiri kubva ku World Bank vachiti hurumende iri kushushikana zvikuru nekusapihwa mari kwairi kuitwa nebhanga repasi rose iri. Asi mumiriri we World Bank mu Zimbabwe, Va Guang Zhen Chen, vakaudza Va Chinamasa kuti Zimbabwe inofanira kugadzirisa mitemo yose nezvimwe zvese zviri kutadzisa kuti vekunze vanoda kuzosima mari munyika vauye. Mumiriri weIMF muZimbabwe, VaChristian Beddies, vakaudza Studio7 kutanga kwesvondo rino Zimbabwe inofanirwa kutanga yabhadhara zvikwereti zvayo zvose kuitira kuti ipihwe chikwereti chitsva. Va Manyanya vati chimwe chinoda kugadziriswa inyaya dzematongerwo enyika kuti Zimbabwe ikwanise kuwana mari yairi kuda iyi. Zimbabwe ine chikwereti kunze chemari inoita mabhiriyoni masere nezviuru mazana mana emadhora. Nyanzvi munyaya dzehupfumi dzinoti kutadza kuri kuita Zimbabwe kubhadhara chikwereti ichi kumasangano anokweretesa mari kuri kuita kuti hurumende isakwanise kupihwa zvimwe zvikwereti zvemiri yairi kuda kusimudzirisa hupfumi hwenyika.	https://www.voashona.com/a/zimbabwe-economy-mdc-tsvangirai-chinyadza-shona/2936419.html
politics	Britain Inoti Inoshuvira Sarudzo Dzakachena muZimbabwe	Mumiriri weBritain muZimbabwe Amai Catriona Laing vanoti nyika yavo inoshuvira kuti muZimbabwe muve nesarudzo dzakachena dzinotambirwa nevanhu vose vachiti Britain iri kutarisa nemaziso matsvuku kuti hurumende ichawana sei michina yeBiometric Voter Registration. Vati nyika yavo inonzwisisa kuchema-chema kwemapato anopikisa panyaya yekuti michina iyi inofanirwa kuwanikwa nenzira yakajeka.\n\nVachitaura neStudio 7 parutivi pechiitiko chekukumikidzwa zviri pamutemo kwembatya nemimwe midziyo inoshandiswa pakurwisa moto muBulawayo nemusi weMuvhuro Ambassador Laing vati nyika yavo inoshuvira kuti Zimbabwe itevedzere hwaro hwesarudzo hwenyika dzeSADC uyewo kuti iteerere zvakataurwa nevesangano reAfrican Union kuti zvinofanirwa kugadziriswa kuti munyika muve nesarudzo dzakachena.\n\nAmai Laing vati hururmende yeBritain haingakwanise kupindira padanho rakatorwa nehurumende rekuti ndiyo ichatenga michina inoshandiswa pakuita Biometric Voter Registration asi vati muzinda wavo uri kutevera wakatarisa nemaziso matsvuku kuti izvi zvichaitwa nenzira yakajeka. Amai Laing vange vari munyarikani pachiitiko chekukumikidzwa kwembatya nemichina inoshandiswa pakurwisa moto kukanzuru yeguta reBulawayo nevesangano reOperation Florian rinove sangano rekuBritain rinoshanda rakazvimirira rega mukubatsira vanhu vemunyika dzakasiyana-siyana munya dzekurwisa moto.\n\nAmbaasador Laing vatenda vaShephard Ndlovu vanove chizvarwa cheZimbabwe asi vachishanda vari kuBritain avo vakabatsira kuti hukama pakati pekanzuru yeguta reBulawayo nesangano reoperation Florian huvepo. Vati kunyange hazvo hukama pakati pehurumende yeZimbabwe neyeBritain huchimbonetsa rubatsiro rwakapiwa nesangano reOperation Florian hunoratidza kusimba kunoramba kwakaita hukama pakati pevanhu venyika mbiri idzi.\n\n\nKanzuru yeguta reBulawayo yakatanga hukama nesangano reOperation Florian mugore ra2009 uye kubvira muna 2011 kusvika pari zvino, kanzuru iyi yawana motokari gumi dzekurwisa moto uye vashandi vayo vachidzidziswawo nezvekurwisa moto.\n\nVaMartin Moyo meya weguta reBulawayo vati rubatsiro rwavari kuwana kubva kusangano reoperation Florian rwakakosha zvikuru kuchitariswa dambudziko rekushikwa kwemari munyika vachitiwo rubatsiro urwu runoita kuti guta ravo rifambirane nemamwe maguta pasi rose munyaya dzekurwisa moto.\n\nPasi pehukama hwesangano reOpertaion Florian kanzuru yeguta reBulawayo yave kushanda nemamwe makanzuru emamwe madhorobha uye kwemavhiki maviri apfuura, vamwe vashandi vezvemoto vemakanzuru aya vange vachiita zvidzidzo zvakasiyana-siyana zvine chekuita nekudzivirira moto.\n\nVaKhumbulani Ndlovu avo vanove Leading Fire Officer muguta reBulawayo vaudza Studio 7 kuti vari kufara zvikuru nezvidzidzo zvaawana uye vave neshungu dzekushandisa zvavakadzidza kuti vabatsire vagari vemuBulawayo.\n\nRubatsiro rwawanikwa nekanzuru yeguta reBulawayo kusvika pari zvino rwakakosha madhora anopfuura mamiriyoni maviri nezviuru mazana mashanu. No media source currently available 	https://www.voashona.com/a/zimbabwe-matongerwo-enyika/3783932.html
politics	MDC Inoti Vanhu vemuZimbabwe Ngavabatane Kukurudzira VaMugabe Kubva paChigaro Vachishandisa Nzira Dziri paMutemo	Bato rinopikisa reMDC-T rakaburitsa mashoko kuvatori venhau nemusi weMuvhuro richiti mhuri yeZimbabwe inofanira kubatana yoshandisa nzira dzose dziri pamutemo kuti vamanikidze mutungamiri wenyika VaRobert Mugabe nevamwe vari muhurumende yavo kuti vasiye basa nekuti vakundikana kutonga. MDC-T yati iri kushora zvikuru vanhu veZanu-PF vari kuda kufora nemusi weChitatu vachiratidza kuti vari kutsigira VaMugabe mukufora kwavanoti Million Man March. VeMDC-T vati vanhu veZanu-PF ava vanofanira kufora vachiti VaMugabe vaende pamudyandigere. Vati hurumende yaVaMugabe yaendesa nyika kumawere munyaya dzezvehupfumi uye iri kutonga nedemo. Mutauriri weMDC-T VaObert Gutu vaudza Studio 7 kuti bato reZanu-PF rapererwa nemazano nekudaro rinofanira kukanda mapfumo pasi. No media source currently available Zvichakadaro, munyori mukuru wesangano reZimbabwe National Liberation War Veterans Association VaVictor Matemadanda vati vave kukurudzira nhengo dzebato ravo kuti dzibatane nevamwe mukuratidzira uku. Vakarwa hondo yerusununguko vaimbe vatsika madziro vachiti havatenderana nekufora uku sezvo vaiti vamwe vechidiki vebato iri vane pamuromo pasingamharwe nenhunzi. No media source currently available 	https://www.voashona.com/a/zimbabwe-matongerwo-enyika/3342850.html
health	VaMnangagwa Vanoti Vanoda Kuti Vanhu Vatange Vabaiwe Nhomba Svondo Rino	Mutungamiri wenyika VaEmmerson Mnangagwa vanoti vari kutarisira kuti vanhu vatange kubayiwa vhiki rino nhomba yeCovid-19 yakasvika munyika neMuvhuro mangwanani kubva kuChina. Hurumende inotiwo ine tarisiro yekuti panozopera gore rino vazhinji vanenge vabaiya nhomba senzira yekudzivirira kutapukira kwechirwere ichi. Vachinyora padandemutande ravo reTwitter, VaMnangagwa vakati vari kutarisira kuti vanu vabayiwe nhomba nechimbichimbi kuitira kudzivirira vanhu uye kuti hupfumi hwenyika hutange kusimukira. VaMnangagwa vakatambira zviri pamutemo nhomba iyi kuState House neMuvhuro masikati kubva kumumiriri weChina muZimbabwe VaGuo Shaochun vange vakamirira mutungamiri wenyika yavo VaXi Jinping. Mutevedzeri wegurukota rezvehutano Dr John Mangwiro vatsinhirawo mashoko aVaMnangagwa vachiti pamusoro penhomba vakapihwawo majekiseni acho vachiti vari kutarisira kuti kubaiwe kwenhomba iyi kutangwe chero vhiki rino. Dr John Mangwiro vati tarisiro yehurumende ndeyekuti vanhu mamiriyoni gumi vange vabaiwa panopera gore rino. Izvi zvatsigirwa nevakasanobata chigaro chemunyori mukuru mubazi rezvehutano VaRobert Mudyirandima avo vati kunyangwe hazvo hurumende iri kutarisira kubaya huwandu uhwu kuchiri kuitwa hurukuro nemakambani anogadzira nhomba dzeCovid-19. VaMudyirandima vatiwo panenge pachibaiwa nhomba yeSinopharm yakagadzirwa kuChina iyi, hurumende inenge ichitoita tsvakurudzo yekuti nhomba iyi inoshanda here kumhando dzehutachiona weCovid-19 huri munyika. Vachigamuchira nhomba iyi kuRobert Mugabe International Airport gurukota rezvehutano uyewo vari mutevedzeri wemutungamiriri wenyika, VaConstantino Chiwenga varumbidza pamwe nekutenda nyika yeChina. VaChiwenga vatiwo mucherechedzo wehushamwari hwakasimba pakati penyika mbiri idzi. Vachitambidzawo nhomba iyi kunaVaChiwenga, mumiririri weChina muZimbabwe VaGuo Shaochun vatiwo Zimbabwe ishamwari yeChina nekudaro havana dambudziko nekubatsira nyika ino pakuiwanisa nhomba yeCovid-19. Mumwe mugari wemuHarare, Muzvare Patricia Muchekeza vatiwo kunyangwe hazvo, hurumende yatambira nhomba yekutanga yekupiwa pachena vati shuviro yavo ndeyekuti hurumende itenge mishonga iyi nechimbi chimbi. Izvi zvatsigirwawo nevaimbova gurukota rezvehutano, Dr Henry Madzorera avo vati vanga vakatarisira kuti nhomba yekupiwa iyi ichauya pamwechete nenhomba zviuru mazana matanhatu hurumende yaiti vakatenga. VaMadzorera vatiwo hurumende inofanirwa kungwarira kuti vasazosundwe kutenga nhomba yekuChina zvichienzaniswa nedzimwe nekuda kwekuti vapiwa zviuru mazana maviri pachena. Mutungamiriri weZimbabwe Professional Nurses Union VaRobert Chiduku vatiwo kunyangwe hazvo vakoti vachiziva nezvekubaya nhomba vanoda rumwe ruzivo nezvenhomba yeCovid-19 zvinosanganisira kuti vaziviswe kuti nhomba iyi ichange ichibaiwa pai huye rutivi rwupi nezviratidzo kana isina kuwirirana nemuviri wemunhu vasati vabaya kana kubayiwa. Vamwe vanga vari kunhandare yendege pasvika nhomba iy vanosanganisira gurukota rezvemari VaMthuli Ncube, vakasanobata chigaro chegurukota rekudyidzana nedzimwe nyika nemamwe makurukota ehurumende. Vanamazvikokota munyaya dzezvemishonga kusanganisira veMedicines Control Authority of Zimbabwe vari kutarisirwa kuongorora nhomba iyi kuti ndeyechokwadi here kwemazuva maviri isati yatanga kubayiwa vanhu. Vari kutanga kubayiwa vanosanganisira vanachiremba, vakoti nevamwe vanoshanda muzvipatara, vanoshanda pamiganhu nenhandare dzendege uye vane zvirwere zvinovaisa panjodzi yakakura yekufa nechirwere ichi. Nhomba iyi yakagadzirwa nekambani inonzi Sinopharm inova yehurumende yekuChina inogadzira mishonga. China yakapa mvumo kuti nhomba iyi itange kubayiwa vanhu mukupera kwaZvita gore rapera. Nyika yakatanga kushandisa nhomba iyi iUnited Arab Emirates ichiteverwa neBahrain. Dzimwe nyika dziri kutenga mushonga uyu dzinosanganisira Singapore, Turkey, Brazil ne Chile. No media source currently available   	https://www.voashona.com/a/vamnangagwa-vanoti-vanoda-kuti-vanhu-vatange-vabaiwe-nhomba-svondo-rino-/5779152.html
health	Munhu Mumwe Chete Akafa neChirwere CheCovid-19 neSvondo kuMatabeleland South	Bazi rezvehutano rinoti nemusi weSvondo munhu mumwe chete akafa nechirwere cheCovid-19 kuMatabeleland South zvichireva kuti vanhu vafa vachiri chiuru chimwe chete nemazana mashanu nemakumi manomwe kana kuti 1,557. Vanhu makumi maviri nevaviri kana kuti 22 vakabatwa nechirwere ichi zvasiya vabatwa nacho vave zviuru makumi matatu nemasere ane makumi masere nevatanhatu kana kuti 38, 086. Vanhu makumi maviri nevaviri vakapora zvasiya vapora vave zviuru makumi matatu nemashanu zvine nezana nemakumi maviri nevatatu kana ktui 35, 123. Vanhu vachiri kurwara vave chiuru chimwe chete nemazana mana nevatanhatu kana kuti 1,406. Vanhu vabayiwa nhomba yekutanga vave zviuru mazana matatu nemakumi matatu nemazana matanhatu kana kuti 336, 600. Vabayiwa nhomba kaviri sezvinokurudzirwa vave zviuru makumi mashanu nematatu zvine mazana mana negumi nevasere kana kuti 53, 418.	https://www.voashona.com/a/bazi-rezvehutano-rinoti-munhu-mumwe-chete-akafa-nechirwere-checovid-19-nesvondo/5865915.html
health	Vanhu Vakawanda Vobatwa neZvirwere Zvesiki neZvimwe	Bazi rezvehutano rinoti kunyange hazvo huwandu hwevanhu vari kubatwa nezvirwere zvepabonde hwadzikira nezvikamu makumi matanhatu nezvina kubva muzana, mukati memakore gumi nemashanu apfuura, zvirwere izvi zvichakawanda munyika uye zviri kunyanyobata vanhu vane makore makumi maviri nemashanu kusvika pamakore makumi mana nemapfumbamwe. Vachitaura pamusoro pemamiriro akaita zvirwere zvepabonde nerurindi, munyika pamwe nezviri kukonzera zvirwere izvi, kukomimiti yeparamende inoona nezvehutano, mutevedzeri wegurukota rinoona nezvehutano, Dr John Mangwiro, vati munyika mune zvirwere zvapabonde zvakawanda zvakaita seGonorrhea neSyphlis neHIV. Vatiwo huwandu hwevanhu vari kubatwa nechirwere cherurindi hwakadzikiria zvichitevera kudzikira kubatwa kuri kuitwa vanhu nehutachiwana hweHIV/AIDS. Mukuru anoona nezvezvirwere zvepaponde mubazi iri, Dr Tsitsi Appolo, vati huwandu hwevanhu vari kubatwa nezvirwere izvi hwakawandira kumatunhu eMidlands neMashonaland West. Vati mumatunhu aya zvirwere izvi zvakawandira munzvimbo dzinoitwa zvekuchera goridhe uko kune vanhu vakawanda. Dr Appollo vanoti humbowo hunoratidza kuti munhu mumwe chete pa vanhu vashanu anenge aine chimwe chirwere chapabonde anenge aine hutachiwana hweHIV/AIDS. Vatiwo zvakaonekwa kuti pavanhu gumi vanobatwa nezviwere zvepabonde mumwe chete anenge akambobatwa nechirwere ichi. Vati mekuda kwaizvo vari kuita zvirongwa zvekuona kuti vanhu vanogara munzvimbo dzinobatwa vanhu vakakwanda nechirwre ichi vaongororwa kuti havana zvirwere izvi here, kuvakurudzira kushandisa makondomu pamwe nekushandisa nzira dzepabonde dzisingaparadzire zvirwere. Vazhinji vari kubatwa nezvirwere zvepabonde, vachairi vemotakari hombe kana kumagonyeti, vanorarama nekutengesa bonde, varume vanorara nevamwe varume pamwe nevanofamba muzvimbodzinocherwa goridhe nezvimwe kana kuti maArtisinal miners. Dr Appollo vati pakaita dambudziko pakuendesa makondomu munzvimbo zhinji munyika muna 2018, 2019 pamwe negore rino izvo zvakaitawo kuti vakawanda vabatwe nezvirwere zvepabonde. Vati bazi ravo rine hurongwa hwekurapa zvirwere zvakaita seSyphilis, pamwe nekuti vana vasatapurirwe hutachiwana hweHIV nanamai vavo. Vatiwo munhu wega wega anenge aine chirwere chepadone aakenda kuchipatara kana kirinika anobva aongororwa kuti haana hutachiwana hweHIV here. Asi vati pari zvino nyika haina mishonga yakakwana yekurapa maSTIs uye zvakakosha kuti paramende ione kuti vapihwa mari inokwana kutenga mishonga iyi. Munyori anoona nezvehutano muMDC Alliance, Dr Henry Madzorera, vaudza Studio7 kuti zvakakosha kuti hurumende ikoshese nyaya dzehutano pamwe nekugadzira hupfumi kuti vanhu vawane mabasa vaswera vachikorokoza. Vatiwo mishonga inofanira kuwanikwa muzvipatara kuitira kuti vange vaine zvirwere varapwe. Dr Mangwiro vati pane mimwe mishonga yave kutadza kurapa maSTIs uye vave kuongorora mishonga iyi kuti vaone kuti inokodzera here kuti varambe vachiishandisa. No media source currently available 	https://www.voashona.com/a/zimbabwe-sexually-transmitted-diseases-on-the-rise/5700562.html
business	Hurumende Yoendesa Mberi Musangano neveMabhizmisi weKuzeya Mutemo Wayo paMitengo	Musangano wange uchifanira kuitwa nemusi weChitatu pakati pehurumende nemasangano anomirira vemabhizimisi uchikokerwa nebazi rezvemari nesangano reConfederation of Zimbabwe Retailers (CZR) unonzi wambosendekwa parutivi kusvika svondo rinouya. Izvi zvaitwa kunyange hazvo zvinhu zvaita manyama amire nerongo munyaya dzezvehupfumi zvichitevera danho rakatorwa nehurumende rekudzika mutemo wechimbi chimbi kana kuti Presidential Powers (Temporary Measures) (Financial Laws Amendment) Regulations 127 of 2021. Mutemo wakadzikwa mukupera kwesvondo rapera uyu unomanikidza vemabhizimisi kuti vatengese zvinhu nemutengo unoendererana newepamusika wemari weReserve Bank of Zimbabwe, RBZ, foreign exchange rate kwete pamukoto. Pakangodzikwa mutemo uyu zvimwe zvinhu zvakabva zvawedzerwa mutengo uku vamwe vemabhizimisi vachiti havachadi kutambira madhora ekuAmerica kunyangwe hurumende iri kuti ngaashandiswe asi nemutengo wepamusika weRBZ kana kuti foreign exchange auction. Mhute yaputira nyika panyaya dzezvehupfumi iyi yapa kuti padaidzirwe musangano wechimbi chimbi uyu. Asi mutungamiri weConfederation of Zimbabwe Retailers, VaDenford Mutashu, vati musangano wekuzeya mamiriro ezvinhu wasendekwa parutivi nekuti hurumende yati inoda nguva yekumboona kuti mutemo uyu uri kushanda sei. Gavhuna weRBZ, Doctor John Mangudya, uye mutevedzeri wegurukota rezvemari, VaClemence Chidawu, vange vachitarisirwa kupinda mumusangano uyu. Hatina kukwanisa kubata VaMangudya avo takatumirawo mibvunzo yavasati vapindura. Asi mumashoko padandemutande reTwitter RBZ inoti danho nho iri harisi rekuda kuomesera vemabhizimisi asi kuti kuunza kugadzikana pamusika nekumisa huori kune vemakambani vanowana mari kubhanga guru renyika nemutengo uri pasi asi vodhurisa zvinhu. Nyanzvi munyaya dzezvemabhanga, uye vari nhengo yeZanu PF, VaGilbert Muponda, vanotiwo mutemo uyu hauna kunyanya kuipa nekuti unodzikamisa dhora remunyika neku kuti vatengi vasaomeserwe sezvo vamwe vemabhizimisi vari kuwana mari kuRBZ vari kubatira vanhu. Asi imwe nyanzvi munyaya dzezvehupfumi, VaVictor Bhoroma, vane maonero akasiyana vachiti havasi vose vari kuwana mari kuRBZ uye bhanga iri riri kutatarika kupa vanenge vanzi vapihwe mari dzacho nenguva. Pasi pemutemo uyu, vanenge vawana mari pamusika wemari weRBZ voishandisa zvisizvo vanonzi vachabhadhairiswa miriyoni imwe chete yemadhora uye vemabhanga vanonzi vanoita zvehuori kupa makambani matsamba ekuti vawane mari pamusika weRBZ vanonzi vachabhadhariswa mamiriyoni mashanu sechirango. Vemabhizimisi vanonzi vanoramba kutambira dhora remuZimbabwe vachabhadhariswa mari inosvika zviuru makumi mashanu kana kuti 50 000. No media source currently available 	https://www.voashona.com/a/hurumende-yoendesa-mberi-musangano-nevemabhizmisi-wekuzeya-mutemo-wayo-pamitengo/5912504.html
business	Hurumende Yoburitsa Bhiri reKuvandudza Chimwe Chikamu cheAIPPA	Hurumende nhasi yaburitswa mugwaro rayo kana kuti Government Gazette rebhiri reMedia Information Bill rekuvandudza chimwe chikamu chemutemo weAccess to Information and Protection of Privacy Act. Chikamu chiri kuvandudzwa ndechechikamu chegumi kana kuti Section 10:27 kuti chienderane nechikamu chechimakumi matanhatu nembiri kana kuti section 62 chebumbiro remutemo. Chikamu chiri kuvandudzwa ichi chakanangana nekuti vatori venhau vangawane sei mashoko kubva kumapazi ehurumende nemakambani ayo. Munyori mukuru wezvekuburitswa kwemashoko VaNick Mangwana vanoti bhiri iri rinoratidza pachena kuti hurumende yakazvipira kuvandudza mitemo yange ichinzi inodzosera kumashure hutongi hwejekerere nemashandiro evatori venhau. Vati mapazi ehurumende anenge ave nemushandi anenge achishanda nevatori venhau kuvapa zvavanenge vachida zvakakoshera ruzhinji. Asi vamwe vatori venhau vanoti bhiri itsva iri harina kunyanya kusiyana nemutemo weAIPPA. VaMangwana vanoti izvi ndezvemugotsi matsuro. Gweta vari nyanzvi munyaya dzemitemo yekuburitswa kwenhau VaChris Mhike vanoti pachine zvakawanda zvinoda kugadziriswa. Mumwe mutori wenhau anemukurumbira zvikuru vari mupepeti mukuru weZimFact VaChris Chinaka vanoti iri idanho rekutanga asi rwendo rwurefu. Mashoko aya atsinhirwawo nemutungamiri weMedia Monitors Zimbabwe Muzvare Patience Zirima. Vatori venhau nevanorwira kodzero dzevanhu vanoti mitemo yeZimbabwe yakaita seAIPA nePOSA haina kusiyana zvakanyanya nemitemo yaishandiswa nehurumende yeRhodesia yakaita seLaw and Order Maintenance Act, Official Secrets Act, Emergence Powers Act, Censorship of Publications Order of 1965. Asi hurumende inoti iri kuyedza kuvandudza zvinhu uye hurumende inofanirawo kuona kut vatori venhau havafukure hapwa zvinokanganisa nyika sematauriro aVaMangwana. Mutemo uyu uchaendeswa kuvanhu wozodzoswa kudare reparamende mutungamiri wenyika VaEmmerson Mnangagwa kuti uve mutemo. No media source currently available  	https://www.voashona.com/a/hurumende-yoburitsa-bhiri-rekuvandudza-chimwe-chikamu-cheaippa/4988475.html
politics	Amai Chigumba Vanoti Vozorwa Mafuta eNguruve Yavasina Kudya Pakusaitwa kweSarudzo	Sachigaro weZimbabwe Electoral Commission Amai Priscilla Chigumba varamba mashoko ekuti ndivo vari kuramba kuti sarudzo dzema by elections dziitwe vachiti mitemo yeCovid-19 yakadzikwa kuchengetedza vanhu yakapa kuti zvimwe zvinofanira kuitwa pasi pebumbiro remitemo zvimbosendekwa parutivi. Izvi zvinosanganisira sarudzo dzakamiswa kwenguva isina kutarwa nemutemo wechimbi chimbi wakadzikwa nebazi rezvehutano. umashoko avatumira kuStudio 7 vachipindura mibvunzo yedu panyaya yesarudzo dzemaby elections, Amai Chigumba vatiwo mazuva esarudzo anotarwa nemutungamiri wenyika achinzwa kubva kuZEC nekugadzirirawo kwainenge yakaita. Amai Chigumba vatiwo nyaya iyi ichiri kudare repamusoro reHigh Court nekudaro vakasungwa maoko pari zvino. Asi sachigaro wesangano rinoongorora nezvesarudzo rakazvimirira reZimbabwe Election Support Network VaAndrew Makoni vanoti sarudzo idzo dzabe kufanira kuitwa nekuti kune nzvimbo mukanzuru zana nemashanu uye makumi maviri memasere muparamende dzisisina vamiriri kwenguva yakareba nekuda kwekuti vamwe vakadzingwa nebato reMDC-T vachinzi vari kuMDC Alliance, vamwe vakadzingwa neZanu-PF vamwewo vakafa. VaMakoni vati havaone chinotadzisa kupa Zimbabwe kuita sarudzo kana nyika dzakapoteredza dzakaita seZambia neSouth Africa dzichiita sarudzo munguva yeCovid-19. 	https://www.voashona.com/a/amai-chigumba-vanoti-vozorwa-mafuta-enguruve-yavasina-kudya-pakusaitwa-kwesarudzo/6300164.html
business	Harare Agriculture Show Yotanga	Kuratidzirwa kwezvirimwa, mabhizimisi nemamwe mabasa paHarare Agricultural Show kwakatanga nemusi weMuvhuro muHarare vanoronga showa vachikurudzira veruzhinji kupinda muchiitiko ichi kuti vawane mikana yekutanga mabhizimisi pamwe nekusimudzira mabasa ekurima. Sachigaro veZimbabwe Agricultural Society, varongi veHarare Agricultural Show, VaIvan Craig, vakaudza Studio 7 kuti huwandu hwevari kuratidza zvirimwa, mabhizimisi nemabasa hwakakwira nezvikamu gumi nezviviri kubva muzana gore rino uye vanotarisira kuti show yegore rino ichanikidza kudarika gore rapfuura. Vakurudzira veruzhinji kuti vaende kuHarare Agricultural Show uko vati kunodzidzwa zvakawanda pane nekutandara. VaCraig vaudza Studio 7 kuti vanofara chose kuti varimi vakaunza zvipfuwo nembeu dzemhando yepamusoro gore rino. Vatiwo kunze kwekudzidza zvekurima nemabhizimisi, kuchange kuine mafaro nevaimbi vakawanda pamwe nekutandadzwa nevamauto, mapurisa nezvikwata zvakasiyana siyana. Mukutandara imomo veBuy Zimbabwe avo vanokurudzira kugadzirwa nekutengeswa kwezvinhu munyika vanoti vachange vachishambadzawo zvinhu zvinogadzirwa muno. Mukuru weBuy Zimbabwe Zimbabwe, VaMunyaradzi Hwengwere, vaudza Studio 7 kuti gore rino vachange vachisanganisa mafaro nekupemberera hunyanzvi hwevana vemuZimbabwe. Imwe kambani iri kuratidzira gore rino IFlying Leopard Limited limited iyo inogadzira midziyo inorerutsira vanhu kutakura zvinhu yakaita semabhara anodhonzwa nemabhasikoro. VaDuncan Nyathi vanoti midziyo yavanogadzira inokwanisawo kushandiswa nevanhu vanoita mabhizimisi echidiki vakaita sevanotengesa mumigwagwa. Show yegore rino iyo iri kuitwa pasi pedingindira rekuti Field to Industry: Produce. Connect Develop ichavhurwa zviri pamutemo nemutungamiriri wenyika, VaEmmerson Mnangagwa nemusi weChishanu. Varimi nevamabhizimisi vanotarisirwa kubuda nemibairo inosvika zana rezviuru zviuru zvemadhora gore rino. Gore rapfuura vanhu zviuru mazana maviri (200 000) vakapinda muHarare Agricultural Show uye gore rino panotarisirwa kuti pachapinda vanhu zviuru mazana maviri nemakumi mashanu. (250 000).  	https://www.voashona.com/a/harare-agriculture-show-yotanga/4546399.html
business	Kanzuru yeChitungwiza Yozivisa Vane Zvivakwa Zvisiri Pamutemo Kuti Vaputse Zvivakwa Izvi	Kanzuru yeChitungwiza nhasi yapa vese vakavaka zvisiri pamutemo panzvimbo yemabhizimisi yeTown Centre kuti vaputse zvivakwa zvavo mukati memaawa makumi mana nemasere ari kutevera ichiti kana vakasaita izvi, kanzuru ichaputsa zvivakwa izvi yega. Muchiviso kuvagari, kanzuru yeChitungwiza yati vakavaka vasina mvumo yekanzuru vanofanira kuputsa zvivakwa izvi zvisinei kuti ndivo varidzi venzvimbo here kana kuti kwete. Kanzuru inoti ichashandisa mutemo weRegional, Town and Country Planning Act, zvikamu 32 ne35 kuputsa zvivakwa izvi. Mutaururi wekanzuru yeChitungwiza, VaLovemore Meya, vaudza Studio 7 kuti kanzuru inotarisira kuvandudza nzvimbo yeTown Centre ndosaka vari kubvisa vanhu vakavaka zvisiri pamutemo. VaMeya vatiwo vamwe vevanhu vari kuvakava zvisina mvumo vanhu vakatopihwa masitendi asi vari kungotadza kutevedza mutemo. Vati zvivakwa zvichaputswa zvinosanganisira zvitoro, maDurawall pamwe nezvimwe. Asi mukuru weChitungwiza Residents Trust, Muzvare Diana Kuvheya, vaudza Studio 7 kuti kanzuru haina mvumo zvekuti magweta avo eZimbabwe Lawyers for Human Rights atonyorera kukanzuru pamusoro penyaya iyi. Mutauriri weCrisis in Zimbabwe Coalition, VaObert Masaraure, vashoropodza hurongwa hwekanzuru yeChitungwiza vachiti kanzuru haifaniri kurega vanhu vachivaka pese pese yozomirira kuputsa chete. Vati kanzuru inofanira kugara pasi nevagari vogadzirisa nyaya iyi kwete kuputsa zvivakwa zvavo. Gore rino kanzuru yeChitungwiza yainge yaronga kuputsa dzimba dzese nemisika zvakavakwa zvisiri pamutemo asi ikamiswa kuita izvi nematare edzimhosva ayo akati inofanira kutanga yapa vanhu ava pekugara pamwe nepekutengesera. Tabvunza VaMeya kuti chirongwa chavo hachisi kuzomiswa sezvakaitwa zvimwe here vakati vanopihwa simba nemutemo weRegional, Town and Country Planning Act. Hatina kukwanisa kunzwa divi regurukota rezvematunhu, VaJuly Moyo, sezvo nharembozha yavo yange isiri kubatika. No media source currently available 	https://www.voashona.com/a/zimbabwe-chitungwiza-council-tells-owners-of-illegal-structures-to-demolish-them/6375945.html
business	Madzimai emuZimbabwe Ari kuBotswana Anoti Haachangomirira VanaBaba Mukushavira Mhuri	Madzimai akawanda anobva kuZimbabwe ari muBotswana anoti ave kuzviitira mabasa emaoko vachiti kushandira vamwe vanhu kana makambani hakuna pundutso. Aya mazwi emamwe madzimai anobva kuZimbabwe anorarama nekugadzira musoro muguta reFrancistown muBotswana vari kushambadzira vari kudarika nenzira kuti vanogadzira musoro. Mumwe wemadzimai aya ndiMuzvare Nomalanga Sibanda, avo vanoti vakadzidzira kutauro mutauro unotaurwa munyika iyi weSetswana nekukurumidza, kuitira kuti vakwanise kutsvaga vanoda kurukwa musoro. Muzvare Sibanda, avo vanobva kuGokwe, vanoti kugadzira bvudzi kwavo kuri kuita kuti vakawanise kuchengeta vana vavo vakasara kuZimbabwe pamwe nemumwe mudiki wavagere naye kuBotswana kunyangwe hazvo vachigara vachiita hwakitsi nagonzo nemapurisa enyika iyi. Vabvakure havabvumidzwe kuita basa kana bhizinesi rekugadzira musoro muBotswana sezvo hurumende yenyika iyi ichiti ibasa rezvizvarwa zvenyika iyi. Chimwe chizvarwa cheZimbabwe chinorarama nekutenga nekutengesa hove, muriwo, shangu nehembe, Amai Florence Manzungu vanoti vakaona kuti kugarira maoko hakuna pundutso vachiti varume vanodawo kubatsirwa Amai Justina Ngwenya, avo vane makore makumi mana nerimwe chete uye vachirima muriwo kumapurazi eGlenn Valley ayo ari pedyo neguta reGaborone, vaudza Studio7 kuti kurima vari kurima asi dambudziko ndekwekutengesera. Amai Tendai Chimombe vakazvarirwa kuBuhera ndookukurira kuMvuma vanoita basa rekusona muguta reFrancistown. Vanoti kushaikwa kwemagwaro akakwana kunoita kuti vasabhadharwe mari inogutsa kwavanoshanda. Kuitira kuti vakwanise kuraramisa mhuri yavo, Amai Chimombe vanotengesawo matemba nedovi zvavanohodha muno senzira yekuwedzera mari yavanowana kubasa. Asi Amai Pauline Marembo vanoti kutsvaga mafuro manyoro uku kwakavaparira sezvo vakabva vaparadzana nemurume ainge asara kumusha. Nzara iri kunzi yapfunya chisero munyika ndiyo iri kutizwa nevanhu vazhinji vachiyenda kunyika dzakapoteredza Zimbabwe dzinosanganisira Botswana, South Africa, Mozambique, Namibia, Zambia nedzimwewo. No media source currently available 	https://www.voashona.com/a/6499689.html
politics	VaMphoko Voendesa VaWelshman Ncube kuMatare eDzimhosva	Vaimbove mutevedzeri wemutungamiri wenyika, VaPhelekezela Mphoko, vaendesa kudare reHigh Court mumwe wevatungamiri veMDC, VaWelshman Ncube, vachida kubhadharwa mari inopfuura miriyoni imwe chete nemazana mana ezviuru zvemadhora ekuAmerica. Mumagwaro ari kudare reHigh Court ayo awonekwa neStudio7, VaMphoko nemwana wavo, Siqokoqela, vari kuti VaNcube vanofanirwa kuvapa madhora ekuAmerica anopfuura miriyoni nezviuru mazana mana. Vanoti ichi chidimbu chemari inosvika mamiriyoni maviri nezviuru mazana mapfumbamwe zvemadhora ekuAmerica iyo yavanoti vakapa VaNcube apo vaive gweta revaviri ava panyaya yekambani yavo yeChoppies Enterprises. VaNcube nekambani yavo yeMatonsi-Ncube Law Chambers, vakamiririra mhuri yaVaMphoko panyaya yabata bata Choppies Supermarket. Mugwaro ravakakwidza kuHigh Court neMuvhuro vachimirirwa nemagweta eNcube and Partners, VaMphoko, vanove mumhang’ari wekutanga, naSiqokoqela, anove mumhang’ari wechipiri, vanoti muna Ndira wegore rino VaNcube vakatambira mamiriyoni maviri nemazana mapfumbamwe ezviuru zvemadhora ekuAmerica. Mari iyi yaibva kuChoppies Supermarkets ichienda kumhuri yekwaMphoko semubhadharo wemasheya ainzi aive emhuri iyi mukambani iyi. VaMphoko nemwana wavo vanoti VaNcube vakazivisa mhuri yavo kuti vaive vapiwa mari iyi nekambani yeChoppies vachitiwo vakapa ivo VaMphoko nemwana wavo chidimbu chemari iyi kukasara mari inopfuura miriyoni nezviuru mazana mana iyo vari kuda kupiwa. Mugwaro ravo rekuHigh Court VaMphoko vanoti VaNcube havasi kupindura kuchikumbiro chavo chekuti vavape mari yasara, nokudaro vave kukumbira kuti dare rimanikidze VaNcube kuti vavavpe mari iyi. VaMphoko vanotiwo vanoda kuti vapiwe imwe mari pamusoro yakaberekwa panguva iyo mari iyi yanga iri mumaoko aVaNcube, uye kuti VaNcube vave ivo vanobhadhara dare mari yose ine chekuita nenyaya iyi. VaNcube havasati vaisa mudaro gwaro ravo rekupindura mhosva yavari kupomerwa uye dare reHigh Court harisati ratara kuti nyaya iyi ichanzwikwa riinhi. Studio7 yatadza kubata VaNcube kuti tinzwe divi ravo sezvo vanga vasiri kudaira nharembozha yavo. VaNcube havasati vaswitsa magwaro avo kudare repamusoro. No media source currently available 	https://www.voashona.com/a/former-vp-mphoko-takes-mdc-vp-welshman-ncube-to-court/5200536.html
business	Kukwidzwa kweMafuta eKufambisa Kworwadza Vagari muChinhoyi	Vagari vemuChinhoyi vanoti havasi kufara nemakwidzirwo ari kuita mari dzekufambisa kuenda kunzvimbo dzakasiyana apo zvitoro zvakawanda zvainge zvakavharwa neSvondo. Mari dzekufambisa dzakamuka dzakakwidzwa nezuro mangawanani zvichitevera kukwidzwa kwakaitwa mari yemafuta edzimotokari nemutungamiri wenyika VaEmmerson Mnangagwa neMugovera. Dzendo dzose dzemuChinhoyi dzaisiita dhora rimwechete dzave kuita madhora matatu, mari inonzi nevakawanda yakawandisa. Kubva muChinhoyi kuenda kuHarare munhu aimbobhadhara madhora matanhatu, asi iye zvino kwave kubhadharwa madhora gumi nemashanu. Kubva muChinhoyi kuenda kuChegutu kana kuKaroi kwave kuita madhora gumi nemaviri kubva pamadhora matanhatu. Amai Sarudzai Patana vanoti madhora matanhatu pamunhu kuenda kubasa ivo nemurume wavo nemwana wavo anoenda kuchikoro nekombi yakawandisa. Mumwe mudzidzisi, VaItai Mutapa, avo vanoti vainge vave kuenda kubasa kaviri pasvondo, vanoti nhasi havaende kubasa sezvo vasina mari yekufambisa. VaMutapa vanoti pavaenda kunotenga zvekudya zvitoro zvanga zvakavhara zvavapa fungidziro yekuti vezvitoro vari kuda kukwidza mitengo yezvinhu kubva nhasi mangwanani. Asi VaClifford Matambo, avo vanotengesa zvekudya, vanoti mitengo inofanirwa kukwira sezvo mari yekuunza zvinhu zvavanotengesa zvave kuvadhurira nekuda kwemitengo yemafuta yakakwidzwa. Mumwewo mugari wemuChinhoyi anoda kudanwa nezita rekuti Nimrod anoti zvinonyadzisa kuti mutungamiri wenyika VaMnangagwa anozivisa kukwira kwemafuta gurukota rezvemhando dzemoto riripo. Mutungamiri wenyika VaMnangagwa vakazivisa kuti dhiziri rave kutengwa nemadhora matatu nemasendi gumi nerimwe ukuwo peturu yave kuita madhora matatu nemasenzi makumi matatu. Kunyange mafuta edzimotokari akakwidzwa achiri kushaikwa munyika.	https://www.voashona.com/a/zimbabwe-busfare-hike-chinhoyi/4741188.html
health	Vanhu Makumi Maviri neVaviri Vanowanikwa Vaine Chirwere cneCovid-19 muNyika	Bazi rezvehutano rakazivisa neChitatu kuti huwandu hwevanhu vabatwa nechirwere cheCovid-19 munyika hwakakwira kusvika pazviuru zvinomwe nemazana mashanu ane makumi mapfumbabwe nemasere, kana kuti 7 598 mushure mekunge vanhu makumi maviri nevaviri kana kuti 22, vawanikwa vaine chirwere ichi. Pavanhu ava vanhu makumi maviri nemumwe kana kuti 21 vagara vari munyika, mumwe chete ari akadzoka munyika kubva kuSouth Africa. Hapana munhu akshaya nechirwere ichi izvo zvakaita kuti vanhu vafa varambe vari pamazana maviri nemakumi maviri nevana, kana kuti 224. Vanhu vakanga vapona kubva kuCovid-19 kusvika neChitatu vanonzi vakanga vasvika pazviuru zvishanu nemazana masere ane makumi maviri nevatatu, kana kuti 5 823. Izvi zvakasiya vanhu chiuru nemazana mashanu nemakumi mashanu nemumwe, kana kuti 1 551 vachiri kurwara nechirwere ichi. Pasi rose vanhu vanodarika mamiriyoni makumi maviri nemapfumbamwe nezviuru mazana matatu nemakumi mapfumbamwe nezvisere kana kuti 29 398 000, vabatwa nechirwere ichi, icho chaurayawo vanhu vadarika zviuru mazana mapfumbamwe nemakumi matata zvine mazana mapfumbamwe kana kuti 930 900.	https://www.voashona.com/a/zimbabwe-covid-19-22-new-positive-cases/5586190.html
politics	Varairidzi Voita Mumwe Musangano neSvondo neHurumende	Hurumende iri kusangana zvakare neSvondo nemasangano evarairidzi pachitsvagwa nzira dzekuti varairidzi vadzokere kumabasa. Musangano uyu unotevera musangano wechimbi chimbi wakaitwa neChishanu manheru pakati pemasangano evarairidzi nehurumende, asi ukasabuda nechinhu chakati tsvikiti. Varairidzi vakatanga kuratidzira musi waKukadzi 5, 2019 mushure mekunge vazivisa hurumende mukati menguva yakatarwa nemitemo kuzivisa mushandirwi nezvekuramwa mabasa. Musangano wakaitwa Chishanu manheru unonzi wakapindwa negurukota rezvedzidzo yepasi, VaPaul Mavima, pamwe nevamiriri vePublic Service Commission. Studio7 haina kukwanisa kubata VaMavima, kuti tinzwe divi rehurumende panyaya iyi. Asi mutungamiri we Progressive Teachers Union of Zimbabwe, Doctor Takavafira Zhou, vanoti hurumende inofanirwa kuona kuti yaruretsira hupenyu hwevarairidzi sezvo vari kutambura. VaZhou vanoti pane zvimwe zvinofanirwa kuitwa nevarairidzi zvisingade mari zvakaita sekuwanira vadzidzisi masitendi ekuvaka dzimba dzavo, uye kuti vana vevadzidzisi vasabhadhariswe mari dzedzidzo muzvikoro zvehurumende. No media source currently available 	https://www.voashona.com/a/zimbabwe-government-to-meet-teachers-sunday-over-conditions-of-service/4779952.html
health	Mutungamiri weAmerica, VaDonald Trump, Vanosaina Bhiri Richaita Kuti Vanhu Vapiwe Rubatsiro Munguva yeCovid-19	"Apo zvinhu zvanga zvoratida sekunge mamwe mapazi ehurumende yeAmerica achambovhara kutanga neChipiri nekuda kwekusavepo kwemari yekushandisa, mutungamiri wenyika iyi, VaDonald Trump, neSvondo manheru vakasaina bhiri rinobvumidza kuvepo kwemari $2.3 trillion yekubatsira mapazi aya. Pmari yosei iyi, mazana mapfumbamwe emabhiriyoni emadhora, kana kuti $900 billion, ichabatsira vanhu munguva ino yecoronavirus, kuchiti imwe inoita $1.4 trillion ichashandiswa nemapazi ehurumende kusvika muna Gunyana wegore rinouya. Kunyange hazvo VaTrump vakasaina bhiri iri, vari kugunun’una zvikuru vachiti mari iri kupiwa vanhu kuti vabatsirikane munguva ino ye coronavirus ishoma zvikuru mushure mekunge matare eparamende nekongiresi apasisa bhiri iri svondo rapera. VaTrump vakati vakasaina bhiri iri sedanho rekudzora rubatsiro rwakanga rwuchipiwa vanhu vanosvika mamiriyoni gumi nemana vakanga varasikirwa nerubatsiro rwunipowa vasingashande pamwe nemhuri dzakavhiringwa nedenda reCovid-19, uyewo kuitira kupa mukana kune makambani ari kutatarika. Munhu mumwe nemumwe ari kutarisirwa kuwana mari inoita madhora mazana matanhatu kana kuti US$600.00 yekubatsirikana nayo munguva ino ye coronavirus, asi VaTrump vanoti munhu oga oga aifanirwa kupiwa madhora zviuru zviviri zvemadhora. Chimwe chizvarwa cheZimbabwe chiri kuSouth Carolina muno muAmerica, VaPromise Sande, vanoti zvakaitwa naVaTrump zvakanaka chose sezvo zvichibatsira hurumende pamwe nevanhu vari kutambura. ""Zvinhu zvanga zvakatarisirwa uye kusaina kwavo kuchabatsira zvikuru vanhu vemuAmerica,"" VaSande vanodaro. Vanoti veruzhinji vanogona kutanga kutowana mari idzi mukupera kwemasvondo maviri. No media source currently available "	https://www.voashona.com/a/zimbabwe-donald-trump-signs-usa-relief-bill-analysis-promise-sande/5716074.html
business	Mbatya Tsaru Dzorambidzwa Kupinda Munyika	Gurukota rezvemari, VaPatrick Chinamassa, vaparura hurongwa hwavo hwekuongorora mashandiro ari kuita hupfumi kana kuti mid term fiscal policy review. No media source currently available Mukuparura chirongwa ichi, VaChinamasa vanoti vatora matanho akawanda akanangana nekusimudzira maindasitiri nekuwezdera mari yehurumende. Vchitura muparamende hurongwa hwepakati pegore hwemafambisirwo emari, VaChimanasa vati kunyange hazvo paine mitero yakakura pashangu nembatya tsaru, zvinhu zvange zviri kuramba zvichipinzwa munyika uye zvava kukanganisa maindasitiri emuno. Vati kutanga mwedzi unouya, zvinhu izvi zvinenge zvisisabvumidzwe kupinda munyika, uye zvikabatwa zvichatorwa nekuparadzwa. Vatiwo zvinhu zvakaita semafuta nesipo hazvichabvumidzwe kupinda munyika, sezvo nyika iri kuzvigadzira. Vati mbatya zhinji idzi dzinounza zvirwere munyika. VaChinamasa vawedzera mitero yemotokari tsaru dzinotengwa kunze kwenyika kana kuti surtax charge kubva pazvikamu makumi maviri kubva muzana kusvika pazvikamu makumi matatu nezvishanu kubva muzana. Mari iyi inobhadharwa pamusoro peimwe yeduty inove zvikamu makumi mana kubva muzana VaChinamasa vatiwo hurumende iri ichasandura mutemo kuti machechi anoita mabasa ekutsvaga mari kana kuti profit abhadhare mutero kana kuti tax. Asi vati mari yechegumi nezvipo haisi kuzobhadhariswa mutero. VaChinamasa vatiwo hurumende iri kushishakana nenyaya yekuti mari zhinji yairi kuwana iri kuenda mukubhadhara vashandi nekudaro dare remakurukota rakatora danho rekuti mari inoenda kuvashandi inofanira kuderedzwa kubva pazvikamu makumi masere nezvitatu kubva muzana kusvika pazvikamu makumi mana kubva muzana. Vanoti izvi zvinoita kuti kurumende iwane mari yekushandisa mumabasa ebudiriro. Vaenderera mberi vachiti mutongo wakapihwa nedare repamusoro reSupreme Court unopa vashandirwi samba rekudzinga vashandi mushure mekuvapa chiziviso chemwedzi mutatu chete wakauya panguva iyo hurumende yange iri kuronga kuvandudza mitemo yevashandi kuti inakire vashandi nevashandirwi. Vati kuvandudzwa kwemutemo wevashandi kunofanira kuitwa pachitarisirwa kuti unofanira kupa mukana wekuti makambani akawanise kushanda zvakanaka vachiti pari zvino makambani akawanda ane zvikwereti zvemari yevashandi izvo zvinoatadzisa kuita basa nemazvo. Vapa semuenzaniso kambani yeZiscosteel iyo vati kunyange yakavhara makore akati kuti apfuura, mari dzevashandi dziri kuramba dzichiwedzera. Vatiwo hupfumi hwenyika hausi kuita zvakanaka uye izvi zviri kukonzerwa nekuti mabasa ekurima haasi kufamba zvakanaka uyewo maindasitiri haasikuita zvakanaka sezvo zvichidhura kuita bhizimisi munyika nekuda kwekudhura kwemari, nekudhura kwezvinhu zvakaita semagetsi nemvura. VaChinamasa vatiwo nekuda kwekusashanda zvakanaka kwehupfumi, hurumende yave kutarisira kuwana $3.6 billion gore rino kubva pane $3.9 billion yavange vachitarisira. VaChinamasa vati hurumende pamwe nevanhu vanofanira kuchinja maitiro avo kuitira kuti hupfumi hwenyika hubudirire. Mukuru wesangano rinomirira vemabhizimisi reZimbabwe National Chamber of Commerce, VaDavison Norupiri, vanoti matanho atorwa naVaChinamasa ekuchengetedza maindasitiri emuno akanaka chose uye vanoatsgira. Vatiwo zvakakosha kuti hurumende ideredze mari inoenda kuvashandi vachiti izvi zvinoipa mukana wekuita zvirongwa zvebudiriro. Mukuru weConferderation of Zimbabwe Industries, VaBusisa Moyo, vatiwo vanotsigirawo matanho atorwa naVaChinamasa. Gavhuna webhanga guru renyika, VaJohn Mangudya, pamwe nemutungamiri weMDC, VaMorgan Tsvangirai, vanga vari muparamende vachinzwa VaChinamasa vachitaura	https://www.voashona.com/a/zimbabwe-chinamasa-chifera-tsvangirai-shona/2887056.html
health	Hurumende Inoti Yabvisa Zvipingaidzo Zvanga Zvichikonzera Mitsetse Mirefu Munzvimbo Dziri Kubayiwa Vanhu Nhomba dzeCovid-19	Hurumende inoti vakoti muzvipatara nemakirinika vanofanirwa kunge vachiita basa rebaya vanhu nhomba yekudzivirira Covid-19 chete kwete kunyora makhadhi nekuvabya sezvavari kuita pari zvino ichiti ndizvo zviri kupa kuti mitsetse irambe yakareba munzvimbo idzi. Vachitaura mushure mekushanyira mamwe makirinika ekanzuru yeHarare ari kubaya nhomba dzeCovid-19 mumisha yeBudiriro neMufakose vaine mumiriri weUnicef muZImbabwe, Dr Tajudeen Oyewale, mutevedzeri wegurukota rezvehutano, Dr John Mangwiro, vati vave kupedza dambudziko iri nekupinza vana bharani vachaita basa rekunyora makadhi chete kuitira kuti vakoti vaite basa rekubaya chete. Vati kufamba kwavaita mumakirinika nhasi kwavaratidza kuti basa rekubaya vanhu harisi kafamba sezvinotaririsirwa nekuti vakoti, avo vanotove vashoma, vanopedza nguva vachinyora makadhi pachinhambo chekubaya vanhu. VaMangwiro vatiwo munhu wese anenge aenda pakirinika kana chipatara chipi zvacho anofanira kubaiwa nhomba yaanoda kwete kuudzwa kuti tiri kubaya nhomba yekutanga kana yepiri chete sezviri kuitika pane dzimwe nzvimbo dziri kubaiwa vanhu. Vati nhomba dzirimo munyika nekudaro vanhu ngavabaiwe. Dr Oyewale vati vaona kuti pane gwanza rinoda kuvharwa kutira kuti vakoti vaite basa rekubaya vanhu chete uye vatiwo vanhu vemunharaunda vanofanira kubatsira vakoti kuti vabaiwe nekukasika. Mukuru wezvehutano mukanzuru yeHarare, Dr Prosper Chonzi, vati kunyange hazvo paine matambudziko pano nepapo, huwandu hwevanhu vari kubaiwa nhomba mumakirinika avo huri kukwira zvekuti kiririnika inobaya vanhu vashoma inobaya vanhu vanodarika zana nemakumi mashanu uye dzimwe dzave kubaya vanhu vanodarika mazana matatu pazuva. Asi vagari vemuBudiriro neMufakose vati nzvimbo dzinobairwa vanhu dzinofanirwa kuwedzerwa sezvo dziri shoma. Amai Yvone Katiyo Studio7 vatiwo vakoti vepaMufakose Family Health Care vashoma izvi zviri kupa kuti vawandirwe nevanhu. Mumwe mudzimai ati anonzi Mai Ticha audza Studio7 kuti kuti vangadai vakabaiwa nhomba yepiri musi wa11 Nyamavhuvhu asi izvi zviri kutadza kuitika nekuti vanhu vari kuda kubaiwa vawandisa. Vanhu munzvimbo zhinji munyika vave kuvata pamitsetse yekubaiwa nhomba dzeCovid-19 sezvo makambani akawanda nehurumende vave kuti vasina kubaiwa vave kunzi vasaenda kumabasa kana kurambidzwa kuita zvinhu zvakaita sekushandisa mabhazi ehurumende. Zimbabwe inoti ine hurongwa kwekubaya vanhu mamiriyoni gumi kana kuti zvikamu makumi matanhatu kubva muzana senzira yekudzvirira kupararira kweCovid-19. Nezuro vanhu mazana mashanu negumi nevana vakabatwa neCovid-19, uye gumi nevasere vakafa nedenda iri. Kusvika nezuro vanhu vabaiwa nhomba yekutanga vainge vava mamiriyoni maviri nezviuru zana nemakumi mana nezvishanu nemazana mashanu nemakumi matatu nevanomwe (2 145 537, ukuwo vanhu vainge vabaiwa nhomba yepiri vanga vava miriyoni nezviuru mazana matatu nezvina nemazana masere nevaviri (1 304 802.) Vanhu vafa denda iri vave zviuru zvina nezana nemakumi mashanu nevatanhatu (4 156). No media source currently available 	https://www.voashona.com/a/zimbabwe-says-it-has-removed-obstacles-causing-long-vaccination-queues/6007495.html
politics	Zimbabwe Yobatanidzwa neSerbia Panyika Dziri Kutyora Kodzero dzeVanhu Zvakanyanya	Rimwe sangano remubatanidzwa wemasangano akazvimirira oga pasi rose reCivicus rinoti apo Zimbabwe yatarisana nesarudzo dzegore ronouya, munyika maberekera ingwe nekuda kwekumbunyikidzwa kwekodzero dzenhengo dzemapato anopikisa hurumende uye masangano akazvimirira oga. Zimbabwe yaiswa munyika dzinonzi dzinoda kutarisiswa zvakanyanya dzinosanganisirawo Sri Lanka, Guatemala, Guinea neSerbia. Sangano iri riri kupomera mutungamiri wenyika VaEmmerson Mnangagwa mhosva yekushandisa mitemo yakaita sewekuvandudza mashandiro emasangano akazvimirira oga kana kuti Private Voluntary Organization Bill kumbunyikidza vemasagano akazvimirira oga uye kuda kuvhara mamwe. Asi gurukota rezvemitemo VaZiyambi Ziyambi vakaudza Studio 7 kuti mutemo uyu hauna kuipa sezviri kutaurwa. Vakati unobatsirawo kuti vemasangano akazvimiririra oga vasashandiswe nevanopfurikidza mwero kufambisa mari dzavo. No media source currently available VaMnangagwa vachinyora mubepanhau reSunday Mail vakapomera masangano akazvimirira oga mhosva yekushanda nevekunze kuda kupiddugura hurumende yavo. Vakati hapana kudududza pakuvandudza mutemo uyu. Asi mutauriri wemubatanidzwa wemasangano akazvimirira munyika weCrisis n Zimbabwe Coalition VaObert Masaraure vati vanotenderana neCIVICUS. No media source currently available Mavhiki maviri adarika, hurumende yeAmerica yakatemera zvirango mumwe mukuru muZimbabwe Republic Deputy Commissioner-General Stephen Mutamba zvirango vachivapomea mhosva yekutyora kodzero dzevanhu nekumbunyikidza vanopikisa. VaMutamba vakabva vabatana nevaive gurukota revasori vakazodzingwa basa VaOwen Mudha Ncube uye vaive mukuru wemauto Brigadier General Anseleem Sanyatwe kutemerwa zvirango neAmerica. Hurumende iri kuti hayo panyaya yekutyora kodzero dzevanhu iri kuzorwa mafuta enguruve yaisina kudya uye mutungamiri wenyika VaEmmerson Mnangagwa vakakurudzira kumusangano kuUnited Nations kuti zvirango izvi zvibviswe vachiti hazvisi pamutemo. 	https://www.voashona.com/a/6762105.html
health	Vakoti Vakawanda Vari Kubatwa neChirwere cheCovid-19 Vachiita Basa Ravo	Sangano revakoti reZimbabwe Nurses Association rinoti riri kushushikana zvikuru nekukundikana kwehurumende kupa vashandi vemuzvipatara zvikwanisiro zvekuzvidzivirira kubva kuchirwere cheCovid-19. Izvi zvinotevera kubatwa kwevakoti gumi nevasere nechirwere ichi pachipatara cheUnited Bulawayo Hospitals kana kuti UBH mushure mekurapa mumwe murume ainge aine chirwere ichi. Mwedzi wapera vamwe vakoti gumi nevana vakabatwa nechirwere ichi pachipatara cheMpilo. Vamwe vashandi vemuzvipatara paUBH kusanganisira vakoti navanachiremba makumi matanhatu nevasere vakambomanikidzwawo kumbogara kudzimba mushure mekurapa mumwezve murwere weCovid-19. Mutauriri wesangano ravanachiremba vakuru reSenior Hospital Doctors Association Dr Aaron Musara, vakaudza Studio 7 kuti zvinhu zvakatonyanya kuipa kuzvipatara zvematunhu zvisina zvekudzivirira vashandi zvakakwana. Hatina kukwanisa kubata mukuru anoona nezvekurwisa chirwere ichi, Dr Agnes Mahomva, sezvo vange vasiri kudaira nharembozha yavo. Mutungamiri musangano reZimbabwe Nurses Association, VaEnoch Dongo, vati zvinhu hazvina kumira zvakanaka kuvakoti nevamwe vashandi vemuzvipatara. Huwandu hwevanhu vabatwa neCovid-19 munyika hwakwira kusvika pamazana masere nemakumi masere nevashanu, kana kuti 885. Nyanzvi munyaya dzezvehutano dziri kushushikanawo nekukwira kwehuwandu hwevanhu vari kubatwa nechirwere cheCovid-19 munharaunda hwakakwira zvakanyanya neChitatu sezvo pavanhu makumi mapfumbamwe nevasere vakabatwa nechirwere ichi, makumi mana nevasere vakachitapurirwa munharaunda pasina nhoroondo yekubuda kunze kwenyika. Vanhu vapora kubva kuchirwere ichi munyika vave mazana maviri nevatanhatu, kana kuti 206. Vanhu vafa vachiri vapfumbamwe uye vavhenekewa chirwere ichi munyika yose vadarika zviuru makumi masere nezviviri kana kuti 82,000. No media source currently available 	https://www.voashona.com/a/vakoti-vakawanda-vobatwa-necovid-19-muzvipatara/5496460.html
health	VanaChiremba Vanoti Vave Kungorapa Vari Kurwarisa neKushaya Zvikwanisiro	Vanachiremba vakuru avo vakaratidzira nemusi weChitatu kuchipatara cheParirenyatwa mabasa vanoti vari kurapa vanhu varikurwarisisa chete sezvo vachiti hurumende iri kutadza kuvapa zvikwanisiro zvekuti vaite basa ravo nemazvo. Zvichakadai, kuramwa mabasa uku kunonzi kwapararirawo kune zvimwe zvipatara zvehurumende muHarare. Vanachiremba vakuru vari kuramwa mabasa vanoti hapana chine musoro chakabuda mumusangano wavakaita negurukota rezvehutano VaObediah Moyo. Mumwe wavanachiremba vakuru vepachipatara cheParirenyatwa, Doctor David Chimuka, vakaudza Studio 7 kuti parizvino vari kungorapa varwere vari kurwarisisa muzvipatara zvehurumende sezvo hurumende iri kutadza kuvapa michina yekushandisa pamwe nemishonga yekurapisa varwere. Mumwe chiremba wepaParirenyatwa, Doctor Shingai Chiurunge, vati vave kungopa varwere mapepa ekuti vakwanise kunotenga mishonga yekuti varapwe kana kuti ma prescription sezvo muzvipatara zvehurumende musina mishonga iyi. Vamwe vanachiremba vekune zvimwe zvipatara zvehurumende zvakaita seHarare General Hospital neChitungwiza General Hospital vakaudza Studio 7 parunhare kuti havachakwanisiwo kuita basa ravo sezvo vakatarisana nematambudziko akafanana neanachiremba vekuParirenytwa. Vamwe vanachiremba vepa Harare General Hospital vakati vave kungorapawo varwere vari kurwarisisa sezviri kungoitwa paParirenyatwa vachiti bandiko reIntensive Care Unit, kana kuti ICU, iro ranga rave nemasvondo akati kuti risingashande, ratovhurwa neChina kuitira kuti anachiremba vakuru vakwanise kurapa varwere varikurwarisisa chete. Anachiremba ava vanoti kunyange hazvo vavhura bandiko reICU iri, vari kusangana zvakare nematambudziko ekushayikwa kwemimwe michina pamwe nemishonga yekurapisa varwere. Asi gurukota rezvehutano, VaObediah Moyo, vakaudza Studio 7 parunhare kuti bazi ravo riri kuyedza pose parinogona napo kuti ritsvage mari yekutenga mishonga yekupa varwere pamwe nekugadzirisa mimwe michina inonzi yakafa kuti anachiremba vakwanise kuishandisa. VaMoyo vakatiwo dambudziko ravainaro sehurumende nderekushaya mari yekunze yekutenga zvimwe zviri kudiwa nanachiremba ava kunyange hazvo vati vari mubishi rekuedza kuti vataure nagavhuna webhanga guru renyika VaJohn Mangudya kuti bazi rezvehutano rikwanise kupihwa mari yekunze kuti vatenge zviri kudiwa izvi. No media source currently available 	https://www.voashona.com/a/vanachiremba-vanoti-vave-kungorapa-vari-kurwisa-nekushaya-zvikwanisiro/4829365.html
health	Vana Chiremba Vakaramwa Mabasa Vobatirwa Mari neHurumende	Sangano rinomirira vana chiremba vemuzvipatara zvehurumende, reZimbabwe Hospital Doctors Association, rinoti ranyorera tsamba kudare remakurukota richinyunyuta nekubatirwa mari kwaitwa nhengo dzesangano iri. No media source currently available Sangano iri rinoti ranyorerawo vakafanobata chigaro chemutungamiri wenyika, VaEmmerson Mnangagwa, pamwe nehutungamiri mubazi rezvehutano richida kuti patorwe matanho echimbichimbi zvichitevera kubatwa kwemari dzavana chiremba vanonzi vakapinda mukuramwa mabasa. Mutungamiri wesangano iri, Dr Fortune Nyamande, vanoti vanyorerawo zvakare kudare redzimhosva repamusoro vachida kuti rinzwe nyaya yavo yekubatwa kwemari dzemihoro iyi nechimbichimbi. VaNyamande vanoti danho iri richatoita kuti vanachiremba vatadze kuenda kumabasa sezvo vazotambiriswa mari shoma shoma kwazvo. Hurumende yakazivisa svondo rino kuti yaizobata mari inoita $264.48 kwemwedzi miviri kuna vanachiremba vakapinda mukuramwa mabasa kwemasvondo matatu. Mutevedzeri wegurukota rezvehutano, Dr Paul Chimedza, vakaudza Studio7 kuti zviri pamutemo kuti munhu anenge aramwa basa haafanirwe kutambiriswa mari yemazuva aanga asiri pabasa. Kuratidzira kwakaitwa navana chiremba kwakavhiringidza kufamba kwemabasa muzvipatara zvehurumende. Dr Nyamande vanoti vaziva nezvekubatirwa mari idzi pavaenda kumabhanga kwavo. 	https://www.voashona.com/a/zimbabwe-doctors-nymande-mnangagwa/2566390.html
business	Hurumende Yoparura Homwe yeMari Inosvika Mamiriyoni Gumi eMadhora	Gurukota rinoona nezvevechidiki nekuendeswa kwehupfumi kuvatema, VaPatrick Zhuwawo, nemusi weChitatu vakaparura muHarare homwe yemari inosvika mamiriyoni gumi emadhora yekubatsira vechidiki kuti vavambe mabhizimisi. Homwe yakadai yakambokonzera mutauro wakanyanya munguva yapfuura apo vechidiki vakapihwa zvikwereti zvikuru nebhanga reCABS vakatadza kubhadhara mari yacho. Vaive mutevedzeri wegurukota rezvechidiki muhurumende yemubatanidzwa, VaTongai Matutu, vakati vanhu zvikamu makumi mapfumbamwe nezvishanu kubva muzana vakawana mari iyi vaive vechidiki kubva kubato reZanu-PF. Nyanzvi munyaya dzezvehupfumi dzinoti nyaya yemabasa muZimbabwe iri kunetsa zvakanyanya zvekuti panofungidzirwa kuti vanhu vanopfuura zvikamu makumi masere kubva muzana havana mabasa. Asi hurumende inoti huwandu hwevanhu vasina mabasa hunopfuura zvishoma zvikamu gumi kubva muzana. No media source currently available  	https://www.voashona.com/a/zimbabwe-politics/3037025.html
business	Vakawanda Votambira Chibvumirano Pakufamba kweZvitima Pakati peZimbabwe neBotswana	Zvizvarwa zvemuZimbabwe neBotswana zviri kutambira nemufaro chubvumirano chakanyoreranwa pakati penyika mbiri idzi chekudyidzana panyaya dzezvitima chinonzi “Through Working Agreement. Chibvumirano ichi chakanyoreranwa neMuvhuro pakati peNational Railways of Zimbabwe kana kuti NRZ neBotswana Railways chichaona zvitima chekuBotswana neZimbabwe zvichidarika miganhu yenyika mbiri idzi. Vanorarama nekutenga muBotswana vachinotengesa kuZimbabwe, Muzvare Primrose Mandeya vanoti havazivi kuti NRZ yavabvirepi sezvo vange vachirasikirwa nemari yakawanda mukuita basa ravo nenyaya yemabhazi nemichovha. Nekuda kwechibvumirano ichi, zvitima kubva kumakambani aya zvinenge zvokwanisa kusvika kuFrancistown nekuBulawayo. Chibvumirano ichi chisati chaitwa, zvitima zvenyika mbiri dzi zvaigumira kuBotswana paPlumtree. Pakusainwa kwechibvumirano ichi, mukuru weNRZ Amai Respina Zinyanduko vakati zvainge zvotora mazuva mana kana mashanu kuti zvinhu zvizotakurwa kubva paPlumtreekupinda muZimbabwe sezvo chitima cheNRZ chisingafambe mazuva ose. Izvi zvinotsinhirwa nemukuru weBotwana Railways Amai Chelesile Malele. Asi kunyangwe vamwe vari kufara, VaAbraham Mangena, avo vanoita zvekutakurira vanhu zvinhu kubva muguta reFrancistown kuenda kunzvimbo dzakasiyana siyana muZimbabwe vanoti hurongwa uhu huchaita kuti vasare vasisina basa. Asi nyanzvi munyaya dzezvehupfumi dzataura neStudio 7 dzinoti chibvumirano ichi chichabatsira Botswana zvakanyanya sezvo NRZ isina zvitima zvakakwana uye iine zvikwereti zvakawanda zvairi kutadza kubhadhara. NRZ yamboyedz kuita zvibvumirano nemakambani akaita seTransnet yekuSouth Africa nezvimwe zvizvarwa zveZimbabwe zviri kunze kwenyika pasi peDiaspora Infrastructure Development Group asi zvakakona n’anga murapwa achida. Zimbabwe yakambotiwo iri kutaura neRussia kuti ipihwe zvitima asi hapana chakabuda.	https://www.voashona.com/a/6884338.html
health	VaMnangagwa Vanoparura Hwaro Huchashandiswa Mukurwisa Covid-19	Mutungamiri wenyika, VaEmmerson Mnangagwa, vaparura hurongwa huchatevedzerwa nenyika pakurwisa chirwere cheCoronavirus panguva iyo masangano evadzidzisi ari kukurudzira kuti zvikoro zvose zvivharwe. Vachiparura hurongwa uhwu kuState House uhwo huri kudaidzwa kuti National Covid-19 Preparedness and Response Plan, VaMnangagwa vati ibasa remunhu wese ari munyika kuti aone kuti paagere pakashambidzika kuitira kuti chirwere che Coronavirus chisarambe chichitapuriranwa kana chichinge chazopinda munyika. Gurukota rezvehutano, VaObediah Moyo, vatiwo vari kufara kuti chirwere ichi hachisati chapinda muZimbabwe vachiti izvi hazvifanire kuita kuti Zimbabwe irare nezamu mukanwa. Mumiriri weWorld Health Organization muZimbabwe, VaAlex Gasasira, vatiwo chirwere che Coronavirus chiri kupararira nekukasika zvekuti chavakutoda mushandira pamwe pakati pehurumende dzepasi rose pamwe neveruzhinji. Kunyange hazvo VaMnangagwa vakati vanhu vanodarika zana vasaungane seimwe yenzira dzekudzikisa mukana wekuti vanhu vasatapurirane chirwere ichi, mamwe masangano evarairidzi anoti zvikoro zvinofanira kuvharwawo. Muaturiri wesangano revadzidzisi vekumaruwa reAmalgamated Rural Teachers Union of Zimbabwe, VaNation Mudzitirwa, vaudza Studio7 kuti sangano ravo riri kukurudzira kuti zvikoro zvose munyika zvivharwe mangwana chaiye vachiti muzvikoro zvizhinji hamuna mvura zvinowedzera mikana yekuti chirwere che Coronavirus chitapuriranwe. Mashoko aya atsinhirwa nemunyori musangano reZimbabwe Teachers Association, VaTapson Nganunu Sibanda, avo vaudza Studio 7 parunhare vari kuBulawayo kuti vana vechikoro vakabatwa nechirwere ichi vanogona kunotapurira vamwe kudzimba chirwere ichi chopararira. Mutungamiri wesangano reProgressive Teachers Union of Zimbabwe, VaTakavafira Zhou, vati zvikoro zvikasavharwa mangwana vachakurudzira nhengo dzesangano ravo kuti dzisaende kubasa kubva neMuvhuro. Mumwe mubereki ane vana vaviri vanodzidza pane chimwe chikoro chiri muHarare, Amai Blantina Mukwesha, vati vave kutyirawo hupenyu hwevana vavo izvo zviri kupa kuti vatsigire zviri kutaurwa nemasangano evarairidzi. Gurukota rezvedzidzo, VaCain Mathema, vaudza Studio 7 parunhare kuti havataure neStudio7 vachiti havadi kubvunzwa zvinhu zvisina musoro. Asi VaMnangagwa vakaudza vatori venhau kuState House neChipiri svondo rino kuti zvikoro zvicharamba zvakavhurwa sezvo kwangosara mavhiki matatu chete kuti zvivharwe panopera kotoro yekutanga yegore rino. Sangano reWorld Health Organization rinoti Coronavirus yauraya vanhu vanodarika zviuru zvisere uye vanhu vakawanikwa vaine chirwere ichi vanodarika mazana maviri nemakumi maviri ezviuru. No media source currently available 	https://www.voashona.com/a/zimbabwe-president-launch-program-to-fight-coronavirus/5336112.html
politics	Amai Mugabe Voshorwa Zvichitevera Kuzvidza Kwavo VaMnangagwa	Vaimbove nhengo yedare reparamende yeZanu PF uye vari mukuru wesangano reYouth Advocacy and Reform Democracy, VaTemba Mliswa, vashora zvikuru mudzimai wemutungumiri wenyika, Amai Grace Mugabe, avo vari kufamba vachituka nekushoropodza vamwe vakuru vakuru muhurumende. Vaimbove nhengo yedare reparamende yeZanu PF uye vari mukuru wesangano reYouth Advocacy and Reform Democracy, VaTemba Mliswa, vashora zvikuru mudzimai wemutungumiri wenyika, Amai Grace Mugabe, avo vari kufamba vachituka nekushoropodza vamwe vakuru vakuru muhurumende. Mumwe wevanhu vari kushorwa naAmai Mugabe mutevedzeri wemutungamiri wenyika, VaEmmerson Mnangagwa. VaMliswa vataura mashoko aya pamusangano wavaita nevatori venhau neMuvhuro. No media source currently available Musangano uyu waitwa apo panguva iyo vanonongorora zvematongerwo enyika nevanhuwo zvavo vari kushorawo Amai Mugabe vachiti vanofanira kusiyana netsika yavo yekutuka makurukota ehurumende. VaMliswa vati VaMnangagwa nemamwe makurukota ehurumende havachina chimiro nekuda kwetukwa pamisangano iri kuitwa naAmai Mugabe. Pamusangano wakaitwa kuChiweshe, Amai Mugabe vakashoropodza VaMnangagwa vakatukawo mamwe makurukota ehurumende nezvinonyadzisira. VaMliswa vati izvi hazvina kunaka uye hazvitarisirwe kubva kumudzimai wemutungamiriri wenyika. Vati zvichitevera kudzingwa kwevaimbova mutevedzeri waVaMugabe mubato nemuhurumende, Amai Joice Mujuru, pamwe nezviri kuitwa VaMnangagwa pari zvino, zviri pachena kuti Amai Mugabe vave kuda chigaro chekutungamira nyika uye vanoda kudzinga mubato vese avo vanogona kuvakanganisa kutora chigaro ichi. Vanoongorora zvematongerwo enyika zvakare vari mukuru weMedia Centre, VaEnerst Mudzengi, vanoti hapana chichatadzisa Amai Mugabe kutora chigaro ichi kana murume wavo achida. Vamwewo vanoongorora zvematongerwo enyika, VaFortune Gwaze, vaudza Studio 7 kuti kunyange hazvo Amai Mugabe vakamboti havadi kutonga, pamusangano wekuChiweshe wakaitwa nemusi weChishanu vakatobuda pachena kuti ndivo vave panyanga. Pamusangano wekare mutevedzeri wemutungungamiriri wenyika, VaPhelekezela Mphoko, vakatiwo hazvisi pachena kuti mukaranga ndiye achatora chigaro chemutungamiriri wenyika kana VaMugabe vasisipo uye veruzhinji vashora mashoko aya. Mumwe wevasina kufara nemashoko ava ndiva Malvern Mukundu vemauHarare. Mukuru wesangano rinopikisa reDemocratic Party, VaWurayayi Zembe, vashorawo mashoko aya vakati haatarisirwi kubva kumunhu mukuru akaita saVaMphoko. Mukuru wesangano ranachipangamazano reZimbabwe Democracy Institute, VaPedzisayi Ruhanya, vaudza Studio 7 kuti mashoko aVaMphoko akashata chose uye hazvina kunaka kuti vapinze nyaya dzemarudzi muhondo dzavo dziri muZanu PF. Vatiwo zvakataura VaMphoko zvinotaridza pachena mafungiro ari mubato reZanu PF. VaMphoko ndivozve vanoona nezvebazi rekuyananisa vanhu pamwe nekuregererena. VaRuhanya vati mashoko aVaMphoko haenderani nebasa ravotarisirwa kunge vachiita muhurumende.	https://www.voashona.com/a/zimbabwe-mnangagwa-mugabe-mphoko/3191916.html
business	VaMnangagwa Vosvika kuBotswana Kunonyorerana Zvibvumirano zveKudyidzana naVaMosisi	Mutungamiri wenyika VaEmmerson Mnangagwa vasvika kuBotswana kumusangano wekudyidzana unoitwa mukati memakore maviri nenyika iyi kana kuti Bi-National Commission. VaMnangagwa vaenda nemakurukota anosanganisira rezvemari Muzvinafundo Mthuli Ncube, rezvekuburitswa kwemashoko amai monica mutsvangwa uye rezvehutano dr obadiah moyo. Munyori mukuru mubazi rezvekuburitswa kwemashoko, VaNick Mangwana vati nhaurirano dzakatanga nemusi weChipiri uye mangwana VaMnangagwa nemumwe wavo VaMokgweetsi Masisi vachava zvapupu pakunyoreranwa kwezvibvumirano zvatenderanwa. Zvibvumirano zviri munyaya dzezvekutengeserana, dzidzo uye nyaya dzezvehutano. No media source currently available  	https://www.voashona.com/a/vamnangagwa-vosvika-kubotswana-kunonyorerana-zvibvumirano-zvekudyidzana-navamosisi/5307282.html
politics	Vakawanda Votyira Kudeuka kweRopa Munyika	Vanhu vakawanda vanoti vave kutyira kuti munyika munogona kudeuka ropa kana mutungamiri wenyika, VaRobert Mugabe, vakasagadzirisa nyaya yekunetsana kunotyisa kuri kuitika mubato reZanu-PF. NeChina mudzimai waVaMugabe, Amai Grace Mugabe, vakati murume wavo anofanira kubuda pachena kuti ndiyani achatora chigaro chake kuitira kuti kurwisana kunotyisa kwoitika mubato iri kumire. VaMugabe mbune vakatendawo kuti mubato mavo mune kunetsana kunotyisa uye vakati mauto ave kunyanya kupindira mukurwisana kuri mubato ravo. Mumwe ari kutevera zviri kuitika muZanu PF, VaWhisper Makuni, vanoti kunetsana kuri muZanu-PF kunogona kukonzera kusagadzikana kwenyika uye vashora VaMugabe nekusagadzirisa nyaya dziri munyika. Mashoko aya atsinhirwawo nechimwe chizvarwa cheZimbabwe chiri kuSouth Africa, VaNhamo Goronga. VaJoseph Dhliwayo, avo vari kuSouth Africa zvekare, vanotiwo VaMugabe ndivo vakazvisikira moto muziso nekugarisa pachigaro vachirambidza vanhu kutaura nezvemunhu achatora chigaro chavo. Nyanzvi munyaya dzezvematongerwo enyika vachidzidzisa paLummumbashi University kuZambia, VaShakespera Hamauswa, vanobumawo kuti nyika yananga kuna taisireva. Mubato reZanu-PF mune kunetsana kukuru pakati pezvikwata zviri kuzivikanwa nerekuti Team Lacoste, iyo inonzi inotungamirwa nemumwe mutevedzeri wemutungamiri wenyika, VaEmmerson Mnangagwa, uye Generation 40, iyo inonzi yave kuda kuti gurukota rinoona nezvemauto, VaSydney Sekeramai, vatore chigaro chaVaMugabe. Vaimbova mutauriri weZanu-PF, VaRugare Gumbo, vanoti VaMugabe vagara vachifarira havo VaSekeramai. Vamwe veTeam Lacoste vataura neStudio 7 vati mubato ravo matanga kurwisana kunotyisa pakati pemaKaranga ayo anonzi ari kuti Mazezuru neMaNdebele vabatana kuti Makaranga asatore hutungamiri. Asi nyanzvi gweta rinorwira kodzero dzevanhu, VaDewa Mavhinga, varamba mashoko aya. VaMavhinga vashorawo VaMugabe nekuregerera mauto achipindira munyaya dzezvematongerwo enyika vachiti zvapa kuti muve nekusagadzikana munyika. Vamwe muZanu-PF vanonzi vari kukurudzira VaMugabe kuti vamise basa mukuru wemauto,General Constantino Chiwenga, nevamwe vakuru vemauto vari kupomerwa mhosva yekupindira mune zvematongerwo enyika. VaGumbo vatiwo nyaya yekutadza kugadzirisa nyaya dzezvehupfumi nekutukana iri kupa kuti zvinhu zvirambe zvakaita manyama amire nerongo munyika, izvo zvave kukonzera kusagadzikana. Kunyange hazvo vakawanda vari kuti VaMugabe vadome achatora chigaro chavo, mutevedzeri wemunyori wezvemutemo mubato iri, VaMunyaradzi Paul Mangwana, vanoti vatungamira vanosarudzwa nevanhu pakongiresi. Bato reZanu-PF rakatozivisa gore rapera kuti VaMugabe ndivo vachakwikwidza musarudzo dzegore rinouya vakamirira Zanu-PF. Vakadzingwa muZanu PF uye vari mutauriri weZimbabwe National Liberation War Veterans Association, VaDouglas Mahiya, vanoti VaMugabe vanofanirwa kuziva kuti nyika ndeye vanhu vemuZimbabwe, kwete yaivo VaMugabe nemudzimai wavo chete.  Asi nyanzvi munyaya dzezvematongerwo enyika dzinoti makore avo uye hutano hwavo zvinopa kuti vakawanda vasave nekugadzikana. VaMugabe vakapinda musarudzo idzi vanenge vave nemakore makumi mapfumbamwe nemana. No media source currently available 	https://www.voashona.com/a/zimbabwe-mugabe-politics/3963200.html
health	Vanhu Vashanu Vopora Kubva kuCoronavirus muBulawayo	Bazi rezvehutano rinoti huwandu hwevanhu vabatwa nechirwere checoronavirus muZimbabwe hwasvika pamakumi mashanu nevatanhatu kuti 56. Asi vamwe vanhu vashanu kuBulawayo vapora kubva kuhutachiona uhu zvichireva kuti munyika yose vanhu makumi maviri nevatu vapora. Vanhu vafa vachiri vana. Vanhu vari kurwara makumi maviri nevapfumbamwe kana kuti 29. Asi nyanzvi munyaya dzeezvehutano dziri kuyambira kuti kushaikwa kwezvikwanisiro zvekuvheneka vanhu vane chirwere ichi kana kuti matest kits kunoreva kuti vanhu vanoona kunge vari kuparadzira chirwere ichi vasingazive nekuti kue vamwe vanhu vanogona kunge vasingakosore kana kupisa muviri asi vachitapurira chirwere. Gurukuta rinoona nezvehutano Doctor Obadiah Moyo vakatenda kuti nyika yave kupererwa nezvekuvheneka vanhu. Vamwe vakabva kunze kwenyika vachimbochengetwa munzvimbo dzakasiyana siyana vanoti vave kunzi vabhadhare mari dzinodarika madhora makumi matanhatu nemashanu ekuAmerica kuti vavhenekwe hutachiona uhu. Asi munyori mukuru mubazi rezvekuburitswa kwemashoko VaNick Mangwana vanyora padandemutande ravo reTwitter kuti hurumende haibhadharose vanhu kunze kwekunga huri hurongwa hwavo vega. Mukuru musangano reCommunity Working Group on Health VaItai Rusike vanoti danho rehurumende rekuti vanhu vagare mudzimba pasina guva yakatarwa harisi kushanda. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zvuru zana kana kuti 100 000 vabatwa nechirwere checoronavirus muAfrica uye vashaya vadarika zvuru zvitatu nemazana maviri anemakumi mana nevatanhatu kana kuti 3.246. Vapora vanodarika zvuru zvina nezviviri kana kuti 42, 000 Huwandu hwevanhu vabatwa nechirwere checoronavirus pasi rose hwadarika mamiriyoni mashanu nezvuru mazana matatu kana kuti 5, 3 million. Johns Hopkins University yemuamerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nechirwere ichi vadarika miriyoni imwe chete nezvuru mazana matanhatu kana kuti 1,6 million. Vanhu vafa muAmerica vave kuda kusvika pazvuru zana kana kuti 100 000. Pasi rose vanhu vafa nechirwere ichi vanodarika zvuru mazana matatu 300 000 asi vapora vachidarika mamiriyoni maviri kana kuti 2 million. No media source currently available 	https://www.voashona.com/a/vanhu-vashanu-vopra-kubva-kucoronavirus-mubulawayo/5433934.html
politics	VaMnangawa Votarisirwa Kutaura kuMusangano weUnited Nations neChina Manheru	Mutungamiri wenyika VaEmmerson Mnangagwa neChitatu vakabatana nevatungamiri vedzimwe nyika pakuvhura zviri pamutemo musangano wechimakumi manomwe nemashanu kana kuti 75th Session weUnited Nations. Musangano uyu uri kupera nemusi weMugovera uye VaMnangagwa vari kutarisirwa kutaura neChina manheru kuGeneral Assembly. VaMangangwa sevamwe vatungamiri vachataura vachishandisa vhidhiyo vari muHarare. Vatungamiri venyika vakawanda havasi kuenda kumuzinda weUnited Nations kuNew York semakore ose nekuda kwechirwere cheCovid-19. Dingindira regore rino rakanangana neremangwana renyika dzose uye sangano reUnited Nations nekubatana mukurwisa denda reCovid-19. Bepanhau reHerald rinoti VaMnangagwa vari kutarisirwa mangwana kukurudzira kubviswa kwezvirango zvavanoti zvakatemerwa nyika neAmerica, sangano reEU nedzimwe nyika. Nyika idzi dzinoti zvirango zvichabviswa kana vamira nyaya dzekutyora kodzero dzevanhu dzavari kupomerwa. NeChipiri pamusangano wekupemberera makore makumi manomwe nemashanu sangano reUnited Nations raumbwa, mutungamiri wenyika yeSouth Africa vanove sachigaro weAfrica Union VaCyril Ramaphosa vakakurudzirawo kuti zvirango izvi zvibviswe. Sachigaro wekomiti inoona nezvekudyidzana nedzimwe nyika mudare reparamende vachimirira Makonde, VaKindness Paradza vebato reZanu-PF vanoti zvirango ngazvibviswe sezvo zvauraya hupfumi hwenyika. No media source currently available Asi gweta rinorwira kodzero dzevanhu vari mukuru weHuman Rights Watch kuchamhembe kweAfrica, VaDewa Mavhinga vanoti chauraya nyika huori kwete zvirango. No media source currently available 	https://www.voashona.com/a/vamnangawa-votarisirwa-kutaura-kumusangano-weunited-nations-nechina-manheru/5595309.html
politics	VaBarack Obama Voita Nhoroondo neKushanyira Cuba	Mutungamiri weAmerica VaBarack Obama nemusi weMuvhuro vakaita musangano nemutungamiri wenyioka yeCuba VaRaul Castro vachitaura nezvekudyidzana kwenyika mbiri idzi. Rwendo rwaVaObama urwu ndirwo rwekutanga rwemutungamiri wenyika yeAmerica mukati memakore makumi mapfumbamwe. America yainge yakatemera Cuba zvirango zvehupfumi kwemakore makumi mashanu nemashanu izvo zvotanga kurerutswa nehurumende yaVaObama. Vachitaura muguta guru reCuba reHavana, mushure memusangano naVaCastro, VaObama vati vari kufara zvikuru nenhaurirano dzoitika pakati penyika mbiri idzi. Asi vatenda kuti pachine kusawirirana panyaya dzehutongo hwejekerere nekodzero dzevanhu. VaCastro vatambira nemufaro danho ratorwa nehurumende yeAmerica yekurerutsa zvinhu panyaya dzekutengeserana. Vatiwo America inofanora kudzora nzvimbo yeGuantanamo Bay iyo inochengeterwa vanopfurikidza mwero neAmerica. VaObama vakatanga vaenda kunoisa maruva pachiumbwa chinorangarira gamba rerusununguko muCuba VaJose Marti pa Plaa of the Revolution. VaObama vakarumbidza zvikuru VaJose Marti nekuzvipira kwavo kusunungura nyika yavo. Murwendo urwu, VaMugabe vari kutarisirwa kuita misangano nevanhu vakawanda muCuba kusanganisa vakuru muhurumende, vechidiki, vanorwira kodzero dzevanhu nevamwe. Asi nemusi weSvondo vamwe vanorwira kodzero dzevanhu veLadies in White vakasungwa nemapurisa mushure mekuratidzira pedyo neParqu Gandhi kana kuti Gandhi Park. Vamwe vavo vanonzi vakazosunungurwa asi mutunganiri wesangano iri Amai Berta Soler vanoti vamwe havasi kuzivikanwa kuti varipi. Gweta Doctor Alex Magaisa vanoti Zimbabwe inokwanisawo kugadzirisa hukama hwayo neAmerica asi zvinoda kuti vatungamiri venyika vazvipire kuvandudza mashandiro avo. No media source currently available  	https://www.voashona.com/a/zimbabwe-matongerwo-enyika/3247906.html
business	Sangano reMadutazvinhu Rochema Kushaya kwaVaJoel Biggie Matiza	Sangano rinomirira vatyairi nemakondakita, reZimbabwe Union Of Drivers And Conductors (ZUDAC) rinoti kushaya kwevaimbove gurukota rinoona nezvekutakurwa kwezvinhu, VaJoel Biggie Matiza, kwarwadza vanhu vazhinji vanoshanda mune zvekutakurwa kwezvinhu. Mutungamiri weZUDAC, VaFredrick Maguramhinga, vanoti VaMatiza vakange vachishanda zvakanaka nevanhu nemasangano ane chekuita nezvekutakurwa kwezvinhu. Vanoti VaMatiza vaigara vachiita misangano nemasangano avo vachiratidza kuda kunzwisisa mashandiro avo uye vachivabvunzavo nezvemirairo yavaifunga kuti ingabatsira mukufamba zvakanaka kwebazi iri, vachiti VaMatiza vakabatsira sangano ravo zvikuru. VaMaguramhinga varumbidzavo vaimbove gurukota reZimbabwe raiona nezvekudyidzana nedzimwe nyika, VaSibusiso Moyo, avo vakashaya nemusi weChitatu svondo rapera, mazuva maviri VaMatiza vasati vashayawo nechirwere cheCovid-19. VaMaguranhanga vati VaMoyo vakabatsira vatyairi nemakondakita panguva iyo vanhu muSouth Africa vakange vachirwisa vatyairi vekune dzimwe nyika vaishanda muSouth Africa. VaMoyo naVaMatiza vakapihwa ruremekedzo rwehugamba hwenyika uye vose vacharadzikwa mangwana, Chitatu, paHeroes Acre muHarare, pamwe chete nerimwezve gamba, vaParadzai Zimondi. No media source currently available   	https://www.voashona.com/a/zimbabwe-union-of-drivers-and-conductors-mourn-joel-biggie-matiza-fredrick-maguranhanga/5751912.html
politics	America Inobudisa Gwaro Rinoshora Kutyorwa kweKodzero dzeVanhu muZimbabwe	Bazi re America rionoona nezvekudyidzana nedzimwe nyika, re State Department, rabudisa gwaro pamusoro pekutyorwa kwekodzero dzevanhu kwarinoti kuri kuitwa nehurumende yeZimbabwe. Gwaro iri, kana kuti Zimbabwe 2020 Human Rights Report, rine mapeji makumi mana nemapfumbamwe (49), uye rinobva muongororo yakaitwa muna 2020. Bazi re State Department rinoti hurumende mu Zimbabwe inouraya vanhu pamusoro pezvamatongerwo enyika, inotsakatikisa vanhu, kutocha vanhu nekusabata vasungwa zvakanaka. Gwaro iri rinoshoravo majeri emunyika, pamwe chete nekushora mabatirwo anoitwa ngochani mu Zimbabwe. Tatadza kubata vanoona nezvekubudiswa kwemashoko, VaNick Mangwana, uye vange vasati vapindura mibvunzo yatavatumira. Asi gweta rinorwira kodzero dzevanhu, uye vari mukuru weHuman Rights Watch kuchamhembe kwe Africa, VaDewa Mavhinga, vati hurumende ye Zimbabwe haifanirwi kumirira kunzwa zvinobva kunze kwenyika, vachiti kana hurumende ikaterera pose panochema vana ve Zimbabwe, haizotyori kodzero dzavo nekuti inenge yave kuziva zvisingadiwi nevanhu. No media source currently available	https://www.voashona.com/a/zimbabwe-state-department-publishes-zimbabwe-2020-human-rights-report/5834884.html
business	Bhajeti reKanzuru yeMasvingo Rinoramba Kutambirwa neVagari Vakawanda	Vagari vemuguta reMasvingo vari kuramba kutambira bhajeti rekanzuru yavo regore rinouya remadhora mabhiriyoni mana vachiti rakakurisa zvikuru uye vagari vazhinji vachatadza kubhadhara mitero nekuda kwekuoma kwakaita hupenyu munyika.\n\nVachitaura neStudio 7 mushure mekuitwa misangano yekunzwa dzevanhu pabhajeti iri, vagari ava vanoti ivo zvikamu mazana maviri nemakumi mapfumbamwe nezvishanu kubva muzana zviri kuda kukwidzwa mitero zvakakurisa sezvo vanhu vakawanda vachatadza kubhadhara mitero iyi. Mumwe mugari, Amai Beatrice Hamdziripi, vemumusha we Runyararo West, vanoti ivo kukwidzwa kwemitero uku kunomesera vagari vazhinji avo vasiri kuwedzerwa mari kwavanoshanda nekudaro vanozonetseka kubhadara mari idzi kana dzikakwidzwa nekanzuru.\n\nMumwe mugari, VaHardlife Tangayi wekuHillside, vanoti zvakaoma kuti kanzuru iwedzere mitero nezvikamu zvakadaro panguva iyo ruzhinji rwevagari rwuri kuvharirwa mvura nekutadza kubhadhara mari iri kudiwa izvozvi, nekudaro gore rinouya dhorobha rose rinogona kuzotadza kubhadhara mvura kana mitero iyi ikakwidzwa.\n\nGore rino vagari vazhinji vari kubhadhara mari yemvura iri pakati pezviuru\nzvitatu nezviuru zvitanhatu zvemadhora pamwedzi. Mari iyi ikakwidzwa gore rinouya, vagari vanenge vobhara mari inotangira pazviuru zvisere nemazana masere ane makumi mashanu emadhora kusvika pazviuru gumi nezvinomwe nemazana manomwe emadhora emaRTGS. Meya weguta reMasvingo, VaCollen Maboke, vanoti kanzuru yakatarisa\nzvinhu zvakawanda isati yakwidza mitero iyi, zvinosanganisira kukwira\nkwemafuta emotokari dzebasa nemitengo yemishonga yekuchenesa mvura iyo inotengwa kunze kwenyika nemari yekunze.\n\nAsi sangano rinomirira vagari reMasvingo United Residents and Rate\nPayers Alliance (MURRA) rinoti kunyange zvinhu zvakakwidzwa mitengo semafuta edzimotokari chikamu chekanzuru chakangokurisa uye vagari vazhinji kwavanowana mari haina kukwidzwa nezvikamu zvakadaro. Anoona nezvekufambiswa kwemabasa muMURRA, Muzvare Rumbidzai\nMagurupira, vanoti kanzuru iri kuda kusiya mugari ari parumananzombe.\n\nVamwe vagari vanoti zve chinonyanya kuvarwadza ndechekuti\nvanokwidzirwa mari asi mvura yacho ichinetsa kuuya mudzimba dzavo. Mvura inouya kwemaawa mashoma shoma makuseni oga oga yobva yaenda voswera vasina mvura izvo zvinozoita kuti vashandise zvibhorani zviri mumawadhi asi panouya mapepa emvura, mitengo inenge yakakwira zvikuru. No media source currently available 	https://www.voashona.com/a/masvingo-residents-reject-proposed-4-billion-dollars-budget/6320288.html
business	Hurumede Yoronga Mutemo Unoomesera Vari Kutengesa Mari paMukoto	Gurukota rinoona nezvemutemo VaZiyambi Ziyambi vanoti mutemo uri kuda kudzikwa nehurumende kudzivirira kufambiswa kwemari zvechikiribidi kana kuti Money Laundering wakanangana nekuzadzikisa zvisungo zvemitemo yepasi rino inodzivirira mabasa evanopfurikidza mwero. VaZiyambi vanoti vatotanga kunyora bhiri remutemo uyu sezvo mutemo uri kushandiswa parizvino wakadzikwa muna Mbudzi gore rapera uchishanda kwemwedzi mitanhatu chete nekuti ndewechimbi chimbi unoitwa nemutungamiri wenyika dare reparamende risati razeya. Mutemo uyu unonzi Presidential Powers (Temporary Measures) (Amendment of the Money Laundering and Proceeds of Crime Act and Exchange Control Act) Regulations. Asi nyanzvi munyaya dzezvemitemo dzinotiwo hurumende inenge iri kudawo kushandisa mutemo uyu kusunga vari kuchinja mari pamukoto zvikuru dhora rekuAmerica nemaRTGS. VaZiyambi vanoti kuvhunduka chati kwatara hunge uine katuruke vakayambira vanotengesa mari pamukoto kuti vachakandwa mutirongo. No media source currently available  	https://www.voashona.com/a/hurumede-yoronga-mutemo-unoomesera-vari-kutengesa-mari-pamukoto/4788037.html
business	Apex Council Inoti iri Kurwisa Kuti Vashandi veHurumende Vawedzerwe Mari	Vatungamiri vesangano rinomirira vashandi vehurumende, reApex Council vari kutarisirwa Chitatu chesvondo rino kuita musangano nevamiriri vehurumende wekuzeya mashandiro evashandi vehurumende, pamwe nemihoro yavo, iyo inonzi yave pasi kwazvo zvichienzaniswa nemamiriro ezveupfumi. Musangano uyu wakanga uchitarisirwa kuitwa neMuvhuro , asi sachigaro veApex Council, Amai Cecilia Alexander vanoti vazoziviswa nehurumende kuti wave kuitwa neChitatu. Vanoti nyaya iri pamusoro penhaurwa yavo inyaya yemari inofanirwa kunge yave kutambirwa nemusandi wehurumende wepasi, iyo vanoti inofanirwa kunge yave chiuru nemazana manomwe emadhora pamwedzi ($1700.00). Amai Alexander vanoti chimwe chavanotarisira kukurukura pamusangano uyu inyaya yemari dzemabhonasi evashandi vehurumende, idzo vanoti vashandi vanosungirwa kuwana zvisineyi nezvikonzero zvingadai zvichipiwa nehurumende. Vanoti vari kuita zvekunzwa kuburikidza nemapepanhau kuti vashandi vachawana mabhonasi avo, saka vanotarisira kunzwa kuhurumende paimire panyaya iyi musi wavachasanga. 	https://www.voashona.com/a/zimbabwe-economy-civil-servants-apex-council/4654766.html
health	Hurumende Yononoka Kubhadhara Vashandi Vanobatwa neCovid-19 Vachiita Basa Ravo	Vashandi vezvehutano vanoti vazhinji vavo havasati vawana mari dzavanofanirwa kupiwa kana vabatwa nechirwere cheCovid. Vashandi ava vanotiwo havasi kufara nekuvatyityidzirwa kwavari kuitwa nehurumende iyo iri kuti vasina kubaiwa nhomba vachanyimwa mari dzeCovid Allowance. Mutungamiri weZimbabwe Nurses Association, Va Enoch Dongo, vati vashandi vezvehutano vakawanda vacho havasati vawana mari dzekubatwa nechirwere cheCovid-19 vari pabasa kunyange hazvo vave nenguva yakareba vanyorera kuti vawane mari idzi. VaDongo vati nhengo dzavo dzinenge dzichida mari iyi padzinenge dzichirwara kuitira kuti vdzikwanise kutenga zvikwanisiro. VaDongo vatiwo mamiriyoni makumi manomwe nemashanu emadhora (75 million) anonzi akasendekwa parutivi kuitira kuti mari iyi ibhadhare vashandi vezvehutano vanobatwa neCovid-19, haikwani sezvo vakabatwa neCovid-19 vadarika zviuru zvina. Imwe nhengo yeZimbabwe Hospital Association, VaPrince Butau,avo vakabatwa neCovid-19 gore rapera, vaudza Studio 7 kuti vakazowana mari muna Kurume gore rino kunyange vakange vanyorera mari iyi gore rapera. Asi VaButau vati hurumende inofanirwa kunge ichipa mari kwehupenyu hwese munhu anobatwa neCovid-19 ari pabasa. Mumwe mukoti asina kuda kudomwa nezita audza Studio7 kuti kunyange hazvo akabatwa nechirwere ichi kutanga kwegore rino, haasati awana mari kunyange hazvo akanyora mapepa anodiwa. Panyaya yekutyityidzirwa nehurumende kuti vasina kubaiwa nhomba vachanyimwa mari dziri kupiwa vashandi vese vezvehutano dzeCovid-19 allowance, VaDongo vati zvakaipa zvikuru kumanikidza vanhu kubayiwa nhomba. VaButau vati mari inoita zviuru zvitanhatu nemazana maviri emaRTGS iri kupihwa seCovid-19 allowances ishoma zvakanyanya. Vatiwo hurumende inofanira kugara pasi nevashandi vezvehutano yotaurirana navo pamusoro pekubaiwa nhomba yeCovid-19. Studio 7 haina kukwanisa kunzwa kubva kuHealth Services Board asi gurukota rezvekubudiritswa kwemashoko, Amai Monica Mutsvangwa, vakaudza vatori venhau nemusi weChipiri kuti hurumende iri kubhadhara mushandi anenge abatwa neCovid-19 ari pabasa mari inotangira pamazana matanhatu emadhora ekuAmerica kusvika pachiuru chimwe chete chemadhora ekuAmerica. Pamusoro pezvo mushandi wezvehutano anopihwa zviuru zvitanhatu nemazanamaviri emaRTGS semari yekubatsirikana munguva yeCivid-19. Vakatiwo Health Services Board yainge yabhadhara vashandi mazana mana nemakumi matatu nevaviri pavashandi vezvehutano zviuru zvina nemazna mana ane makumi mana nevana vakanyorera kuwana mari iyi. Amai Mutsvangwa vakati mari yakaiswa parutivi nehurumemde haikwani kubhadhara vashandi vese vakabatwa neCovid-19 vakati zvinoda kuti hurumende iwedzere mari iyi. No media source currently available  	https://www.voashona.com/a/zimbabwe-government-delays-paying-covid-19-assistance-funds-to-thos-that-fell-ill-at-workplaces/5950024.html
health	Hurumende naVanaChiremba Voyambira Vanhu nezveMushonga waVaMagaya weHIV	Bazi rezvehutano raburitsa mashoko kuvatori venhau richikurudzira vanhu vari kurwara nechirwere cheHIV/AIDS kuti varambe vachinwa mishonga yavo vachiongorora mashoko evamwe ekuti vakawana mushonga wekurapa chirwere ichi pamwe nechegomarara. Bazi iri harina haro kudoma nezita Muporofita Walter Magaya vekereke yePHD Ministries avo vakazivisa nezuro kuti vainge vawana mushonga yemiti inowanikwa muMozambique neIndia yekurapa zvirwere izvi. Bazi iri rati iro ndiro rinoongorora kukodzera kwekushandiswa kwemishonga kunyangwe yechivanhu pasi peMedicines Control Authority of Zimbabwe. Zvichakadaro, sangano ravanachiremba vanorwira kodzero dzevanhu, reZimbabwe Association of Doctors for Human Rights-ZADHR- rinoti rapa VaMagaya mazuva matatu kuti vadzore mashoko avo ekuti vainge vawana mushonga unorapa chirwere chegomarara pamwe neAIDS. Sangano ravana chiremba vanorwira kodzero iri rinoti VaMagaya vakatadza kuita izvi richavasungisa. VaMagaya vakaudza nhengo dzechechi yavo nezuro kuti vakawana mushonga uyu vachishanda nevamwe vavo vanobva kunyika yeIndia.\nVaMagaya vanoti zvakatora makore maviri etsvakiridzo kuti vawane mushonga uyu, uyo unogadzirwa kubva pamiti inowanikwa muno munyika nekunyika yeMozambique. Asi sangano reZADHR rinoti zviri kuita VaMagaya hazvina kunaka sezvo zvichigona kukonzera kuti vateveri vavo nevamwewo vanhu vazorega kunwa mishonga yavakapihwa navanachiremba votevera zviri kutaurwa naVaMagaya izvi. Mashoko aVaMagaya ashoropodzwawo nevanhu vakawanda munyika.\nVaBigboy Manatsa vanoti kuita kwaVaMagaya kuchauraisa vanhu vakawanda vanovatevera. Izvi zvinotsigirwa naVaElvis Karonga avo vanoti VaMagaya vanofanirwa kuzozvirova dundundu kana mushonga wavo wagamuchirwa nebazi rezvehutano munyika. Mumwe mugari wekuKaroi, VaTinashe Mhazi, vanoti VaMagaya varatidza kuti havasi vemweya sezvo vave kushandisa midzi yen’anga nekudaro havafanirwe kuteererwa. VaKaronga vanoti VaMagaya vanofanirwa kushanda nebazi rezvehutano votora vanhu vari kurwara nechirwere cheAIDS vovarapa zvonyatsowonekwa kuti vapora vasati vazvipembedza. Asi mumwe mutendi VaRenius Rambanepasi vanoti vanhu vasakurumidze kusvora VaMagaya sezvo Mwari vachigona kushandisa munhu kuuya nemushonga wezvirwere zvisingarapike. Bazi reNational Aids Council, NAC, rabudisa chiziviso chekuti vose vari pachirongwa chekunwa mapiritsi ekudzikisa hutachiwana hweHIV varambe vachinwa mapiritsi avo sezvavakataurirwa kumakiriniki nekuzvipatara. Bazi iri razivisawo kuti hapasati pawanikwa mushonga wechirwere cheAIDS vachiti kana paine munhu anoti ave nemushonga wakadaro unofanirwa kuongororwa nanamazvikokota nekubvumidzwa nebazi rehurumende rezvehutano. Pari zvino vanhu vanosvika miriyoni imwe chete nechidimbu munyika vari pasi pechirongwa chekunwa mapiritsi ekudzikisa utachiwana. No media source currently available  	https://www.voashona.com/a/hurumende-navanachiremba-voyambira-vanhu-nezvemushonga-wavamagaya-wehiv/4633790.html
business	Sangano Idzva Rinorwira Kodzero dzeVarombo Rinoumbwa muHarare	Pane sangano idzva raparurwa muHarare rinoti chinangwa charo chikuru ndechekupedza kutambura kweveruzhinji munyika pamwe nekuona kuti varombo vabvumidzwa kuita mabasa ekutengesa mumigwagwa, kutangawo mabhizimisi pamwe nekuti vana vavo vawane dzidzo pachena. Vachiparura sangano rePoverty Liberation Movement, imwe nhengo yesangano iri, VaObert Masaraure, vati vaona zvakakodzera kuva nesangano iri kuitira kuti vabatsire pahondo yekupedza hurombo iyo iri kutorwiwa nemamwe masangano anoshanda akazvimirira. VaMasaraure, avo vanova zvakare mutungamiri weAmalgamated Rural Teachers Union of Zimbabwe, vati kuti nhamo ipere varombo, vanhu vanofanira kubatana vakati chekutanga chichaitwa nesangano ravo kuti vashandi vese munyika vatambire mihoro yavo nemari yemadhora ekuAmerica. Vati vanodawo kuti misika yese ivhurwe munyika kuitira kuti vanhu vawane chouviri kunyange kuine Covid-19. Vatiwo vanodawo kuti vana muzvikoro zvepasi nezvapamusoro kubva varombo nevapfumi, vawaniswe mikana yakafana uye kuti kana izvi zvisangakwanisike, zvikoro zvacho zvacho zvovharwa. Mutungamiriri wesangano rinomirira vadzidzi vemuzvikoro zvepamusoro, Takudzwa Ngadziore, vaudza Studio 7 kuti vanotambira masangano kana aine hurongwa hunoita kuti vana vemuZimbabwe vagare zvakanaka. Vanoongorora nyaya dzehupfumivakazvimirira, VaMasimba Kuchera, vati kunyange hazvo zvaitwa izvi iri danho rakanaka, chikuru chinodiwa handi kuratidzira chete asi kuti panotodiwa kusandura mitemo iyo inodzvinyirira vanhu kuti varambe vari varombo. Vati mitemo iripo inosimudzira vanazvo kare izvo zvinoita kuti vazhinji varambe vachitambura. VaMasaraure vatiwo rimwe donzvo guru resangano ravo kurwisa huwori muhurumende nemakambani izvo vatiwo zviri kuwedzera hurombo munyika. MuZimbabwe mune masangano akawanda anoshanda akazvimirira uye nyanzi dzinoti zvinhu zvichanaka chete kana masangano aya akabatana neveruzhinji mugadzirisa zvinonetsa munyika. No media source currently available 	https://www.voashona.com/a/new-organization-for-poor-peoples-rights-launched/5449263.html
politics	Hurumende Inopa Mari Inopiwa Mapato Pasi peMutemo wePolitical Parties Finance Act kuMDC-T, Kwete kuMDC Alliance	Hurumende svondo rapera yakapa mari inopiwa mapato ezvematongerwo enyika pasi pemutemo wePolitical Parties Finance Act inoita mamiriyoni manomwe nemazana mashanu ezviuru zvemadhora emunyika kubato reMDC-T iro riri kufanotungamirwa naMuzvare Khupe, kunyange hazvo bato iri risina kuwana mavhoti anoita kuti rikodzere kupiwa mari iyi. Mari iyi yaifanirwa kupiwa kubato reMDC Alliance riri kutungamirwa naVaNelson Chamisa, iro rakawana mavhoti akawanda anodarika zvikamu zvishanu kubva muzana zvinofanirwa kuwanikwa nebato pasarudzo kuti rikodzere kuwana mari iyi. Hurumende inonzi yakapa bato iri mari iyi zviichitevera mutongo wedare reSupreme Court, iro rakati MDC Alliance harisi bato rezvematongerwo enyika sezvo yakabva mumubatanidzwa wemapato masere akapinda musarudzo pasi peMDC Alliance. Muna Chivabvu mutongi wedare reHigh Court, Justice Nyaradzo Munangati-Manongwa vakapa mutongo unorambidza hurumende kupa mari iyi kubato reMDC-T mushure mekunge MDC Alliance yaendesa gurukota rezvemitemo VaZiyambi Ziyambi pamwe negurukota rezvemari muzvinafundo Mthuli Ncube kumatare richida kuti VaZiyambi varipe mari iyi. Asi hurumende yakazopikisa mutongo uyu kudare repamusorosoro reSupreme Court, iro risati ranzwa nyaya iyi. Bato reMDC-T rinoti ndiro rinokodzera kwana mari iyi sezvo riri iro bato riri pamutemo, richiti MDC Alliance mubatanidzwa waive nemapato manomwe kusanganisira nairo bato reMDC-T. Asi mutevedzeri wemutauriri weMDC Alliance, VaFelix Magalela Mafa-Sibanda, vanoti zvakaitwa nehurumende zvekupa mari kuMDC-T mucherechedzo wekuti bato iri riri kushandiswa neZanu PF. VaMagalela Mafa vanoti sebato vave kusiya zvose mumaoko evanhu vanove ndivo vane zvido zviri kumbunyikidzwa. No media source currently available Gweta rezvemitemo, vachidzidzisa zvemutemo pa Univesirty of Kent, Doctor Alex magaisa, vanoti izvi zvaitwa nehurumende hazvinyanye kushamisa asi yakapotsa zvikuru sezvo nyaya iyi yanga ichiri kumatare edzimhosva. No media source currently available 	https://www.voashona.com/a/zimbabwe-mdc-t-mdc-alliance-political-parties-finance-act/5500656.html
business	Vamwe Vagari vekwaMutoko Vonyunyuta neKushaya Cheuviri Kubva muMatombo Anocherwa Mudunhu Mavo	Vamwe vagari vekwamutoko vakapinda mumusangano wakaitwa paMutoko Centre neVOA yakabatana neMedia Centre neChitatu chapfuura vari kukurudzira hurumende kuti itore matanho ekusimudzira mararamiro avo. Vagari ava vakaisawo mibvunzo kune mumwe akapindawo mumusangano uyu, VaShame Kativhu, avo vaimbove kanzura, vachida kunzwisisa kuti makanzura anombotaurawo here pamusoro pematambudziko avanosangana nawo mudunhu ravo pavanoita misangano yavo. Vazhinji vevanhu ava vaidawo kunzwisisa mafambisirwo emari dzinobva mukucherwa kwematombo kana kuti black granite mudunhu mavo, vachiti madzishe namasabhuku vanifanirwa kuona kuti vabata nyaya idzi zvine hungwaru. Chirongwa ichi chaikokerwa nemukuru weMedia Centre VaErnest Mudzengi, uye chakanga chakatsigirwa nemuzinda weAmerica muZimbabwe. No media source currently available 	https://www.voashona.com/a/zimbabwe-mutoko-town-hall-voa-media-centre/4663814.html
politics	Sangano reVaimbove Varwiri veHondo yeRusununguko Ropatsanuka?	Chimwe chikamu cheZimbabwe National Liberation War Veterans Association mudunhu reHarare, chashora vamwe vaive varwiri verusununguko vari kuti hutungamiriri wesangano iri hubviswe. Chikwata ichi chatiwo chinotsigira hurongwa hwehurumende hwekuripa varimi vachena vakatorerwa minda yavo sezvo hurongwa uhwu huri kuitwa pachitevedzwa bumbiro remitemo yenyika. Sachigaro wesangano iri muHarare, VaSamuel Bhila, vati vanotsigira hutungamiriri hwaVaChris Mutsvangwa musangano reZimbabwe National Liberation War Veterans Association, uye havabvumirane nechikwata chaVaEthan Matibela icho chakati VaMutsvangwa nevamwe vavo vabviswe. VaBhila vati VaMatibela nechikwata chavo havasi nhengo dzeZNLWA uye havafaniri kunge vachitaura pamusoro pesangano iri. VaMatibela nechikwata chavo avo vanoti ndevamwe vaivepo pakaumbwa sangano rinomirira vaive varwiri vehondo yerusununguko, vakaudza vatori venhau nemusi weChitau kuti sangano iri rakaumbwa kuti rigadzirise matambaudziko avo kuti vagare zvakanaka asi vakati izvi hazvisi kuitika nekuti hutungamiriri huripo hauna hany’a navo. Pamashoko aVaBhila, VaMatibela vaudza Studio 7 kuti vaive varwiri vehondo yerusunguko vave kurwisaniswa nevamwe vanhu pachinhambo chekuti vashande pamwe kugadzirisa zvichemo zvavo. VaBhila vatiwo havasi kufara neimwe nhengo yesangano ravo yechikadzi iyo yakabuda pamadandemutande svondo rino ichinyomba mutungamiriri wenyika, VaEmmerson Mnangagwa, ichiti vatadza kutonga nyika. VaBhila vati vanoziva mudzimai uyu asi varamba kumudoma nezita vachiti havabvumirani nezvaanotaura. Vatiwo vanotsigira chirongwa chehurumende chekuripa varimi vachena vakorerwa minda yavo sezvo chiri kuitwa pachitevedzwa bumbiro remitemo yenyika. Asi chikwata chaVaMatibela hachisi kufara nechirongwa chekuripa varungu ichi cheGlobal Compensation Deed. Pane chimwewo chikwata chinomirira vamwe vakarwa muhondo yerusununguko che War Veterans Pressure Group, icho chakatokwidza nyaya iyi kudare repamusoro chichida kuti chirongwa ichi chimiswe sezvo chichiti chinosarura kubhadhara vachena chichisiya vatema vemuno. Patavabvunza pfungwa dzavo pamusoro pemutauro wasimudzwa nenyaya iyi munyika, mutungamiriri wesangano rinomirira varimivachena munyika reCommercial Farmers Union, VaAndrew Pascoe, vati vanofara kuti hurumende yakabvuma kuvabhadhara uye vari kuedza napose pavanogona kuona kuti mari yacho yawanikwa. Studio7 haina kukwanisa kunzwa kuna VaMutsvangwa, kanaeo munyori mukuru wesangano ravo, VaVictor Matemadanda, kuti vanoti kudii nekudhonzerana masimba kwava kuitika musangano ravo. No media source currently available 	https://www.voashona.com/a/zimbabwe-war-veterans-group-heading-for-a-split/5571242.html
business	Mukati meHarare Moberekera Ingwe	Zvinhu zvanga zvisina kumira zvakanaka muHarare mapurisa achikanda zvombo zvehutsi hunokachidza ukuwo zvitoro zvizhinji nemahosifi mumimigwagwa inoti First, Jason Moyo naNkwame Nkrumah, zvichivharwa sezvo mapurisa ange ave kurwisana neveruzhinji. Bongozozo ratanga mangwanani eChina apo mapurisa akanda masipaiki pakombi yange yakatakura vanhu ikaita tsaona pakakuvara vana vechikoro. Chiitiko ichi chatsamwisa vanhu vakwanda kusanganisira vechidiki avo vanonzi varova mapurisa uye vanonzi vange vave kuda kutorera mapurisa ari muguta masipaiki vachitsutsumwa nekukuvadzwa kwevana vechikoro. Mumwe mugari asina kuda kudomwa nezita rake audza Studio 7 kuti chiitiko ichi ndicho chakakonzeresa muchokoto muguta. Mumwe wevechidiki mubato reMDC inotungamirwa naVaMorgan Tsvangirai, VaDenford Ngadziore, vaudza Studio 7 kuti mapurisa aedzawo kubvisa vanotengesa mumugwagwa pamahofisi eDeed Office muna Nkwame Nkrumah uye pavaramba kubva ndipo pavatanga kukandira vanhu aya hutsi hunokachidza. VaNgadziore vati zvitiko zviviri izvi zvatsamwisa vakawanda uye vati hurumende inofanira kuona zvaingaita nenyaya iyi. Nenguva dzezuva ronyura neChina, mapurisa anga achiri kukanda hutsi hunokachidza uye vanhu vakawanda vari kutadza kubuda mumahosfisi kana muzvitoro mavakavharirwa. Hatina kukwanisa kunzwa divi remapurisa pamusoro penyaya yema spike iyo vanhu vanogara chema nayo zuva nezuva. Asi sachigaro vekomiti yeparamende inoona nezvekudzivirirwa kwemukati menyika, VaRonald Muderedzwa, vati havana chavanoziva pachiitiko ichi uyewo vati apo komiti yavo yakatenderera nenyika svondo rapfuura, havana kubvunza nezvenyaya yemasipaiki nekuti yaive mumatare edzimhosva. Nyonga nyoga yaitika muHarare yaitika apo gurukota rezvemari, VaPatrick Chinamasa, vange vachiudza musangano mukuru wokuongorora kuti Zimbabwe ingasimukire sei vachiti nyika haichada shanduko munyaya dzezvematongerwo enyika asi munyaya dzehupfumi. Asi vamwe vapinda mumusangano uyu vati VaChinamasa vakarashika nekuti kuita kwehurumende zvikuru sei pakutyora kodzero dzevanhu ndiko kunoita kuti nyika isasimukire munyaya dzehupfumi. Mukuru weYouth Forum ,VaWellington Zindove, vaudza Studio 7 kuti hupfumi hwenyika haubudiriri kana nyika ichityora kodzero dzevanhu. Vakawanda vari kupinda mumusangano uyu wemazuva maviri wakarongwa neChartman House, Sapes Trust, Crisis in Zimbabwe Coalition neNED vati Zimbabwe inofanira kutevedza bumbiro rayo remitemo kuitira kuti zvinhu zvifambe munyaya dzehupfumi. No media source currently available 	https://www.voashona.com/a/zimbabwe-anti-riot-police-clash-with-hararians/3921754.html
business	IMF Yotumira Nhumwa kuZimbabwe asi Imwe Nyanzvi Inoti Hurumende Haisi Kuzokwereteswa Imwe Mari	Chimwe chikwata kubva kubhanga reInternational Monetary Fund chiri kutarisirwa kupinda munyika muna Kurume kuti chizeye nevakuru muhurumende kuti hupfumi hungagadziriswe sei. Uhu hurongwa hunozivikanwa nekuti Article IV Consultations. Vamwe vakuru vehurumende vasina kuda kudomwa nemazita vanoti vanoda kuti IMF ivabatsire nemari imwe yechikwereti. Asi nyanzvi munyaya dzezvehupfumi Dr Godfrey Kanyenze vanoti kana hurumende isina kubhadhara mari dzemitero kana kuti ma arrears pane zvimwe zvikwereti zvinodarika bhiriyoni imwe chete nemazana matanhatu kumabhanga akaita seWorld Bank neAfrican Development Bank. No media source currently available 	https://www.voashona.com/a/zimbabwe-matongerwo-enyika/4229901.html
politics	Sangano reZimbabwe Women In Politics Alliance Rinoti Richaenderera Mberi Nekuratidzira Kunyangwe Rikashungurudzwa	"Nhengo dzemasangano anorwira kodzero dzevanhu anoti re Zimbabwe Activists Alliance, Occupy Africa Unity Square Movement neZimbabwe Women In Politics Alliance dzakabata nevamwe vana veZimbabwe, dzinoti dzirikuenderera mberi nekuratidzida kwavo kusafara nemafambisirwo ari kuitwa zvinhu munyika kunyangwe vachiti vakashungurudzwa mambakwedza eMugovera nevanofungidzirwa kuti mapurisa kana kuti vasori. Nhengo idzi dziri kurara nekuswera mu Africa Unity Square muHarare uye dzinoti dziri kugadzira tsamba yenyunyuto kana kuti petition ichaendeswa kudare reparamende nekune mutungamiri wenyika vaRobert Mugabe. ""Kunyangwe vakati shungurudza ticharamba tichienda mberi nekuratidzira kwedu sezvo mararamiro atiri kuita muno munyika asina kumira zvakanaka. Mari mumabhanga hamuna, mabasa hapana, vana vavazi kuenda kuzvikoro apa huwori hwuri kuramba hwuchiwanda munyika asi hapana ari kusungwa. Isu ticharamba tiri muno muAfrica Unity Square kusvika tanzwikwa zvichemo zvedu,"" Muzvare Lynda Masarira vesangano re Zimbabwe Women In Politics vaudza Studio 7. Muzvare Masarira vanoti vakakwidza nyaya yavo kumagweta avo nemamwe masangano anorwira kodzero dzevanhu asi havana kuenda kumapurisa sezvo vakambo shungurudzwa nemapurisa aya musi Chishanu. ""Hatina kuenda nenyaya yedu kumapurisa asi maphone evazhinji vari kuratidzira nesu akabiwa, ini ndikakuvadzwa ruwoko nechigunwe vamwe vakarohwa nekukuvadzwa asi izvi hazvisi kuzoita kuti tiregedze kuratidzira,"" Muzvare Masarira vaenderera mberi. Vanoti nemusi weChipiri vachaita musangano nevatori venhau wekuzeya mafambiro arikuita zvinhu mukuratidzira kwavarikuita. No media source currently available  "	https://www.voashona.com/a/zimbabwe-madzimai-africa-unity-square/3364279.html
politics	Hurumende Inokurudzirwa Kuendesa Masimba kuMatunhu neChimbi Chimbi	Mukuru wesangano revagari, reChitungwiza and Manyame Rural Residents Association, VaMarvelous Khumalo, vanoti sangano ravo raparura chirongwa chekukurudzira hurumende kuti iendese masimba kumatunhu nechimbi chimbi senzira yekuasimudzira. Izvi zvinotevera kuchema chema kwevanhu vari mumatunhu ane zviwanikwa zvakaita segoridhe, mangoda, mhuka, nezvimwe kuti hapana chavari kuwana kubva mazviri. Mubhajeti regore rino, gurukota rezvemari, Muzvinafundo Mthuli Ncube, vakaisa parutivi mari inosvika mabhiriyoni gumi nemapfumbamwe ane zviuru mazana mashanu, kana kuti $19,5 billion, kuzadzikisa bumbiro remutemo ra2013 panyaya yekuendesa masimba kumatunhu. Asi vamwe vanoti hurongwa hwehurumende huri kutora nguva yakareba kunyangwe hurumende iri kuti yakazvipira uye yaita zvakawanda. No media source currently available 	https://www.voashona.com/a/zimbabwe-chitungwiza-manyame-rural-residents-association-urges-govt-to-speed-up-devolution/5814568.html
politics	Zvizvarwa zveZimbabwe Zviri KuBritain Zvoronga Kuratidzira Kwakasimba	Zvizvarwa zveZimbabwe zviri kuBritain zvine hurongwa hwekuungana zvichiratidzira mukupera kwesvondo pasi pehurongwa huri kutungamirwa nesangano rinorwira hutongo hwejekerere, reFree Zimbabwe Advocacy Group. Sachigaro wesangano iri, VaJoshua Chigwangwa vanoti vatora danho iri senzira yekupa mukana kuvana veZimbabwe wekuti vazivise pasi rose nezve mamiriro akaita zvinhu munyika munyaya dzezvematongerwo enyika pamwe nemamiriro azvehupfumi. Hurongwa uhwu, uhwo hwuri kuitwa pasi pezita rekuti #zimbabweriseupuktour2016, hwakaonawo sangano iri richikoka varwiri vekodzero vanoti Vasten Zvorwadza, Doctor Patson Dzamara, Muzvare Linda Masarira pamwe nePastor Evan Mawarire ve#thisflag. VaqChigwangwa vanoti hurongwa hwavo hwaifanirwa kutanga neMuvhuro wesvondo rino, asi vakasangana nematambudziko akaita kuti hunonoke, akaita sekunonoka kugadziriswa kwemagwaro ekufambisa aPastor Mawarire pamwe neDoctor Dzamara, asi iye zvino zvinhu zvave kufamba zvakanaka. Vanoti pane hurongwa hwekuti Pastor Mawarire vanotaurawo pamisangano yavakakokwa nemasangano anosanganisira Chatham House pamwe neparamende yeBritain. No media source currently available 	https://www.voashona.com/a/zimbabwe-politics-uk-mawarire-chigwangwa/3558168.html
business	VaMangudya Votarisirwa Kuburitsa Hurongwa hweMari	Gavhuna veReserve Bank of Zimbabwe, VaJohn Panonetsa Mangudya, vachaburitsa gwaro remashandiro avanotarisira kuita nyaya dzemari munyika, kana kuti Monetary Policy Statement. Dzimwe nyanzvi munyaya dzehupfumi dzinoti gwaro raVaMangudya rinofanirwa kuratidza gwara rekutevera mari yeZimbabwe isati yadzoswa kuti itsive yekunze kwenyika. Nyanzvi idzi dzinoti nguva yekudzora dhora reZimbabwe haisati yasvika. Imwe yenyanzvi mune zvehupfumi nezvemari uye vachishanda nePercycon Global Fund Managers, VaPersistance Gwanyanya, vanoti nguva yekuita dhora remuZimbabwe haisati yasvika. VaGwanyanya vanoti Zimbabwe inofanira kushandisa mari yekunze pari zvino uye hurumende inofanirwa kusapindira mubasa re Reserve Bank of Zimbabwe sezvo zvematongerwo enyika zvisingagone kutungamira mashandiro anoita mabhanga. No media source currently available Zvichakadaro, imwe nyanzvi munyaya dzehupfumi, VaRejoice Ngwenya, vanoti havasi kufara nemashandiro ari kuitwa nemabhanga emunyika, vachiti mabhanga haasi kupihwa mukana wekuita mabasa awo akasununguka. No media source currently available 	https://www.voashona.com/a/zimbabwe-reserve-bank-of-zimbabwe-governor-john-mangudya-to-present-monetary-policy-document-rejoice-ngwenya-persistance-gwanyanya/4794680.html
politics	America Inoti Haina Chinangwa cheKuchinja Hurumende muZimbabwe	America inoti haina chinangwa chekuchinja hurumende yemuZimbabwe asi kuti inoda chete kuti hurumende yeZanu PF itevedzere hutongi hwejekerere pamwe nekuremekedza kodzero dzemunhu wese ari munyika. Vachitaura nerimwe bepanhau repadandemutande, mumwe mushandi mukuru kumuzinda weAmerica muZimbabwe, VaThomas Hastings, vakaramba mashoko ekuti America inoda kubvisa hurumende yeZanu PF vachiti chinongodiwa neAmerica chete runyararo muZimbabwe, hutongi hwejekerere pamwe nekuremekedzwa kwekodzero dzeveruzhinji. VaHastings vakati kushaikwa kwehutongi hwejekerere nekuremekedzwa kwekodzero dzevanhu kunopa kuti America ishushikane zvikuru nezviri kuitika muZimbabwe. VaHastings vakatiwo zvirango zviripo zvakatemerwa vamwe vakuru vakuru muhurumende nemadzisahwira avo pamwe nemakambani avnodyidzana nawo. VaHastings vakatiwo vose vakatemerwa zvirango ava vanoziva zvavanofanirwa kuita kuitira kuti hukama huripo pakati peZimbabwe neAmerica husimbaradzwe. Vamwe mubato riri kutonga reZanu PF vanogaropomera America mhosva yekuda kubvisa hurumende yavo nechisimba vachitiwo inobatsira mapato anopikisa mukuedza kuzadzikisa izvi. Studio 7 haina kukwanisa kunzwa mhinduro kuhurumende pamashoko aVa Hastings sezvo patafonera bazi rezvekudyidzana nedzimwe nyika tanzi titumire mibvunzo yedu iyo yanga isati yapindurwa pataenda pamhepo. Asi vanoongorora zvematongerwo enyika, uye vari nhengo yeZanu PF, VaGadzira Chirumhanzu, vapokana nezvakataurwa naVaHastings vachiti munyika mune hutongi hwejekerere uye hurumende yaVaEmmerson Mnangagwa iri kushanda kusimudzira mararamiro everuzhinji Asi vanoongorora zvematongerwo enyika uye vachishanda nesangano reYouth Platform for Development, VaOwen Dhliwayo, vanoti Zimbabwe haina hutongi hwejekerere vachipa muenzaniso wekusapatsanurika kwemasimba mumapazi akasiyana siyana ehurumende pamwe nekusashanda zvakaenzana kwemitemo. VaDhliwayo vatiwo vanhu vakakurudzirwa kuti vachinje matongero avari kuita hazvina kufanana nekuti vari kuda kubviswa. Vanotiwo hurumende inofanirwa kushanda zvakasimba zvikuri mukugadzirisa kutyorwa kwekodzero dzevanhu nezvimwe zvinoita kuti munyika musave nehutongi hwejekerere. Mutauriri weCrisis in Zimbabwe Coalition, VaMarvelos Khumalo, vanoti vanowirirana naVaHastings kuti muZimbabwe hamuna hurongi hwejekerere. Vanotiwo zvirango zvehupfumi hazvina kungoiswa pavanhu ava nemadzisahwira avo, asi kuti zvakaiswa mushure mekunge ana veZimbabwe varatidza kunyunyuta pamusoro pezviri kuitika munyika. VaKhumalo vakurudzira hurumende yaVaMnangagwa kuti iite sarudzo dzakajeka pamwe nekuremekedza kodzero dzemunhu wese vachiti izvi zvinobatsira kuti Zimbabwe idyidzane nedzimwe nyika zvakanaka. Kunyange hazvo vakawanda muZanu PF vachiti America yakatemera Zimbabwe zvirango senzira yekuda kubvisa hurumende, zvirango zvakatemerwa vanhu vanosvika makumi masere nevashanu chete, uye makambani anodyidzana nevanhu ava anosvika makumi mashanu nemana.Akapedzisira kuiswa pazvirango neAmerica ndimuzvinabhizimisi VaKuda Tagwirei avo vanodyidzana zvakanyanya nehurumende yeZimbabwe uye vari munhu ari pedyo zvakanyanya naVaMnangagwa. Mumwe akapedzisira kuiswa pazvirango izvi igurukuta revasori, VaOwen Ncube. America inoti hainganzi inoda kukonzeresa hurombo munyika iyo ichibatsira Zimbabwe kupedza hurombo munyika pamwe nekutsigira zvirongwa zvehutano zvakanangana nekurwisa zvirwere zvakasiyana siyana. No media source currently available	https://www.voashona.com/a/zimbabwe-usa-says-is-not-seeking-regime-change-in-zimbabwe/5890359.html
business	Hupfumi hweNyika Hworamba Huchienda kuMawere, Vamwe Vachiti Huwori Ndiyo Honzeri	Zvinhu zvinonzi zviri kuramba zvichienda kumawere munyaya dzezveupfumi munyika zvichionekwa nekushaikwa kwemafuta edzimotokari, kushaikwa kwemari yekunze, pamwe nekukwira kwemitengo yezvinhu. Vamwe vanoti huwori munyika ndihwo honzeri hombe mumatambudziko aya, ayo anonzi ari kusunga vanhu, zvikuru varombo, zuva nezuva, vachipomera hurumende kutarisa rutivi panoitwa huwori uhwu. Vaimbove gurukota rezvehupfumi munguva yehurumende yemubatanidzwa, uye vari mutewedzeri wasachigaro webato reMDC, VaTendai Biti vanoti matambudziko ari munyika ari kukonzerwa nekusafambiswa zvakanaka kwehurumende nevari kuitungamira. VaBiti vanoti huwori, sehawavanoti huri kuZINARA, huri kuregwa huchitambarara munyika, izvo zvave kukanganisa kukura kwehupfumi. Nyanzvi mune zveupfumi vachishanda nesangano reLabour and Economic Development Research Institute of Zimbabwe, VaProsper Chitambara, vanoti matambudziko ari munyika ari kunyanya kukonzerwa nekushaikwa kwechivimbo nehurumende kune vanoda kutanga mabhizimusi avo kana kudyara mari dzavomunyika. Nyanzvi munyaya dzevashandi nemabasa, VaThomas Masvingwe vanotsinhirawo nyaya yekuti huwori dzihwo hwauraya nyika, vachiti matambudziko ose aya ari kurasirwa kuvashandi, avo vavanoti havasati vawedzerwa mihoro kwenguva yakareba kwazvo. Asi nhengo yevechidiki veZanu PF VaTafadzwa Mugwadi vanoramba kuti matambudziko ari munyika ari kukonzerwa nekusagona kutonga kwehurumende yaVaEmmerson Mnangagwa, vachiti matambudziko aya akasiiwa nehurumende yaVaRobert Mugabe pamwe nezvirango zvavanoti zvakatemerwa Zimbabwe. VaChitambara vanoti matambudziko mune zveupfumi ari munyika anogadziriswa chete kana pakaitwa nhaurirano munyika. Izvi zvinotsigirwawo naVaBiti, avo vanoti kusvika munyika maitwa nhaurirano pakati pavaMnangagwa nemutungamiri weMDC VaNelson Chamisa, zvinhu zvicharamba zvichiomera vanhu, zvikuru varombo. Kusvika matambudziko ose aya agadziriswa, uye vekunze vanoda kudyara mari dzavo munyika vave nechivimbo nehurumende, ruzhinji rwevana veZimbabwe rwucharamba rwuchinonga svosve nemuromo munyika yechipikirwa. No media source currently available 	https://www.voashona.com/a/zimbabwe-economy-fuel-shortages-forex/4907288.html
politics	VaMnangagwa Vanoti Vave neHukama Hwakasimba naVaMugabe Avo Vari Kurwara Vari kuSingapore	Mutungamiri wenyika VaEmmerson Mnangagwa nezuro vakaita hurukuro neZBC uye bepanhau reHerald ichaburitswa musi wa 18 Kubvumbi pazuva rekupemberera kuwana kuzvitonga kuzere. VaMnangagwa vakati muhurukuro iyi vari kuwirirana zvikuru nevaive mutungamiri wenyika VaRobert Mugabe avo vanoti vari kurapwa kuSingapore parizvino. Vanoti munhu wavanoremekedza zvikuru. Nyanzvi munyaya dzezvematongerwo enyika VaJoy Mabenge vanoti VaMugabe naVaMnangagwa vashanda vose kwenguva yakareba nekudaro hazvishamise kuti vanoramba vachidyidzana. No media source currently available Vakatiwo vanhu vanofanira kusungunuka kutaura nyaya yeGukurahundi asi vasingakumbire ruregerero pane zvavanonzi vakaita munguva iyi apo vainge vari gurukota rezvevasori.  	https://www.voashona.com/a/vamnangagwa-vanoti-vave-nehukama-hwaksimba-vamugabe-avo-vari-kurwara-vari-kusingapore/4875335.html
health	“One World Together At Home” Inowana Mamirioni Mazana Maviri Anemakumi Manomwe Emadhora Kubatsira Kurwisana neCovid-19	Muimbi ane mukurumbira, anozivikanwa nezita rekuti ‘Lady Gaga’, achibatsirana neWorld Health Organisation, akaronga mutambo wemimhanzi apo vaimbi vane mukurumbira vaishaura kuvanhu pasi pose vari mudzimba dzavo muAmerica, United Kingdom, kuEurope nekunedzimwe nyika zhinji pasi pose. Mutambo uyu, uyo unonzi ‘One World Together at Home’, wakaona vaimbi vanemukurumbira vachiimbira vanhu, pakabuda mamirioni nemamirioni emadhora ekubatsira mukurwisana nechirwere che Coronavirus, pamwechete nekubatsira avo vanorapa vanhu asi vasina mbatya dzakakwana dzekuzvidzivirira kubva kuchirwere ichi. Vanhu vanoita mamirioni makumi maviri ne mazana manomwe (270 million) vakaona mutambo uyu uchiitwa paInternet, patelevhizhini nepama ‘social media’ akasiyanasiyana. Mutambo uyu wakaitirwa kutsigira avo vanoshanda vachirapa vanhu vanechirwere che Covid-19 uye kuedza kubatsira kumisa kupararira kwe chirwere ichi. Sangano rinoona nezvehutano pasi pose, reWorld Health Organization, rakabatana naLady Gaga, rakaronga mutambo uyu, uyo wakatora ma awa matanhatu vaimbi vachiyaura. Chimwe chizvarwa cheZimbabwe chinofarira zvemimanzi nemafirimu, Tafadzwa Munjanja, anogara mudunhu reOklahoma, muAmerica, anoti mushure memutambo uyu, pakazoita ma awa maviri apo vaimbi, vamwe vatungamiri venyika neavo vanozivikanwa mukubatsira nemari vakarumbidza vashandi mune zvehutano, vanachiremba neavo vese varikurwisana nechirwere che coronavirus pasi pose. No media source currently available    	https://www.voashona.com/a/zimbabwe-lady-gaga-and-who-raise-over-127-million-for-codiv-19-relief/5384977.html
health	Vanamukoti Vanoramba Mari Yanga Yauya neHurumende Vachiti Ishoma, Vanovimbisa Kuramba Vari paMabasa	Bazi rezvehutano rakazivisa nemusi weChina kuti huwandu hwevanhu vakanga vabatwa nechirwere cheCovid-19 hwakanga kwasvika pazviuru zvinomwe nemazana mana nemakumi mashanu ane vatatu, kana kuti 7 453. Asi huwandu hwevanhu vanga vafa kusvika pazuva iri hwakaramba huri pamazana maviri nemakumi maviri nevaviri kana kuti 222, sezvo pakanga pasina akafa. Vanhu vakanga vapona kubva kuchirwere ichi munyika yose vakanga vasvika pazviuru zvishanu nemazana matanhatu ane makumi matatu nevashanu, kana kuti 5 635. Vanhu makumi mapfumbamwe nevatatu vakapora kuchirwere ichi izvo zvakasiya huwandu hwevanhu vakanga vachine chirwere ichi hwaderera kuenda pachiuru nemazana mashanu nemakumi mapfumbamwe nevatanhatu, kana kuti 1 596. Vanhu mazana mapfumbamwe nemakumi matanhatu nevapfumbamwe, kana kuti 969 ndivo vakavhenekwa kana vaine chirwere ichi, vanhu makumi maviri nevana vakawanikwa vainacho. Johns Hopkins University Hospital yemuAmerica, iyo iri kutevera kupararira kwechirwere ichi pasi rose, inoti vanhu vanodarika mamiriyoni makumi maviri nemasere, kana kuti 28 million vabatwa nechirwere ichi pasi rose, icho chasiya vamwe vanodarika zviuru mazana mapfumbamwe nezvishanu, kana kuti 905 000 vafa pasi rose. MuAmerica vanhu vanodarika mamiriyoni matanhatu nemazana matatu ezviuru, kana kuti 6.300 million vabatwa neCovid-19, vamwe vanodarika zviuru zana nemakumi mapfumbamwe nechimwe kana, kuti 191 000 vafa. Zvichakadaro, vanamukoti, avo vakadzokera kubasa kutanga kwesvondo rino mushure mekuramwa mabasa kwenguva ingada kusvika kumwedzi mitatu, vanonzi varamba kutambira zvanga zvaiswa patafura nehurumende mukuedza kwayo kugadzirisa nyaya yemihoro yavo. Hurumende inonzi yanga ichida kuvapa zvikamu makumi mana kubva muzana zvemihoro yavo, asi vashandi vanonzi varamba kutambira mari iyi vachiti haigadzirise matambudziko avo Vashandi vanonzi vazivisawo hurumende kuti vari kudawo kuti vapiwe imwe yemari yemihoro yavo iri mumadhora ekuAmerica. Studio 7 haina kukwanisa kunzwa divi rehurumende panyaya iyi. Asi mutungamiri wesangano ravanamukoti reZimbabwe Nurses Association, VaEnock Dongo, vanoti kuramba kutambira kwaita vanamukoti mari iyi hakurevi kuti vave kudzokera zvakare mukuramwa mabasa. VaDongo vanoti vanamukoti vakadzokera kumabasa mushure mechikumbiro chakaitwa negurukota rezvehutano idzva uye vari mutewedzeri wemutungamiri wenyika, VaConstantino Chiwenga, avo vakati vari kugadzirisa zvichemo zvevashandi vemuzvipatara. VaDongo vanoti vamiriri vehurumende munhaurirano vakavavimbisa kuti zvipatara zvichawaniswa zvekudzivirira kupararira kwechirwere cheCovid-19, uye vanoti vari kukurudzira nhengo dzavo kuti dziende kumabasa, asi dzisazvipinza munjodzi kuburikidza nekushanda zvisina mhatya dzinodzivirira kutapurira chirwere, kana kuti PPEs. No media source currently available 	https://www.voashona.com/a/zimbabwe-covid-19-update-nurses-reject-government-offer-enock-dongo-zina/5580117.html
politics	VaTsvangirai Voita Musangano neVadzidzi Vepa Chinhoyi University of Technology	Mutungamiri webato reMDC, VaMorgan Tsvangirai, vanoti bato ravo richabatanidza vechidiki vose munyika zvisinei kuti akadzidza here kana kuti kwete nekuti matambudziko avo akafanana. Mutungamiri webato reMDC, VaMorgan Tsvangirai, vanoti bato ravo richabatanidza vechidiki vose munyika zvisinei kuti vakadzidza here kana kuti kwete nekuti matambudziko avo akafanana. Vachitaura nemusi weChina muChinhoyi pamahofisi avo mushure mekunge varambidzwa nevakuru vechikoro vepaChinhoyi University of Technology kuChinhoyi Training Centre, kuti vasangane nevadzidzi pachikoro apa, VaTsvangirai vati zvakakosha kuti vechidiki vabatane zvisineyi kuti vakadzidza here kana kuti kwete nekuti matambudziko avo akaita sekushaya mabasa akafanana. VaTsvangirai vati bato ravo rinoshushikana zvikuru nehupenyu hweuranda huri kurarama vadzidzi muzvikoro zvepamusoro. Vanotiwo vadzidzi vari kushaya pekudzidzira pakafaranuka, kushaya zvekudya zvakakwana uye vanoti vanoshushikana zvikuru nevadzidzi vechisikana vari kupfimbirwa zvekudya muzvikoro nevadzidzisi. Mumwe mudzidzi, Muzvare Joana Mamombe, vati kuti zvinhu zvinake munyika vechidiki vanofanirwa kuenda nehwuwandu hwavo kunovhotera bato reMDC-T kuti muve neshanduko muzvikoro. Vadzidzi vanga vakawanda kudarika mazana maviri vanoti vachatanga kuratidzira muzvikoro zvepamusoro pamusana pekushaya pekudzidzira pakakwana pamwe nekukwidzwa kwemari yekudzidza. VaTsvangirai vati vanotarisira kusangana nevadzidzi vepazvikoro zvepamusoro munyika mwedzi mishoma iri kutevera. Musangano uyu ndewe chipiri VaTsvangirai vachisangana nevadzidzi. VaTsvangirai vakaita musangano nevadzidzi vepaUniversity of Zimbabwe masvondo mashoma apfuura. No media source currently available  	https://www.voashona.com/a/zimbabwe-matongerwo-enyika/3297019.html
politics	Amai Madzongwe Vanoti Madzimai Ngaawande Muparamende	Mutungamiri wedare reSenate, Amai Ednah Madzongwe, vanoti kunyange hazvo huwandu hwenhengo dzeparamende dzechidzimai hwawanda zvakanyanya mudare reparamende, pane mukana wekuwedzera nhengo idzi kuti dziwande semawandiro akaita vanhukadzi munyika. Vachitaura pazuva rechipiri rezviratidwa zveparamende zve Parliament Open Day, Amai Madzongwe vati madzimai awanda chose mudare iri kana zvichienzaniswa nepakatanga paramende muna 1924 apo paive nemudzimai mumwe chete mudare iri. Vatiwo huwandu hwemadzimai hwange huri kukura kubva muna 1980 kusvika pari zvino apo pave nenheno dzechidzimai zvikamu makumi matatu nezvina kubva muzana panhengo dzose dzeparamende. Asi vanoti havasi kufara kuti varume dzivo vachakawanda muparamende. Mutevedzeri wemutauriri wedare repararmende reNational Assembly, Amai Marble Chinomona, vatiwo zvakakosha kuti vanhu vahotere madzimai kuvamirira muparamende nekuti ndivo vanonzwisisa matambudziko avo ose. Mukuru wechikoro chepamusoro cheWomen’s University in Africa, Amai Hope Sadza, vanoti zvinogona kuti madzimai akawanda avhoterwe kupinda muparamende vachiti madzimai akawanda pari zvino achiri kutya kupinda munyaya dzezvematongerwo enyika. Amai Madzongwe vanoti budiriro huru yemadzimai yakauya muna 2013 apo pakaumbwa bumbiro remitemo rinopa madzimai zvigaro makumi matanhatu zvisingakwikwidzwe mudare reNational Assembly. No media source currently available 	https://www.voashona.com/a/zimbabwe-open-parly-day-two/3894032.html
politics	Bato reSACP rekuSouth Africa Rinoti muZimbabwe Mune Dambudziko, Kunyange Hazvo Zanu PF iri Kuramba	Bato reSouth African Communist Party, SACP, rekuSouth Africa mukupera kwesvondo rakazivisa kuti muZimbabwe mune matambudziko anoda kutariswa nekukasika, ayo rinoti ari kubatawo South Africa. Vachitaura mushure memusangano weCentral Committee yebato ravo muJohannesburg, munyori mukuru webato iri, VaBlade Nsimande, vanove zvakare gurukota rezvedzidzo, vakati kuramba kuti muZimbabwe hamuna matambudziko kuzvinyepera pachitariswa huwandu hwevana veZimbabwe vari kuvaka misasa munyika iyi. Asi vakati vana veZimbabwe ndivo chete vanofanirwa kugadzirisa matambudziko ari munyika yavo. Mashoko ebato reSACP aya anouya panguva iyo bato reAfrican National Congress, ANC, rakabva kutumira chikwata kuZimbabwe chaitungamirwa nemunyori mukuru webato iri VaAce Magashule kuti chinonzwisisa nezvematambudziko anonzi akatarisa nezimbabwe. Hurumende pamwe nebato reZanu PF vagara vari kuramba kuti munyika hamuna matambudziko, kunyange hazvo vanopikisa pamwe nemamwe masangano akazvimirira vari kuti munyika mune matambudziko. Vakafanobata chigaro chemutauriri weZanu PF, VaPatrick Chinamasa vakaudza vatori venhau kuti Zimbabwe harisi dunhu reSouth Africa, nekudaro nyika iyi inofanirwa kusiyana netsika yekuisa mhino dzayo munyaya dzeZimbabwe. VaChinamasa vakapomerawo hurumende yeSouth Africa kuve pasi pevachena. Studio 7 yaedza kunzwa divi reZanu PF pamusoro pemashoko ebato reSouth African Communist party aya, asi sachigaro veZanu PF mudunhu reSouth Africa, VaKenneth Mandaza vavimbisa kuzopindura mibvunzo yedu nemusi weMuvhuro. Vanoongorora zvematongerwo enyika vachitungamira sangano reFastforward Community Development Centre, VaAkson Potera vanoti hazvishamise kuti munyori mukuru weSACP, VaBlade Nsimande vakataura kuti muZimbabwe mune dambudziko nekuti vakaona kuti mune dambudziko. Vanoti VaNsimande munhu akanzvera mabhuku zvakanyanya zvekuti vanogona kuve nemaonero akasiyana kubva kune vamwe. No media source currently available 	https://www.voashona.com/a/zimbabwe-crisis-sacp-b-lade-nsimande-akson-potera/5582395.html
business	Vanotengesa muMigwagwa Vanoti Havasi Kuzovhunduka Masoja	Mutungamiri werimwe sangano revanotengesa zvinhu mumigwagwa reVendors Initiative for Social and Economic Transformation kana kuti (VISET) VaSamuel Wadzai Mangoma vanoti havasi kuzovhunduka mashoko egurukota rezvematunhu VaJuly Moyo ekuti vakumbira mumwe mutevedzeri wemutungamiri wenyika vari gurukota rezvekudzivirirwa kwenyika Retired General Constantino Chiwenga kuti mauto abatsirane nemapurisa mekanzuru kubvisa vanotengesa mumigwagwa. VaMoyo vakapa vanotengesa mumigwagwa ava mazuva maviri ekuti vange vabuda mumigwagwa. Asi VaWadzi Mangoma vanoti hurumende haina kana kumboyedza kugara navo pasi kuti vaone kuti dambudziko iri ringagadziriswe sei. Nyaya yekushandisa mauto yakamboitwawo panguva yeOperation Restore Legacy asi zvakakona n'anga murapwa achida. Nyanzvi munyaya dzezvehupfumi dzinoti nyaya yehupfumi husina kumira zvakanaka iri kupa kuti vanhu vakawamda vagume vaenda kunotengesa zvinhu mumigwagwa. No media source currently available  	https://www.voashona.com/a/zimbabwe-hupfumi/4216739.html
business	Makambani Akawanda Okundikana Kuvhura Gore Rino Mamwe Achivharwa?	Gore rino rinonzi harina kutanga zvakanaka mumakambani akawanda munyika sezvo mamwe akakundikana kuvhura kana kuti akaderedza huwandu hwevashandi kubva pakatanga gore rino ra2015. Munyori mukuru wesangano revashandi vemumabhanga reZimbabwe Banks and Allied Workers Union, VaPeter Mutasa, vanoti mabhanga gore rapera chete akarasikirwa nevashandi chiuru chimwe chete kubva muvashandi zviuru zvitanhatu zvaive zviri pamabasa. VaMutasa vanoti gore rino chete vashandi vanosvika mazana maviri nemakumi mashanu vatorasikirwa nemabasa zvichitevera kuvhara kwebhanga reAllied Bank. Sangano iri rinotiwo kana nhaurirano dzekuedza kuponesa rimwe bhanga dziri kuitwa dzikakundikana mukati memazuva gumi ari kutevera, zvinenge zvoreva kuti vamwe vashandi zana nemakumi matatu vanenge vorasikirwa nemabasa avo zvakare. Nyanzvi mune zveupfumi vachishanda nesangano reLabour and Economic Development Research Institute of Zimbabwe, VaProsper Chitambara, vanotiwo dambudziko rekurasikirwa kwevanhu nemabasa harina kubata mabhanga chete asi kuti rakabata makambani ose ari kutatarika. VaChitambara vanoti dambudziko guru ndere kushaikwa kwemari iri kutenderera munyika, uye kusajeka kwemitemo yezvemabhizimusi. Sangano reZimbabwe Congress of Trade Unions rinotiwo hurongwa hwekuvandudza mitemo yemabasa huri kuda kuitwa nehurumende huchatoita kuti vashandi vakawanda varasikirwe nebasa sezvo huchipa vashandirwi masimba ekupinza kana kuburitsa munhu basa paanodira. No media source currently available 	https://www.voashona.com/a/zimbabwe-politics-economy/2599944.html
business	VaMangudya Votaura Pamusoro peMari Yanetsa Munyika	VaMangudya vataura mashoko aya vachitsanangurira nhengo dzekomiti yeparamende inoona nezvemari kuti dambudziko remari mumabhangi riri kunyanyokukonzerwa nekuti nyika iri kutenga zvinhu zvakawanda kunze kwenyika asi iyo isina zvakawanda zvainotengesa. Gavhuna webhanga guru munyika, VaJohn Mangudya, vaudza nhengo dzepararamende kuti bhanga ravo nemamwe mabhanga akaunza munyika mari inodarika mamiriyoni mazana maviri emadhora kubva muna Ndira kusvika pakutanga kwemwedzi uno, asi izvi zviri kutadza kupedza dambudziko rekushaikwa kwemari munyika. VaMangudya vataura mashoko aya vachitsanangurira nhengo dzekomiti yeparamende inoona nezvemari kuti dambudziko remari mumabhangi riri kunyanyokukonzerwa nekuti nyika iri kutenga zvinhu zvakawanda kunze kwenyika asi iyo isina zvakawanda zvainotengesa. Vatiwo nyaya yekuti nyika iri kutenga chibage zvichitevera nzara yakakonzerwa neEl Nino pamwe nekuti vanhu havachina chido chekuchengetera mari dzavo mumabhanga sezvo vari kubhadhariswa mari yakawanda pakushandisa mabhangi. Asi vati zvisinei hazvo bhanga ravo nemamwe vari kuronga kuunza imwe mari munyika kuitira kupedza dambudziko iri. Vatiwo mabhanga matanhatu pamabhanga gumi ari munyika ndiwo chete ari kupinza mari munyika. Vatiwo kutanga kwemwaka wekutengeswa kwefodya kuchaunzawo mari yakawanda munyika. Zimbabwe yakatarisana nedambudziko rekushaikwa kwemari mumabhanga uye VaMangudya vati mabhanga anofanira kubhadharisa vanhu mari shoma pavanoshandisa mabhanga pamwe nekuona kuti veruzhinji vasina mabhuku ekubhanga kumabhanga vapihwa mukana wekuvhura maakaunzi aya. Mabhanga mazhinji ari kupa vanhu mazana maviri emadhora kana mari iri pasi pazuva nekuda kwekushomeka kwemari. Zvinhu zvakanaka, mabhanga anopa vanhu zviuru zviviri zvemadhora kana kudarika pazuva. Pavabvunzwa kuti sei vasiri kushandisa mari yemuno iyo vanokwanisa kudhinda kana yave shoma mumabhanga, VaMangudya vati nyika haisati yakwanisa kuita zvinodiwa kuti itange kushandisa mari yemuno zvekare. Vati chikuru chichapedza dambudziko rekushaikwa kwemari munyika kugadzira nekutengesa zvinhu zvemuno kunze pamwe nekuumba mitemo inoita kuti vemabhizimisi vekunze vauye kuzotanga mabhizimisi munyika. Zimbabwe iri kushandisa mabhiriyoni manomwe emadhora kutenga zvinhu zvekunze iyo ichitengesa kunze zvinhu zvinokosha mabhiriyoni matatu chete emadhora. No media source currently available 	https://www.voashona.com/a/zimbabwe-mangudya/3276861.html
health	Kusaenda kuMabasa kwaVanachiremba Kwoomesera Varwere Zvakanyanya	Hupenyu hwevarwere hworamba huri munjodzi sezvo vana chiremba vari kuramba vakashinga nerekuti havazi kuzodzokera kumabasa kusvika hurumende yagadzirisa zvichemo zvavo.\n\nPasvika Studio 7 pachipatara chikuru chemuBulawayo cheMpilo Central nhasi mangwanani vanhu vashoma vange vari kuzvikamu zvinorapwa varwere vanenge vachibva kumba, kwange kuchibatsirwa navana mukoti vachiri kudzidzira basa. Mumawadhi mange muine varwere vashoma vange vachionekwawo navana mukoti. Mumwe murwere anorarama nehurema, VaMalcolm Ndlovu, vati vave nevhiki vachirwara nemudumbu uye vange vauya kuti vazoonekwa navana chiremba asi vanzi vadzokere kumba sezvo vanachiremba vange vasiri pabasa. Studio 7 haina kukwanisa kunzwa kubva kumukuru wavana chiremba paMpilo Central, Doctor Solwayo Ngwenya, sezvo vange vachinzi vari mumusangano. Asi Doctor Mthabisi Bhebhe, vanove munyori weMpilo Doctors Association, vati vanachiremba vepachipatara ichi pamwe nevekuUnited Bulawayo Hospitals uye munyika mose, havazi kuzodzokera kubasa kusvikira hurumende yagadzirisa zvichemo zvavo. Doctor Bhebhe, avo vakambovewo mutauriri wesangano ravanachiremba vemuzvipatara zvehurumende reZimbabwe Hospital Doctors Association, vatiwo pari zvino hurumende haisati yaita zvinobatika pakugadzirisa zvichemo zvavo. Pakuti zvinhu zvakamira sei muzvipatara kana kwakatariswa varwere, Doctor Bhebhe vati havakwanise kuziva sezvo vasiri kuenda kubasa, asi vati shuviro yavo ndeyekuti hurumende igadzirise zvichemo zvavo nekukasika kuti vakwanise kudzokera kubasa vabatsire varwere. Hatina kukwanisa kunzwa divi rehurumende panyaya iyi. Kuramwa mabasa kwavana chiremba kwasvika muzuva rechimakumi maviri nemanomwe. Mune imwewo nyaya, kanzuru yeguta reBulawayo inoti iri kushushikana nekuti vagari vari kuramba vachishandisa mvura yakawanda izvo zvinogona kuzosiya madhamu anopa mvura muguta iri asisina mvura. Vachitaura neStudio 7 mushure memusangano nevagari pamusoro pemamiriro akaita zvinhu muguta panyaya dzemvura, munyori wekanzuru, VaChristopher Dube, vakurudzira kuti vagari vashandise mvura zvine mwero. Guta reBulawayo rinowana mvura kubva kumadhamu matanhatu anosanganisira Inyankuni, Lower Ncema, Upper Ncema, pamwe neUmzingwane, uye kwasara zvikamu makumi maviri kubva muzana zvemvura mumadhamu ari kushanda pari zvino. Dhamhu reUpper Ncema rakatomiswa kushandiswa pari zvino nekuda kwekushomeka kwemvura uye kanzuru inoti Umzingwane rinogona kumiswawo munguva pfupi inotevera. Panyaya yekuwedzerwa kwemari inoshandiswa nekanzuru kana kuti supplementary budget yakaparurwa nekanzuru svondo rapera, VaDube vatsanangura kuti bhajeti iyi ichashanda chete kana yapasiswa nehurumende. Pabhajeti iyi kanzuru inoti inoda kukwidza mitero nezvikamu zvinosvika mazana matatu kubva muzana uye vamwe vagari vari kutsutsumwa kuti mari iyi yakawandisa. No media source currently available  	https://www.voashona.com/a/zimbabwe-bulawayo-health-doctors-council-water/5104100.html
politics	VaChamisa Vanodoma VaNcube naVaKomichi seVatevedzeri Vavo	Mutungamiri weMDC, VaNelson Chamisa, vadoma VaWelshman Ncube pamwe naVaMorgen Komichi, sevatevedzeri vavo. VaNcube naVaKomichi vari kubatana naVaElias Mudzuri kuva vatevedzeri vatatu vaVaChamisa. VaChamisa vasimudzirawo Muzvare Thabitha Khumalo kuva sachigaro vebato, uye mutevedzeri wavo vari VaTendai Biti, avo vanga vari mutungamiri wePeople's Democratic Party. VaJacob Mafume ndivo mutauriri mutsva webato. VaMafume vanga vari mutauriri wePeople's Democratic Party. Mutauriri waVaChamisa, VaNkululeko Sibanda, vati vakaedza kuti nhaurirano nechikwata cheMDC-T chinotungamirwa naMuzvare Thokozani Khupe asi zvakakona n’anga murapwa achida. Asi mutevedzeri waMuzvare Khupe, VaObert Gutu, vaudza Studio 7 kuti hapana kumbobvira paita nhaurirano dzakadai pakati pechikwata chavo nechikwata chaVaChamisa. VaSibanda vati MDCT yaMuzvare Khupe yave kushanda neZanu PF ndosaka vari kuramba kushanda nevamwe vemapato anopikisa. Asi VaGutu vati zviri kutaurwa naVaSibanda izvi ndezvemugotsi matsuro. VaGutu vatiwo kugadzwa pazvigaro kwakaitwa VaNcube pamwe naVaBiti naMafume, hakusi pamutemo sezvo vachiti zvinzvimbo zvakadai zvinogadzwa vanhu pakongiresi chete. Asi VaMafume vaudza vatori venhau kuti VaChamisa vane masimba mubumbiro ravo remitemo rekuita izvi uye pamusoro pezvo vanoti vakapihwa masimba ekuita izvi nekomiti yepamusorosoro mubato ravo pakati pemakongiresi reNational Council. Hatina kukwanisa kutaura nemamwe mapato aive mumubatanidzwa weMDC Alliance akaita seZimbabwe People First neTransform Zimbabwe kuti tinzwe paamire panyaya yekupinda muMDC. Kunyange hazvo tatadza kutaura nemutauriri weTransform Zimbabwe, VaJustin Makota, avo vanga vasiri kudaira nharembozha yavo, vane ruzivo nezviri kuitika mubato iri vanoti mutungamiri weTransform Zimbabwe, VaJacob Ngarivhume, vakamirira kuita musangano nehutungamiri hwebato ravo vasati vazivisa kuti votora gwara ripi panyaya iyi. Nyanzvi munyaya dzezvematongerwo enyika dzinoti mapato ose anopikisa ari munyika akabatana kuita bato rimwe chete ane mukana wakakura kwazvo wekubvisa Zanu PF mumasimba pachaitwa sarudzo dzinotevera. No media source currently available   	https://www.voashona.com/a/zimbabwe-opposition-appoints-his-deputies/4567289.html
health	VanaMukoti muZvipatara zveKanzuru Vobatana naVanaChiremba Kuramwa Mabasa	Zvinhu munyika munyaya dzezvehutano zvaramba zvakaita manyama amire nerongo sezvo vanamukoti muzvipatara zvekanzuru vatanga kuramwa mabasa ukuwo hurumende iri kutatarika kugadzirisa dambudziko ravanachiremba muzvipatara zvehurumende vapedza mwedzi miviri vachiratidzira. Studio 7 yashanyira chipatara cheParirenyatwa nhasi ikaona kuine varwere vashoma shoma. Vakuru pachipatara ichi vange vachienderera mberi nekutonga vanachiremba vari kuramwa mabasa. Matare aya akatanga nemusi weChishanu uye vamwe vanachiremba vachatongwa nemusi weChitatu. Sachigaro weHealth Service Board Dr Paulinus Sikosana vaudza Studio 7 kuti nemusi weChishanu vanachiremba havana kuuya kumatare avainge vadanwa kuti vapindure kuti sei vari kuramba kudzoka kubasa sezvakaturwa nedare reLabour Court. Pavabvunzwa neStudio 7 kuti pane vati vadzingwa here, VaSikosana vati kupindura mubvunzo uyu kungava kufukura hapwa. Vakafanobata chigaro chemutevedzeri wemutungamiriri weZimbabwe Hospital Doctors Association, Doctor Masimba Dean Ndoro vaudza Studio 7 mushure memusangano wavaita nenhengo dzavo nhasi kuti dai hurumende yatsvaga nzira dzekuita hurukuro navo kwete kuramba vachitora nzira dzisingagadzirisi dambudziko riripo. Asi Doctor Sikosana vaudza Studio 7 kuti vakagadzirira kuita hurukuro navanachiremba ava chero nguva. Vati svondo rapera vakatomboita hurukuro asi zvakakona n’anga murapwa achida. Zvichakadaro, vanamukoti muzvipatara zvekanzuru vatangawo kuramwa mabasa. Mutauriri wekanzuru yeHarare VaMichael Chideme vatenda kuti vanamukoti vatanga kuramwa mabasa uye vati vari kuyedza kutaurirana navo. Hatina kukwanisa kubata mutungamiri wesangano revashandi vekanzuru reHarare Municipality Workers Union VaCosmas Bungu sezvo vanzi vange vabuda muhofisi vachisiya nharembozha yavo. Makirinika akawanda muguta reHarare ndeekanzuru uye kuramwa mabasa kwavanamukoti kuchapa kuti zvinhu zvitonyanye kuipa muguta rinomboita zvirwere zvakaita setyphoid necholera uye ikozvino mwaka wekunaya. Vaimbova gurukota rezvehutano uye vari nhengo yeMDC Doctor Henry Madzorera vashora hurumende nekupedza mwedzi miviri isina kugadzirisa dambudziko ravanachiremba vari kuramwa mabasa. VaMadzorera vatiwo idambudziko rehurumende kuda kunenedzera nekusvora vamwe kunyange vari ivo varikukanganisa. Studio 7 haina kukwanisawo kunzwa kubva kugurukota rezveutano VaObadiah Moyo asi mutungamiriri wenyika VaEmmerson Mnangagwa svondo rapera vakaudza vechidiki vebato reZanuPF kuti pane vari kunyengedza vana chiremba kuti vasadzokera kumabasa kuti hurumende yavo igoshorwa izvo vanachiremba vari kuramba. No media source currently available 	https://www.voashona.com/a/vanamukoti-muzvipatara-zvekanzuru-vobatana-navanachiremba-kuramwa-mabasa/5151974.html
politics	Dare Rosungisa Mupurisa Ari Kuita Hufakazi Pari Kutongwa Chikowore naTakawira	Kutongwa kwenyaya yevatori venhau, Frank Chikowore naSamuel Takawira, avo vari kupomerwa mhosva yekutadza kutevedza mutemo wekudzivirira kupararira kwechirwere cheCovid-19, kwatadza kuenderera mberi mudare remejasiteriti kuMbare mushure mekunge vafakazi panyaya iyi vatadza kuuya kudare vachinzi vange vari kurwara. Vafakazi panyaya iyi vanoti mutikitivha, VaCollin Makore pamwe nemumwe mushandi mukuru wepachipatara cheParktown Hospital, apo pakasungirwa Chikowore naTakawira, VaStuart Efraim, vatadza kuuya kudare vasina kuzivisa dare izvo zvaita kuti mutongi panyaya iyi, Amai Kudzai Hove, vape masamanisi ekuti vaviri ava vasungwe nemhosva yekuzvidza dare kana kuti maWarrant of Arrest pachirungu. Zvaitwa nevafakazi izvi zvatadzisa kuti nyaya iyi ienderere mberi uye yave kutarisirwa kuenderera mberi musi wa29 Chikunguru. Gweta raChikowore naTakawira, VaPaidamoyo Saurombe, vaudza Studio 7 kuti vaenda vakagadzirira asi hapana chafamba sezvo vafakazi vange vasipo. Chikowore naTakawira vakusungwa musi wa22 Chivabvu kuParktown Hospital vachinzi vainge vapinda muchipatara ichi zvisina mvumo. Vainzi vaida kunoita hurukuro sevatori venhau naMuzvare Mamombe, Muzvare Netsai Marova naMuzvare Cecilia Chimbiri vanove nhengo dzeMDC Alliance avo vanoti vakapambwa vakashungurudzwa nevanofungidzirwa kuti vasori. Asi hurumende iri kuramba kuti vatatu ava vakapambwa. Vaviri ava vari kuramba mhosva yavari kupomerwa. Mukuru wesangano reMedia Institute of Southern Africa-Zimbabwe, VaTabani Moyo, vati kunyange hazvo vasingapinde panhanga nyaya dzematare vanoshushikana kuti vatori venhau vanoramba vachishungurudzwa panguva ino kunyange hazvo vari vamwe vevashandi vanoita basa rakakosha panguva ino yedenda reCovid-19. VaMoyo vaudza Studio 7 kuti sezvo hurumende iri kuronga kusimbaradza hurongwa hwekudzivirira kupararira kweCovid-19, vanotyira kuti zvinogona kuwedzera kushungurudzwa kwevatori venhau munyika. Munyori mubazi rezvekuburitswa kwemashoko, VaNick Mangwana, vaudza Studio 7 kuti havangataure nezvenyaya dziri pamberi pematare uye vachataura nezvadzo chete kana dzichinge dzapera kumatare. Pane vatapi venhau vanodarika gumi nevatanhatu vakasungwa kubvira pavharwa nyika nekuda kweCovid-19 muna Kurume. Vatapi ava vanosanganisira mutori wenhau weStudio7 anoshandira kuMasvingo, Godfrey Mtimba, uyo akasungwa kutanga kwemwedzi achipomerwa mhosva yekuzvidza mutungamiriri wenyika uye anotairisirwa kumiswa pamberi pedare nguva ipi zvayo. Mtimba aiita basa rake uye akatoburitsa magwaro ake ebasa apo akasungwa nemapurisa KuBeitbridge mutori wenhau weNewsday, Rex Mphisa, pamwe neanotengesa mapepanhau kuZimpapers, Charles Marerwa, vari kutongwa nemhosva yekuti vakatyora mutemo une chekuita nekudzvivirira kupararira kweCovid 19 kunyange hazvo bazi rezvekuburitswa kwemashoko nedare repamusoro zvakati vatori venhau vanobvumirwa kushanda panguva ino nyika yakavharwa sezvo vachiita basa rakakosha. KuChinhoyi, mumwe mutori wenhau weStudio7, Nunurayi Jena, ari pamberi pematare nekuda kwemhosva imwe cheteyo. No media source currently available    	https://www.voashona.com/a/zimbabwe-court-issues-warrant-of-arrest-for-police-acting-as-witness/5505773.html
health	Musangano weInternational AIDS Conference Wotanga muSouth Africa	Musangano wemazuva mashanu weInternational Aids Conference wakatanga muDurban South Africane musi weMuvhuro uye uchapera nemusi weChishanu. Musangano uyu uri kuzeya nyaya dzekudzivirira kupararira kwechirwere cheHIV/AIDS uye kuti potsvagwa sei mari yekuita izvi. Mutevedzeri wemutungamiri wenyika yeSouth Africa VaCyril Ramaphosa ndivo vavhura musangano uyu zviri pamutemo. VaRamaphosa vakurudzira nyika dzepasi rino nemasangano akazvipira kuti vabatane mukurwisa denda iri. Vamwe vanyarikani vari pamusangani uyu vanosanganisa munyori mukuru weUnited Nation VaBan Ki Moon, vatungamiri venyika dzemuAfrica, muimbi Elton John uye Nevanzi wamambo kana kuti Prince Harry vekuBritain. Musangano uyu wakarongwa nesangano reInternational Aids Society uye unounza pamwe chete nyanzvi dzinosvika zviuru gumi nenomwe kubva kunyika dzose dzepasi rino. Nyanzvi idzi dzinenge dzichiisa misoro pamwe chete kuti dzibatsirane kurwisa denda iri iro rauraya vanhu vanodarika mamiriyoni makumi matatu mumakore makumi matatu nemashanu. Vari kutungamira Zimbabwe kumusangano uyu igurukota rinoona nezvehutano Dr David Parirenyatwa avo vanoti Zimbabwe iri kuda kuvhara maburi ose angaite kuti vanhu vatsva vatapurirwe chirwere cheHIV. Zvimwe zvizvarwa zveZimbabwe zviri kumusangano uyu zvinosanganisirawo VaDaniel Molokele vanova mukuru wesangano reAIDS Accountability International avo vanoti Zimbabwe ichabatsirikana nekuve pamusangano uyu. Mashoko aya atsinhirwawo nasachigaro wesangano reZimbabwe Network for Positive Women Amai Martha Tolana vati kunze kwekunzwa zviri kuitwa nevamwe, nyika ichagovawo zvairi kuita. Sangano reUnited Nations rinoti rinoda kupedza mukondombera panosvika gore ra2030 uye panguva imwe cheteyo richiwanirawo vanhu mushonga. Asi UN inoti pachine mutambo sezvo paine vanhu vanodarika mamiriyoni makumi matatu vari kurarama nehutachiona pasi rose, vakawanda vari muAfrica. Vanhu vakawanda vanonziwo vari kutapurirwa chirwere ichi zvikuru kuNorth Africa, Middle East nekuRussia. KuRussia kunonzi nyaya iri kupa kuti chirwere chipararire kuramba kutambira nyaya dzechingochani. Asi vakawanda vanoita zvechingochani ava vanonzi vari kubatwa nechirwere ichi zvakanyanya. VaMolokele vanoti Zimbabwe inarowo dambudziko rekusada kupinza ngochani muzvirongwa zvayo. Imwe nyaya iri kupa kuti kurwisa chirwere ichi kunetse inyaya yekuti nyika dzemuAfrica nevanobatsira vave kusunga homwe. Muna Kubvumbi 2001 nyika dzemuAfrica dzakatenderana kuAbuja, Nigeria kuti mumabhajeti adzo dziise mari inosvika zvikamu gumi nezvishanu kubva muzana kunyaya dzezvehutano. Asi zvinonzi nyika imwe chete chete ndiyo yakwanisa kuzadzikisa zvido zveAbuja Declaration. VaMolokela vanoti izvi zvapa kuti kurwisa denda iri kunetse. Amai Martha Tolana vanotendawo kuti kushaya mari kuri kupa kupa kuti zvinhu zvikone n’anga murapwa achida. Kutapuriranwa kwechirwere muZimbabwe kwakadzika kubva pazvikamu gumi kubva muzana kusvika pazvikamu gumi nezvishanu kubva muzana. Asi zvinhu hazvina kumira zvakanaka sezvo Zimbabwe isina mari yakakwana yekubatsira vanorarama nehutachiona hweHIV/AIDS. Zimbabwe iri pachidanho chechishanu panyika dziri pamusoro soro muAfrica pachitariswa nyaya dzekupararira kwemukondombera. Vanhu vanosvika miriyoni imwe chete nezviuru mazana mana vari kurarama nehutachiona muZimbabwe. No media source currently available 	https://www.voashona.com/a/zimbabwe-matongerwo-enyika/3423386.html
politics	Politburo yeZanu-PF Yozeya Nyaya yeKuratidzira	Bato reZanu-PF nemusi weChitatu rakaita musangano waro wePolitburo richizeya nyaya dzezvekuratidzira kuri kuitwa munyika uye nyaya yehupfumi uho hwaenda kumawere. Vane ruzivo nezvemusangano uyu vaudza Studio 7 kuti bato iri riri kuda kusimbaradza mapurisa kuti amise kuratidzira munyika kuri kutungamirwa nevemapato anopikisa. Bato iri range richitarisirwawo kuzeyawo nyaya yekudzingwa kwedzimwe nhengo mubato, gadziriro munyaya dzekurima uye kugadzira sarudzo dzekuNorton ne Chimanimani West kune nhengo dzebato iri dzakadzingwa uye kuBikita West kuna VaMunyaradzi Kereke vari kupika jere mushure mekubata mwana mudiki chibharo. NeChishanu bato iri richaita musangano weCentral komiti kuzeya nyaya idzi zvekare. Vanoona nezvekufambiswa kwemabasa muZanu-PF VaIgnatious Chombo vati mutungamiri webato iri VaRobert Mugabe ndivo vanenge vari sachigaro mumisangano miviri iyi. Nyanzvi munyaya dzezvematongerwo enyika vachishanda nesangano reCrisis in Zimbabwe Coalition VaJoy Mabenge vanoti havaone Zanu-PF ichibuda nemazano anovaka nyika. No media source currently available  	https://www.voashona.com/a/zimbabwe-matongerwo-enyika/3497830.html
politics	Nyakupomerwa Mhosva yeKupisa Musha weNhengo yeZanu PF Anomiswa Mudare kwaMutare	Imwe nhengo yeMDC Alliance yekuMutasa Central yakasungwa neMugovera, yamiswa neMuvhuro mudare kwaMutare ichipomerwa mhosva yekupisa musha wenhengo yeZanu PF. Asi mutongi wedare ati nyaya iyi ichanzwikwa mangwana. VaOzwell James Chitere vaudzwa nemutongi wedare, VaTendai Mahwe, kuti nyaya yavo ichainzwa mangwana sezvo vange vakabatikana nedzimwe nyaya dzavanga vachifanirwa kutonga. Izvi zvinoreva kuti chikumbiro chaVaChitere chekuti vapihwe mukana wekubvisa mari yechibatiso kuitira kuti vatongwe vachibva kumba, chava kunzwikwa neChipiri. Muchuchisi wedare, VaFletcher Karombe, vati VaChitere vakanzwikwa vachiti vachapisa misha yenhengo dzeZanu PF, mushure mekutaura mashoko aya, musha waAmai Kagweda ndokubva wapiswa svondo rapera. VaChitere vari kumirirwa nemagweta anosanganisira VaRangarirai Mubata, VaBlessing Nyamaropa naAmai Peggy Tavagadza. VaMubata vati kunyange vasiri kufara nekuramba kwaVaChitere vari muhusungwa, vanotarisira kuti mangwana nyaya iyi ichapedzwa sekuvimbisa kwaitwa naVaMahwe. Vakasarudzwa zvakare kumirira Mutasa Central mudare reparamende, VaTrevor Saruwaka, vati havafari nekuona nhengo yavo ichiramba ingori muhusungwa. Papinda nyaya iyi mudare nhasi pamuzinda wedare ramejasitiriti pange pazere nhengo dzeMDC Alliance nedzeZanu PF, pamwe nevaongorori vesarudzo veEuropean Union, America nemamwe masangano akasiyana siyana. No media source currently available 	https://www.voashona.com/a/zimbabwe-activist-accused-of-arson-appears-in-mutare-courts/4516046.html
business	EU Inobatsira Zimbabwe neMamiriyoni Makumi Manomwe eMadhora	Sangano reEuropean Union, EU, rapa Zimbabwe mamiriyoni makumi manomwe emadhora ekuAmerica semari ichishandiswa mukabatsira kupedza nzara yakatarisana neveruzhinji uye kubatsira munyaya dzehutano nekurima. Izvi zvaziviswa nemumiriri weEU muZimbabwe, VaTimo Okonnen, pamusangano waitwa nechikwata cheEU nechikwata chehurumende yeZimbabwe pamusangano wekuedza kugadzirisa hukama pakati peZimbabwe neEU. VaOkonnen vati kuvandudzwa kwenyaya dzezvematongerwo enyika, hupfumi pamwe nekupedza huori zvinhu zvakakosha kuitira kuti hurumende yeZimbabwe ikwanise kudyidzana nedzimwe nyika zvakanaka. Mashoko aVaOkonnen anouyawo apo mutungamiri weMDC, VaNelson Chamisa, vakati hapana vekunze vanoda kusima mari yavo munyika isina kugadzikana, uye izere nehuori pamwe nekusachengetedzwa kwemitemo. Nyaya yekuchengetedzwa kwemitemo nekodzero dzevanhu inyaya yanga iri mudariro zvakare pakati hurumende yeZimbabwe neEU nhasi. Zvichakadai, vakafanobata chigaro chegurukota rezvinoitika kunze kwenyika, VaJuly Moyo, vati vane chivimbo chekuti zvese zvavanenge vasingawirirane neEU vachasvika pakunzwisisana. Hukama pakati peZimbabwe neEU nedzimwe nyika dzekumavirira hwakatanga kusamira zvakanaka pakatemerwa zvirango vaimbove mutungamiri wenyika, VaRobert Mugabe, pamwe nevamwe vavo vari muZanu PF zvichitevera kutyorwa kwekodzero dzevanhu munyika uye kusafambiswa zvakanaka kwesarudzo. Zvichakadai, hurumende yaVaEmmerson Mnangagwa inoti zvirango zvavakatemerwa ivo nevamwe vari muZanu PF zvinofanira kubviswa ichiti zvirango izvi zviri kunze kwemurawo uye zviri kurwadza ruzhinji rweZimbabwe. Asi veEU pamwe neAmerica dzinoti hurumende yeZimbabwe inofanira kuvandudza nyaya dzezvematongerwo enyika pamwe nekuona kuti kodzero dzeveruzhinji dzachenegetedzwa zvirango izvi zvisati zvabviswa. No media source currently available 	https://www.voashona.com/a/eu-helps-zimbabwe-with-70-million-dollars-to-fight-hunger-diseases-etc/5175879.html
health	Vanhu Vokurudzirwa Kugara Vakazvichengetedza Munguva yeCovid-19	Vanhu makumi mashanu nemumwe chete vakafa nechirwere che Covid-19 nezuro, uye vanhu mazana mapfumbamwe nemakumi mashanu nevatanhatu, vakabatwa nechirwere ichi nezuro wakare. Vanhu vafa nechirwere ichi vava zviuru zvitatu nemazana masere nevashanu, uye vabatwa nechirwere ichi munyika yose, vava zviuru zana negumi nezvishanu, nemazana mana nemakumi mana nevashanu. Hurumende yakazivisa nezuro kuti vanhu vabaiwa nhomba yekutanga vakanga vava miriyoni imwe chete nezviuru mazana masere negumi nezvinomwe nemazana mashanu nemakumi mapfumbamwe nevasere, 1, 817,598 uye vabayiwa nhomba yepiri vakanga vava zviuru mazana mapfumbamwe nemakumi matanmhatu nezvitanhatu nemazana matanhatu nemakumi manomwe nevaviri, 966, 672. Huwandu uhu hunogona kukwira nhasi manheru apo bazi rezvehutano richazivisa zvarawana muongororo dzaitwa nhasi. Hurumende inoti ine hurongwa hwekubaya nhomba yeCovid-19 kuvanhu mamiriyoni gumi, kana kuti zvikamu makumi matanhatu kubva muzana, senzira yekumisa kupararira kwedenda iri. Nyanzvi munyaya dzehutano, Dr Simbiso Ranga, vanoti dambudziko reCovid-19 rava kuda mushandira pamwe kuitira kuti denda iri risarambe richienderera mberi. Dr Ranga, avo vanova chiremba anoshandira mudunhu reNorth Carolina muAmerica, vanoti vanhu vanofanirwa kuchengetedza mitemo kuitira kuti vasabatwe nechirwere Covid-19. Kunyange hazvo hurumende iri kuti iri kufara nechirongwa chekubaya vanhu nhomba, Dr Ranga vanoti hurumende inofanirwa kuita zvakawanda zvakaita sekubaya vanhu nhomba vakawanda pamwe nekuti nhomba idzi dziwanikwe nyore. No media source currently available 	https://www.voashona.com/a/zimbabweans-urged-to-observe-covid-19-regulations/5994415.html
health	Chirwere cheMapapu muVana Vadiki Chinonzi Chabata Guta reHarare	Bepanhau reHerald rinoti muHarare maita chirwere chemapapu chiri kubata vana vadiki, pachibudawo mashoko ekuti chipatara chevana vadiki chemunyika cheHarare Children's Hospital, icho chiri paHarare Central Hospital, chiri kukundikana kubatsira vana vose vari kuendeswa pachipatara ichi. Chipatara ichi chinonzi hachina michina inodiwa mukubatsira kuti vana ava vakwanise kufema. Bepanhau iri rinoti nezuro vana vanosvika zana nemakumi mana vaive vatambirwa pachipatara ichi vachinetsekana nechirwere ichi. Mazuva mashoma adarika, hurumende yakazivisawo kuti zvipatara zvayo hazvichina oxygen, izvo zvinonzi zvakaita kuti chipatara chevana cheHarare Children’s Hospital chimbovhara zvimwe zvikamu zvacho. Mutauriri wesangano ravanachiremba vanorwira kodzero dzevanhu, reZimbabwe Doctors for Human Rights, Doctor Fortune Nyamande, vanoti kushaikwa kwe oxygen munyika kuchatowedzera dambudziko rechirwere chemapapu chanetsa muguta guru renyika ichi, zvichizoita kuti chirwere ichi chipararire kune mamwe matunhu. Doctor Nyamande vanoti chirwere chemapapu ichi chinonyanyobata vana vane makore mashanu zvichidzika, uye vanenge vachinetseka kufema. Vanoti vabereki vanokwanisa kudzivirira vana vavo kubva kuchirwere ichi kuburikidza nekuita hutsanana, zvikuru pamweya wakavapoteredza. No media source currently available 	https://www.voashona.com/a/zimbabwe-health-lung-pneomonia-children/4273788.html
business	Nyanzvi Dzozeya Hurongwa hweKudzora Dhora Munyika	Hurumende yakazivisanemusi weMuvhuro kuti vanhu vanenge vave kusungirwa kuti vashandise mari yemunyika chete yemaRTGS. Izvi zvakonzera kusawirirana munyika vamwe vachiti zvakanaka asi vamwe vachiti kwave kuita kwewashaya kutsvaga uta nemugate. Vachitaura kuVictoria Falls kumusangano wemhuka dzemusango kana kuti Africa World Summit, mutungamiri wenyika, VaEmmerson Mnangagwa, vaudza vanhu kuti Zimbabwe yave nyika yagadzikana sezvo yave nemari yayo. Vati vanofanira kuroverwa maoko kuti vakwanisa kudzora dhora remunyika. Asi vaimbova gurukota rezvezvehupfum, VaTendai Biti, vanova mumwe wevatevedzeri vemutungamiri webato rinopikisa reMDC inotungamirwa naVaNelson Chamisa, vanoti danho rakatorwa nehurumende harishandi zvachose. Mashoko aya atsinhirwa nemutungamiri webato rinopikisa reMavambo Kusile Dawn, Dr Simba Makoni, avo vakambovewo gurukota rezvemari. Nyanzvi munyaya dzezvehupfumi vachidzidzisa paNelson Mandela Metropolitan University, Muzvinafundo Gift Mugano, vatiwo zviri kuitwa nehurumende hazvinapundutso. VaMakoni vanoti zviri pachena kuti chiriporipocho chakaitwa nehurumende munongedzo wekuti zvinhu hazvina kumira zvakanaka vachiti nyaya yevashandi vehurumende vainge vati vanoda mari yekuAmerica yemuhoro ndizvo zvapa kuti hurumende ibve yachinja mutemo. Dr Makoni vanotiwo zvakaitwa nehurumende hazvisi pamutemo sezvo yaifanira kutanga yaenda kudare reparamende kunovandudza mutemo wakadzikwa muna 2009 kuti mari dzose dzishandiswe munyika kusanganisira yeAmerica, South Africa, Botswana nedzimwe. Mashoko aya atsinhirwa naVaBiti avo vati vambosimudza nyaya iyi mudare reparamende. Asi imwe nyanzvi munyaya dzezvehupfumi, VaCallisto Jokonya, vanoti zvakaitwa nehurumende hazvina kuipa. Mashoko aVaJokonya atsinhirwawo namuzvinabhizimisi VaGilbert Muponda, avo vanova nhengo yeZanu PF yakakwikwidza ikakundikana musarudzo yekutsvaga mumiriri weWarren Park muparamende. Asi Dr Makoni vanoti zvinoshamisawo kuti sei gurukota rezvemari Muzvinafundo Mthuli Ncube vari kuchinja chinja. Muzvinafundo Mugano vanotiwo zvaitwa izvi zvikasabudirira VaNcube vanenge vazvikanda mukanwa mamupere. Zimbabwe yakapedzisira kushandisa mari yayo chete muna 2009 sezvo dhora range ranyanyaya kushaya simba. Ko zvaitwa zvingashande here? Vanopikisa vanoti kupedzera hoko padehwe retsindi. Asi vehurumende vanoti imbwa hora haifunidzi nhando. No media source currently available  	https://www.voashona.com/a/nyanzvi-dzozeya-hurongwa-hwekudzora-dhora-remunyika/4973338.html
politics	Bato reMDC T Ronyunyuta neKushungurudzwa kweNhengo Dzaro	Bato reMDC T rinoti nhengo dzaro mumaruwa akawanda munyika dziri kushungurudzwa nevanofungidzirwa kuti vatsigiri veZanu PF, avo vari kudzivhima vachidzirova kana kuita kafiramberi. Mutevedzeri wemutauriri weMDC T Muzvare Thabitha Khumalo vanoti dzimwe nhengo dzavo dzinenge dzasungwa dziri kurohwawo nemapurisa dziri muhusungwa, izvo zvavanoti munongedzo wekuti bato reZanu PF rave kugadzirira sarudzo dza 2018 nenzira yekutyisidzira vemapato anopikisa. Muzvare Khumalo vanoti matunhu ari kunyanya kushungurudzwa nhengo dzavo anosanganisira Mashonaland East, West neCentral, Masvingo, Manicaland pamwe nemumaguta. Vanoti mune mamwe matunhu nhengo dzavo dziri kushungurudzwa kuburikidza nekunyimwa chikafu chinofanirwa kunge chichipiwa pachena. Studio 7 yakundikana kunzwa kubato reZanu PF pamusoro pezvipomerwa izvi. Asi Zanu PF inogara ichiramba kuti iri kushungurudza vanoipikisa. Bato iri rinoti rinozivikanwa nekuda runyararo, richitopomera mapato anopikisa kuti ndiwo anotanga kudenha nhengo dzaro senzira yekutsvaga kuri svibisa. No media source currently available 	https://www.voashona.com/a/zimbabwe-politics-zanu-pf-brutality-mdct/3528583.html
politics	VaSikhala Vodzoserwa kuChikurubi Nyaya Yavo Ichinzi Ichanzwikwa neDare neChitatu	Mumiriri weZengeza West muparamende VaJob Sikhala nhasi vasvitsa chikumbiro chavo chechipfumbamwe chekuti vatongwe vachibva kumba kwavo zvichitevera kusungwa kwavakaitwa mazuva zana nemakumi matanhatu adarika. Mutongi wedare, Muzvare Tafadzwa Mhiti, vati vachatura mutongo wavo neChitatu panyaya iyi. Vachisvitsa chikumbiro ichi kudare, gweta raVaSikhala, Adovate Thabani Mhofu, vati nguva yarebesa vari muhusungwa kubva pavakasungwa mazuva zana nemakumi matanhatu apfuura. VaMpofu vati nekufamba kwaita nguva mapurisa akatopedza kare kuferefeta nyaya iyi saka hapana humbowo hungakwanisa kuvhiringidzwa naVaSikhala. Vaenderera mberi vachiti pane zvashanduka kubva pavakasungwa vachiti vamwe vanhu gumi nevashanu vanosanganisira mumiriri weChitungwiza North muparamende VaGodfrey Sithole vakatobuditswa muhusungwa pamhosva ine chekuita nenyaya yakasungirwa VaSikhala. Asi muchuchisi wenyaya iyi, VaGeorge Manokore, vati havaone chachinja kubva VaSikhala pavakambonyimwa mukana wekutongwa vachibva kumba kwavo nedare ramejasitiriti pamwe nedare repamusoro realign Court. Vati VaSikhala vakabuditswa muhusungwa vanogona kuramba vachipara mhosva yakafanana neyavari kupomerwa VaChinosengwa aka hakusi kekutanga kuti VaSikhala vapomerwe mhosva yakadai. Rimwe remagweta aVaSikhaka, VaJeremiah Bamu, vatenda kuti vasvitsa zvikonzero izvi kudare vachiti vanoona sekuti zvavasvitsa kudare zvinhu zvavari kutarisira kuti zvichagutsa dare. Mune imwewo nyaya yavari kupomerwa kuvhiringidza kufambiswa kwenyaya mumatare ine chekuita nekupambwa kwenhengo yebato ravo reCitizens Coalition for Change, Muzvare Moreblessing Ali, dare rati chikumbiro chaVaSikhala chekuti vatongwe vachibva kumba kwavo yanzi igodzoka kudare mangwana kuti chikumbiro chavo chigotanga kunze kunzwikwa sezvo mutongi wedare ati nguva yanga yapera. Panga pachinzwikwa nyaya iyi idzi mudare, mapurisa anorwisa mvongamupotopoto anga achirambidza veruzhinji kupinda mudare kunyange hazvo vanhu vashomanana varivo vakwanisa kupinda mudare vachinzwa nyaya idzi. VaSikhala vakasungwa mushure mekupambwa kwakaitwa Muzvare Ali kuNyatsime nenhengo yeZanu PF, VaPius Jamba, avo vakatobvuma mhosva pamberi predate. Mutumbi waMuzvare Ali wakazowanikwa uri mutsime repane rimwe purazi riri pedyo neBeatrice wave kuora. Hama dzemufi dzinoti hadzisi kuzoviga Muzvare Ali kudzamara VaSikhala vabuditswa mujeri. Mune imwewo nyaya yanga iri mumatare, dare rarasa chikumbiro chemutori wenhau Hopewell Chin’ono chekuti nyaya yaari kupomerwa yekuvhiringidza mafambisirwo enyaya mumatare chiraswe. Chin’ono anonzi akanyora padandemutande rake reTwitter nezve kusungwa kwakaitwa mutungamiri weZimbabwe Miners Federation, Muzvare Henrietta Rushwaya avo vakabatwa panhandare yendege yeRobert Gabriel Mugabe International Airport vachida kubuditsa goridhe rairema makirogiramu matanhatu zviri kunze kwemutemo. Mutongi wedare, Amai Munodawafa Gofa, vati Chin’ono anofanira kuti atongwe nenyaya iyi vachiti mapepa emhosva ari kuburitsa mhosva zviri pachena asi Chin’ono anofanira kupindura mhosva yaari kupomerwa paichatongwa. Gweta raChin’ono, VaGift Mtisi, vatenda kuti izvi ndizvo zvaitika panyaya iyi. Amai Gofa vati Chin’ono agodzoka kudare musi 13 Zvita pachatanga kutongwa nyaya iyi. No media source currently available 	https://www.voashona.com/a/6843933.html
health	Vanhu Makumi Matanhatu neVapfumbamwe Vofa neCovid-19 muNyika	Huwandu hwevanhu vafa nechirwere cheCovid-19 munyika huri kuramba huchikwira mushure mekunge vamwe vanhu vaviri vashaya vari muzvipatara kuBulawayo. Vanhu vafa nechirwere ichi kusvika parizvino vasvika zviuru makumi matanhatu nevapfumbabwe kana kuti 69. Nemusi weMugovera kwakaita huwandu hunotyisa hwevanhu vakabatwa nechirwere ichi apo vanhu mazana mana nemakumi mapfumbamwe kana kuti 490 vakabatwa nechirwere ichi mushure mekunge vavhenekwa. Pavanhu vose ava kunze kwevashanu chete, vamwe vose vakabatwa nechirwere ichi munyika. Nyanzvi munyaya dzezvehutano Dr Brighton Chireka vanoti zviri pachena kuti chirwere chadzika midzi munyika. No media source currently available Vanhu vavhenekwa chirwere ichi munyika vadarika zviuru zana nemakumi matatu nevaviri kana kuti 132, 000. Vanhu vabatwa nechirwere ichi vasvika zviuru zvitatu nemazana matanhatu nemakumi mashanu nemapfumbamwe kana kuti 3,659. Pavanhu vashaya, Harare ndiyo ine vakawandisa vanosvka makumi matatu nemumwe ichiteverwa neBulawayo ine makumi maviri. Pamatunhu ose emunyika, Masvingo chete ndiro dunhu risina kana munhu mumwe chete ashaya. Tichiri panyaya iyi, kunyangwe hazvo zvinhu zvasvika pakaipisisa panyaya yerkupararira kwechirwere checoronavirus, kuramwa mabasa kwevashandi vemuzvipatara kusanganisira vakoti navanachiremba kwave mumwedzi weChipiri kuri kuenderera mberi. Nemusi weChishanu mutungamiri wenyika VaEmmerson Mnangagwa vachitaura kumarinda eHeroes Acre pakuvigwa kwegamba renyika VaPerrance Shiri vakakumbira vanachiremba kuti vadzokere kumabasa sevanhu vane chido chenyika yavo pamoyo. Vakati hurumende iri kuteerera zvichemo zvavo asi hazvifanire kugadziriswa vanhu vachifa. Asi mutauriri wesangano ravanachiremba vakuru reSenior Hospital Doctors Association Dr Aaron Musara vanoti hurumende haina kana kubvira yataura navo kubva zvavatangawo kuramwa mabasa nemusi weChina. Mutungamiri weZimbabwe Nurses Association VaEnoch Dongo vanotiwo kuramwa mabasa kuri kuendera mberi nekuti zvichemo zvavo hazvisi kugadziriswa. No media source currently available Hatina kukwanisa kubata vakafanobata chigaro chegurukota rezvehutano VaAmon Murwira sezvo vange vasiri kudaira nharembozha yavo asi ivo negurukota rezvemari VaMthuli Ncube vakambovimbisa kugadzirisa nyaya yekuramwa mabasa kwevashandi vemuzvipatara. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana mapfumbamwe nemakumi mana nevana kana kuti 944, 000 vabatwa nechirwere cheCovid-19 muAfrica. Vafa vadarika zviuru gumi nezvipfumbamwe zvine mazana mapfumbamawe nemakumi maviri kana kuti 19, 920. Vapora vadarika zviuru mazana matanhatu nezviviri kana kuti 602, 000. Huwandu hwevanhu vabatwa nechirwere checoronavirus pasi rose hwadarika mamiriyoni gumi memanomwe ane zviuru mazana mashanu kana kuti 17, 5 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana ne makumi shanu nenomwe kana kuti 154, 000. Pasi rose vanhu vafa nechirwere ichi vadarika zviuru mazana matanhatu nemakumi masere nemashanu kana kuti 685,000.  Vapora pasi rose vachidarika mamiriyoni gumi nezviuru mazana mashanu kana kuti 10,5 million.	https://www.voashona.com/a/vanhu-makumi-matanhatu-nevapfumbamwe-vofa-necovid-19-munyika/5527556.html
business	VaJuly Moyo Votarisirwa Kupa Rekupedzisira Pakuti Harare Yokwereta Here Mari Inodarika Bhiriyoni yemuNyika	Gurukota rinoona nezvematunhu VaJuly Moyo vave kutarisirwa kupa rekupedzisira pachikumbiro chekanzuru yeHarare chekuti ikwanise kupihwa mukana wekukwereta mari inodarika bhiriyoni imwe chete nezviuru mazana mana emunyika. Nyaya iyi yaunza kusawirirana pakati pekanzuru nemasangano anomirira vagari. Vakafanobata chigaro chameya wemuHarare VaStewart Mtizwa vebato reMDC- Alliance vaudza Studio 7 kuti sezvinodiwa pamutemo vakaendesa kuhofisi yaVaMoyo chikumbiro chavo pamwe nezvakataurwa nevagari. Hatina kukwanisa kubata VaMoyo sezvo nharembozha yavo yange isiri kudairwa. VaMtizwa vaatti kanzuru yavo haikwanise kuita mabasa makuru kana vakasapihwa mvumo yekukwereta mari iyi. Vagari vainge vapihwa kusvika musi wa 7 Kubvumbi kuti vape pfungwa dzavo uye vakawanda vari kutsika madziro. Mutungamiri werimwe sangano revagari reHarare Residents Trust vaPrecious Shumba varamba zviri kutaurwa naVaMtizwa. Asi mutauriri weguta reHarare vaMichael Chideme vatiwo zvakakosha kuti kanzuru ikwereteswe mari iyi.nekuti izvi ndizvo zvinoiutwawo nemakanzuru ose pasi rino kana vachida kuita mabasa makuru. Izvi zvapikiswa nevanoona nezvekufambiswa kwemabasa mune rimwe sangano rinomiririra vagari reCombined Harare Residents Association VaReuben Akili vati kanzuru haibude pachena kuti yawana marii pazvirongwa zvakafanana nekubhadhariswa kwevanhu mari dzekumbosiya motokari muguta reHarare. Pamutemo, kana kanzuru ichida kukwereta mari inofanira kutanga yagara yobuda nechisungo chinozotambirwa nameya. Kanzuru inozozivisa vanhu kuburikidza nekushambadzira mumapepanhau uye vanhu vane mazuva makumi maviri nerimwe kuti vapindure. Kana izvi zvapera chikumburo uye zvinenge zvataurwa nevanhu zvinozoendeswa kugurukota rezvematunhu kuti rione kuti kanzuru yebvumidzwa here kana kuti kwete kukwereta mari. No media source currently available 	https://www.voashona.com/a/6533269.html
business	VaMangudya Vokurudzirwa Kugadzirisa Dambudziko reKushomeka kweMari muNyika	Gavhuna webhanga guru renyika, Doctor John Mangudya, vari kutarisirwa mumazuva mashoma anotevera kuparura chirongwa chekufambiswa kwemari nehurumende kana kuti Monetary Policy Statement. Kunyange hazvo nyanzvi munyaya dzezvehupfumi dziri kupesana pane zvingaitwe naVaMangudya, vose vanotenderana havo kuti dambudziko rekushaikwa kwemari rinofanira kugadziriswa. Vakuru vakuru muhurumende vanoti Doctor Mangudya, avo tisina kukwanisa kubata, vanofanira kuparura hurongwa uhu mutungamiri wenyika, VaEmmerson Mnangagwa, vasati vaenda kuDavos, Switzerland kumusangano wezvehupfumi svondo rinouya. Musangano wekuDavos unoitwa kubva musi wa23 kusvika musi wa26 Ndira uyo unopindwa nevatungamiri venyika vakawanda. Mutevedzeri wemutungamiri wesangano reConfederation of Zimbabwe Industries, VaCallisto Jokonya, vanoti VaMangudya vane mutoro wakakura kuunza mazano anogadzirisa nyaya dzezvehupfumi zvikuru dambudziko rekushomeka kwemari. Mashoko aya atsinhirwawo neimwe nyanzvi munyaya dzezvehupfumi, uye vari mukuru wsangano reLabour and Economic Development Research Institute of Zimbabwe, Doctor Godfrey Kanyenze. Asi vaimbova gurukota rezvehupfumi vari mutungamiri webato rePeople’s Democratic Party, VaTendai Biti, vanoti havaone paine chinobuda kubva kuna VaMangudya. VaBiti vatiwo nyaya yemari ichanetsa kugadzirisa sezvo hurumende isina kuzvipira. Ko mari dzinombonzi dzawanikwa nenyika kubva kubhanga reAfrieximbank? Doctor Kanyenze vanoti zviri pachena kuti muromo hauzarirwe nerwizi. Asi VaJokonya vanoti vanhu havasi kunyatsonzwisia mafambisirwo emari iyi. Kuti zvinzi VaMangudya vabudirira, nyanzvi munyaya dzezvehupfumi dzinoti VaMangudya vanofanira kuparurazve kana kusuma hurumende mazano anopa kuti hupfumi hwenyika hugadzikane sezvo zvinhu zvisiri kufamba zvakanaka munyaya dzezvehupfumi zvapa kuti mitengo yezvinhu iite chamurambamhuru. No media source currently available  	https://www.voashona.com/a/zimbabwe-hupfumi/4210389.html
business	Vanotengesa Mumigwagwa Vopika Kusabva Munzvimbo Dzavanotengesera	Rimwe remasangano anomiririra vanotengesa zvinhu mumigwagwa, reNational Vendors Union, rinoti rinogona kumisa kutengesa zvinhu mumigwagwa kana hurumende ikatambira zvirongwa zvarakaendesa kwairi. Sangano iri rinoda kuti riwaniswewo mabasa ekuita pose panoitwa zvibvumirano nehurumende nemakambani anenge apihwa ma “tender”, sezvo richiti rine vanhu vane hunyanzvi hwakasiyana siyana, asi vasina mabasa avanoita. Mutungamiri wesangano iri, VaSten Zvorwadza, vanoti vakamirira kunzwa kubva kuhurumende vachiti hazvina musoro kuti hurumende inopa kambani imwe chete basa remamirioni makumi mapfumbamwe emadhora asi isingape rimwe remabasa kune avo vanotengesera mumigwagwa. “Chandinopokana nacho ndechokuti vanotengesera mumigwagwa vongonzi ibvai mumigwagwa pasina kutsvakwa imwe nzira yekuti vararame nayo,” VaZvorwadza vakaudza Studio7. Vatiwo sangano ravo rinoda kuti hurumende ipe vanotengesera mumigwagwa chikamu chema ’tender’ anenge apiwa makambani munyika. No media source currently available Asi mukuru werimwe sangano reVendors Initiative for Social and Economic Transformation, kana kuti Viset, VaSamuel Wadzayi, vanoti nhengo dzesangano ravo hadzisi kuzobva munzvimbo dzavanotengesera kusvika hurumende yavapa nzvimbo yakanaka yekutengesera. VaWadzayi varatidza kunyunyuta zvikuru nekurohwa kwaitwa vamwe vavo nemapurisa eZRP achishanda nemapurisa ekanzuru. No media source currently available 	https://www.voashona.com/a/zimbabwe-vendors-organisations-vow-to-stay-put-sten-zvorwadza-samuel-wadzayi/4581986.html
politics	Masangano Akawanda Oshora Kuvandudzwa kweBumbiro reMitemo	Masangano akazvimirira makumi masere nemapfumbamwe abatana pamwe chete mukuramba kutambirwa kwekuvandudzwa kwebumbiro remitemo kekutanga kana kuti constitutional amendment bill number 1 kwakaitwa nedare repasi nemusi wechipiri. Masangano aya anoti uku kudzosera nyika kunguva yebumbiro reLancaster House. Bhiri iri riri kuda kuvandudza mutemo unobata kudomwa kwevatongi vematare edzimhosva vepamusoro, richipa masimba ekuita izvi kumutungamiri wenyika. Mugwaro raaburitsa pamwe chete, masangano aya anoti ari kushushikana zvikuru nekupasiswa kwebhiri iri nenhengo dzeparamende idzi, achiti zvinosuvisa kuti paramende yakundikana kudzivirira pamwe nekuchengetedza bumbiro remitemo uye hutongo hwejekerere sezviri muchikamu 119 chebumbiro remitemo. Masangano aya anotiwo bhiri iri riri kuda kuzvidza rusunguko rwekutongwa kwedzimhosva. Masangano aya ari kukurudzira vana veZimbabwe kuti vatore matanho uye kutaura vasingatyi vachitsoropodza danho rekuda kuvandudza mutemo iri, sezvavatarirwa nebumbiro remitemo. Mukuru wesangano re Election Resource Center, VaTawanda Chimhini, vanoti vanhu vari muparamende havasi kuita zvido zvevanhu vakavavhotera nekuti bumbiri rakabva muvanhu. Bhiri iri rava kutarisirwa kuenda kudare reseneti. Kana dare iri rikaritambirawo, rinenge roenda kumutungamiri wenyika, VaRobert Mugabe, kuti varisaine kuti richiva mutemo unoshandiswa. Kuvandudzwa kwebhiri iri kwakaitika mushure mekunge mumwe wevatevedzeri vemutungamiri wenyika, uye vari gurukota rezvemitemo, VaEmmerson Mnangagwa, vaunza bhiri iri mudare reNational Assembly kuti rivandudzwe No media source currently available 	https://www.voashona.com/a/zimbabwe-civil-society-rejects-constitutional-amendment/3963024.html
health	National Aids Council Yobatsira Vagari vemuBulawayo Pachena	Vamwe vanhu vanogara kunze kweguta reBulawayo nemusi weChina vakaongororwa ropa, chirwere cheshuga, maziso nezvimwe pachena pasi pechirongwa cheNational Aids Council. Chirongwa ichi chakaitwa kunzvimbo yeRobert Sinyoka Primary School kunze kweguta reBulawayo pasi pechirongwa cheNational AIDS Council chekukurudzira veruzhinji kuti vaongororwe ropa ravo. Mukuru weLuveve District Aids Awareness Committee Amai Priscilla Mac-Isaac vakaudza Studio 7 kuti chirongwa ichi chaitwa neNAC ichishanda nemamwe masangano akasiyana-siyana, uye chakanangana nevanhu vanoonekwa vari panjodzi yekutapurirwa hutachiwana hweHIV. Vamwe vevanhu vakauya kuchirongwa ichi vakakwanisa kuongororwa ropa ravo pamwe nezvimwe vakati vakafara nechirongwa ichi sezvo chakaunzwa kwavari. Mumwe wevanhu vakabatsirwa ndemumwe wevechidiki anonzi Thomas Nyoni uyo ati anoziva kuti zvakakosha kuti munhu azive kuti ropa rake rine hutachiwana hweHIV here kana kuti kwete. Asi ati vanhu vakawanda vemunharaunda yenzvimbo yeRobert Sinyoka vanotadza kuita izvi nekuti vanoshaya mari yekuenda kuzvipatara zviri pedyo. Izvi zvakatsigirwawo nemumwe musikana uyo angoda kudeedzwa nezita rekuti Patience. Muzvare Margaret Mucheki avo vati vakabatwa nechirwere chemaziso chinonzi glaucoma vati vafarawo kuti vakwanisa kutariswa maziso avo pachena. Amai Mac-Isaac vati veNAC vave kugara vachiita zvirongwa zvekuenda muvanhu senzira yekukurudzira veruzhinji kuti vazive pavamire mairirano nehutachiwana hweHIV/ Aids. Pachirongwa ichi painge paine mamwe masanganowo akasiyana-siyana anosanganisira veZimbabwe National Family Planning Council avo vange vachidzidziswawo nezvekuronga mhuri kuchishandiswa nzira dzekudzivirira kubata pamuviri dzakasiyana-siyana. Mamwe masangano akadai seJustice for Children Trust neChildline vange varipowo vachidzisa vanhu pamusoro pekodzero dzevana uye nezvekudzivirira kushungurudzwa kwevana. No media source currently available 	https://www.voashona.com/a/zimbabwe-matongerwo-enyika/3943290.html
health	VaMohadi Vokuridziva Vanhu Kuti Vasimbaradze Kuzvidzivirira Kubva kuCoronavirus	Mumwe mutevedzeri wemutungamiri wenyika VaKembo Mohadi nemusi weChina vakakurudzira vanhu kuti vangwarire kutapurirwa chirwere checovid19 icho chiri kubata vanhu vakawanda munyika nepasi rose. VaMohadi vanova sachigaro wekomiti yekurwisa chirwere ichi kana kuti Covid 19 Taskforce vainge vaine mamwe makurukota ehurumende vachishanyira kuChinhoyi University of Technology (CUT) vakakurudzira vanhu kuti vapfeke zvekuzvidzivirira muromo nemhuno kana kuti maface masks. VaMohadi vati chirwere cheCovid-19 chakaita kuti vanhu vamuke nekushandisa ruzivo rwavainarwo kupedza matambudziko ari munyika kusanganisira zvikwanisiro zvekudzivirira hutachiona hwecoronavirus. Asi mumwe mushandi anogadzira maface masks paCUT asina kuda kudomwa nezita anoti mari yavari kuhoreswa ishoma zvikuru zvichienzaniswa neyavari kuwana kana vatengesa zvavanenge vagadzira. Mushandi uyu anoti vari kupihwa mari zvichienderana nekuti vagadzira maface masks mangani achiti mari yakawanda yaakatambira madhora zviuru zvishanu-ZWL$5 000 asi anoti vakambotambira ZWL$300. CUT iri kugadzira maface masks zviuru zvitatu pazuva zvinovapa madhora zviuru mazana matanhatu pamwedzi ZWL$600 000 sezvo face mask imwechete ichitengeswa nemadhora makumi mashanu. Panyaya yekuti sei paCUT paine maface masks nemasanitizer akawanda zvimwe zvipatara zvichiti hazvina zvinhu izvi, mutauriri weCUT VaMusekiwa Tapera vanoti akatengwa kari akamirira kuzotorwa. VaTapera vatadza kuti taurira kuti vakambopihwa marii nehurumende yekutanga kugadzira zvikwanisiro zvinoderedza kutapuriranwa kwechirwere cheCovid-19. Mutevedzeri wemutauriri webato reMDC Alliance VaHlatshwayo vanoti zvinoshamisa kuti vamwe vana nevarikunyoresa bvunzo vari kushaya maface masks asi achigadzirwa muzvikoro. VaHlatshwayo vanotiwo zviri kuitika mukutenga zvikwanisiro zvinoratidza kuti huori hwatekeshera muhurumende. Vamwe vapinda musangano wanhasi vanoti hazvina kujeka kuti ndiani chaiye ari kuwana mari pakutengeswa kwezvikwanisiro zviri kugadzirwa muzvikoro kana zvichitadza kupanana zvikwanisiro. No media source currently available   	https://www.voashona.com/a/vamohadi-vokuridziva-vanhu-kuti-vasimbaradze-kuzvidzivirire-kubva-kucoronavirus/5486395.html
health	VanaChiremba Vanorwira Kodzero dzeVanhu Voramba Kuti Typhoid Iri Kudzikira muNyika	Sangano ranachiremba vanorwira kodzero dzevanhu, reZimbabwe Association of Doctors for Human Rights rinoti kunyange hazvo hurumende ichiti chirwere chemanyoka cheTyphoid chadzikira, humbowo hunoratidza kuti chirwere ichi chakateshera muguta reHarare nenzvimbo zhinji munyika. Vachitaura mushure mekuenda kuchipatara cheBeatrice Infecttious Hospital muHarare uko kuri kurapwa vanhu vanfungidzirwa kuti vanetyphoid, gurukota rinoona nezvehutano Dr David Parirenyatwa vakati kanzuru yeHarare pamwe nebazi ravo vakamisa kupararira kwechirwere ichi. Vakati pavanhu makumi mashanu vanofungidzirwa kuti vane typhoid kuchipatara ichi vazhinji vacho vaibva kuMbare uko kwashaya mwana ane makore gumi nematatu nechirwere ichi musi weKimusi. Asi munyori mukuru weZimbabwe Association of Doctors for Human Rights Dr Evans Masitara vati pane vanhu vakawanda zvikuru vari kubatwa neTyphoid muHarare nedzimwe nzvimbo munyika. VaMasitara vati vanhu vakawanda vari kuenda kuzvipatara zvakazvimirira uye vane humbowo hwekuti nyaya yetyphoid haizi kutaurwa nemazvo nebazi rezvehutano. Vanotiwo zvinosuwisa kuti vanhu vari kurwara nechirwere chinokwanisa kudzivirirwa uyewo vati vese vari kubata nezvirwere zvemanyoka vanofanira kuendesa kanzuru yeHarare nedzimwe dziri munzvimbo dzavanogara kumatare kuti varapwe pachena vachiti makunzuru ndiwo anebasa rekuona kuti vanhu vawana mvura yakachena uyewo kuti marara atakurwa. Asi mutauririri we kanzuru yeHarare, VaMichael Chideme vanoti kanzuru yavo iri kurapa vanhu vese vane zvirwere zvemayoka pachena. Humbowo kubva kubazi rezvehutano hunoratidzawo kuti mwedzi uno chete pane vanhu vanodarika zviuru gumi vakabatwa nezvirwere zvemanyoka munyika yese uye pane vanhu vana vakatofa nekuda kwezvirwere izvi munyika yese. Zvirwere izvi zvakwanda kuMashonaland Central neManicaland kozotiwo Mashonaland West, Harare neBulawayo. No media source currently available  	https://www.voashona.com/a/zimbabwe-hutano/3655766.html
health	Munhu Mumwe Chete Ofa neCovid-19 Hurumende Ichirwisa Kuti muZvikoro Musarambe Muine Dambudziko Iri	Bazi rezvehutano rinoti munhu mumwe chete akafa nechirwere cheCovid-19 nemusi weSvondo zvasiya huwandu hwevanhu vafa nechirwere ichi kubva zvachatanga kupararira hwave zviuru zvina nemazana matanhatu nemana kana kuti 4, 604. Vanhu zana nemakumi maviri kana kuti 120 vakabatwa nechirwere ichi uye pavanhu ava zvikamu makumi matatu nemasere kubva muzana vana vechikoro kuManicaland kune gumi, Matabeleland North makumi matatu nemumwe uye vashanu kubva kuBulawayo. Mukuru anoona nezvekurwisa denda reCovid-19 munyika Dr Agness Mahova vaudza Studio 7 kuti vari kushanda neStudio 7 kuona kuti chirwere ichi hachirambe chichipararira muzvikoro. Vati vakatenga zvekuvhenekesa chirwere ichi zvakakwana uye vari kufara kuti vari kukwanisa kuti chisapararire munharaunda kubva kuzvikoro. No media source currently available Vanhu vabatwa nechirwere ichi kubva zvachatanga kupararira gore rapera vave zviuru zana nemakumi maviri nemapfumbamwe zvine mazana matanhatu nemakumi maviri nemashanu kana kuti 129, 625. Vanhu zana nemakumi maviri nemumwe vakapora zvasiya vapora vave zana rezviuru nemakumi maviri nemaviri zvine mazana maviri nemakumi mana nemapfumbamwe kana kuti 122, 249. Vanhu vabayiwa nhomba vave mamiriyoni matatu nezviuru makumi matatu nemanomwe zvine gumi nevatanhatu kana kuti 3 037, 013. Vabayiwa nhomba kechipiri sezvinokurudzirwa vave mamiriyoni maviri nezviuru zana nemakumi mapfumbamwe nemanomwe zvine mazana matatu nemakumi matatu nemumwe kana kuti 2 197 331.	https://www.voashona.com/a/munhu-mumwe-chete-ofa-necovid-19-hurumende-ichirwisa-kuti-muzvikoro-musarambe-muine-dambudziko-iri/6247170.html
business	Kanzuru yeChinhoyi Yotsamwisa Vatyairi veDzimotokari	Vazhinji vataura neStudio7 muChinhoyi vanoti nguva dzakawanda vanosungirwa kusapaka motokari zvakanaka vachiti panenge pasina mitsetse yakajeka pavanopaka motokari dzavo. Mumwe anetsana nemapurisa nhasi ndiMuzvare Agnes Chiwoko avo vanogara nekushanda kuSouth Africa. Muzvare Chiwoko vati pavamisa motokari yavo panga pasina mitsetse yanga yakajeka izvo zvaita kuti vabhadhariswe madhora makumi mashanu nematatu. Muzvare Chiwoko vati vashandi vekanzuru vari kuita huori vachiti vanoda kusunga motokari dzine manhamba ekune dzimwe nyika kuitira kuti vapihwe mari yechioko muhomwe. Mumwe mutyairi wemotokari inotakura veruzhinji, VaTom Mbire, vati kanzuru inofanirwa kugadzirisa pekumisa motokari vasati vaita shave rekutora mari. VaAndrew Chisi vatiwo nzvimbo dzekumisa motokari iduku zvakanyanya uye mutsetse yacho haiwoneke vachiti nguva yavanopihwa kuti vamise motokari dzavo ipfupi padhora rimwechete paawa. Mutauriri wekanzuru yeChinhoyi, VaTichaona Mlauzi, vati mapurisa ari kunzi ndeekanzuru haasi, vakati kanzuru yakapa basa iri kukambani yakazvimirira yeClina Investment. Asi VaMlauzi vati vachaongorora zvichemo zvevanhu sezvo kubata basa kwakaipa kwekambani iyi kuchisvibisa zita rekanzuru. Hatina kunzwa divi rekambani yeClina Investment sezvo mukuru wavo, VaBrian Michels, vanga vasinga davire nharembozha yavo. No media source currently available 	https://www.voashona.com/a/zimbabwe-chinhoyi-council-police-accused-of-issuing-frivolous-parking-tickets/4729269.html
business	Kanzuru yeGweru Yoferefetwa neChikwata Chakadomwa neHurumende	"Gurukota rezvekutongwa kwematunhu, Va July Moyo, vakaumba komiti yekuti iferefete kanzuru yeguta reGweru. Komiti iyi yakadomwa mwedzi wapera, uye ine vanhu vanomwe, sachigaro wayo ari mumwe mukuru mubazi rekutongwa kwematunhu, vangonzi VaJ. Chinyengetere. VaMoyo vakagadzawo mumwe mushandi mubazi ravo, Amai J. Nyamutenha, semunhu achange achinyora zvose zvichange zvichiitwa nechikwata ichi. Vamwe vari muchikwata ichi ndiMuzvare E. E. Veremu, VaC. Mudavanhu, VaC. Mpengesi, VaA. Nhamo naVaE. Gundumura. Izvi zvakaitwa mazuva mashoma mushure mekunge kanzuru yeGweru yambomisa basa munyori weguta, Amai Elizabeth Gwatipedza, ichivapomera mhosva yekuita huori pamwe nekutadza kuita basa ravo sezvinotarisirwa. Studio7 yaedza kufonera Va Moyo kuti tinzwe divi ravo, asi vanga vasiri kudaira nharembozha yavo. Hatinawo kukwanisa kunzwa divi ra Amai Gwatipedza, sezvo vanga vasiri kubatika panharembozha yavo. Mugwaro ravo ravakatumira kuchikwata chiri kuferefeta kanzuru yeGweru musi wa 22 Gumiguru 2019, VaMoyo vanoti komiti iyo ichaferefeta kanzuru yeGweru, ichabatata nyaya dzakawanda, kusanganisirawo zvakaitika kusvika pakuti Amai Gwatipedza vambomiswa basa. Meya weGweru, Va Josiah Makombe, vanoti ichokwadi kuti pane chikwata chakadomwa naVaMoyo kuti chiferefete zviri kuitika mukanzuru yavo. VaMakombe vanoti vakaziviswa naVaMoyo nezvechikwata ichi uye vanotambira zvakaitwa naVaMoyo sezvo vakatevedza mutemo. Asi vanoti komiti yakadomwa iyi inofanirwa kuita basa rayo ichitevedza mitemo yenyika pasina nyaya dzekupumhana huroyi. pakombomiswa basa kwakaitwa Amai Gwatipedza, VaMakombe vanoti kanzuru yavo yakaita ongororo zviri pamutemo pakaonekwa kuti munyori weguta aikundikana kuita basa rake sezvinotarisirwa. Chimwe chiri kukushushikana naVaMakombe inyaya yekuti chikwata chakadomwa naVaMoyo chiri kuita basa racho panguva iyo kanzuru yavo iri kuferefetawo zvakapa kuti Amai Gwatipedza vaombomiswa basa, izvo vanoti zvinogona kuvhiringwa nechikwata chiri kuferefetawo kanzuru yavo. ""Kana kanzura achidiwa nekomiti yaVaMoyo, ukuwo achidiwa kuti ape humbowo kukomiti yekanzuru yedu panoitwa seyi? Zvinoreva kuti zviri kuitwa nekanzuru zvinotombomiswa kuitira kuti munhu uyu amire pamberi pechikwata ichi. Zvinodzosera shure basa redu,"" vadaro VaMakombe. No media source currently available  "	https://www.voashona.com/a/zimbabwe-government-sets-up-committee-to-investigate-gweru-council/5150127.html
politics	Vanhu Vakawanda Vanoti muZimbabwe Hamuna Runyararo	Nyika dzepasi rose dzacherechedza zuva rerunyararo pasi rose, kana kuti International Day of Peace. Asi vakawanda vanoti hapana runyararo muZimbabwe nekuda kwezvehupfumi nezvematongerwo enyika zvisina kumira zvakanaka. Vakawanda vanoti munyika hamuna runyararo nekuda kwezvinhu zvakawanda zvinosanganisira kufa kwevanhu vakawanda nechirwere chekorera, kushaya mari kumabhangi, kutadza kutenga zvekudya nekuda kwemitengo yakakwira, pamwe nekumbunyikidzwa kwekodzero dzevanhu kwakaitwa musarudzo yemutungamiri wenyika. VaClifford Jabangwe vanoti hapana runyararo munyika panguva ino apo mapurisa ari kuswera achitandanisa vanhu vanotengesa zvinhu zvavo mumigwagwa. VaJabangwe vanoti vanhu vakawanda vari kushungurudzwa mupfungwa. Gweta rinorwira kodzero dzevanhu, VaPassmore Nyakureba, vanoti runyararo zvinoreva kugadzikana kwezvinhu mupfungwa nemanzwiro evanhu kana vachirarama munyika. VaNyakureba vanoti vanhu vakawanda hapana chavanopemberera zuva rerunyararo ivo vachirara mumitsetse yemabhangi vachitsvaka mari, vechidiki vasina mabasa uye kuzvipatara vanhu vachifa nekushaya mishonga. Vamwe vagarii vanoti kuurayiwa kwevanhu nemasoja vachiratidzira muHarare mwedzi wapera mucherechedzo wekuti munyika hamuna runyararo. Asi mumwe mugari wemuChinhoyi, VaLangton Mubaiwa, vanoti munyika mune runyararo. VaMubaiwa vanoti zviri kuita mapurisa zvekubvisa vanotengesera mumigwagwa idanho rekuisa runyararo munyika. Chiyero chenyika dzine runyararo cheGlobal Peace Index 2018 chinoratidza kuti nyika dzemuAfrica dzakawanda hadzina runyararo rwakakwana sezvinotarisirwa. Global Peace Index 2018 inoratidza kuti Iceland nedzimwe nyika dzakaita seNew Zealand, Austria, Portugal neDenmark ndidzo dziri pamusoro kuve nerunyararo pasi rose. Syria ndiyo inonzi ine mhirizhonga yakawanda pasi rose pamwe nenyika dzakaita seAfghanistan, South Sudan, Iraq pamwe neSomalia. Zuva reInternational Day of Peace rinocherechedzwa musi waGunyana 21 gore rega rega, uye gore rino ndereche makumi manomwe kubva pakatarwa zuva iri kuti richerechedzwe nenyika dzose zdiri muUnited Nations. No media source currently available 	https://www.voashona.com/a/world-commemorates-international-day-of-peace/4581809.html
health	Makambani Opindawo Muhurongwa hweKutenga Nhomba yeCovid-19	Vemabhizinesi vaparura chirongwa chekubaya vanhu nhomba vachishanda pamwe chete nehurumende nechinangwa chekudzivirira kupararira kwechirwere cheCovid-19. Vemabhizinesi vaparura chirongwa chinonzi Business Preparedness, Prevention and Response to Covid -19 kana kuti BPPRI kuti vabatsirane nehurumende kudzikisa huwandu hwevanobatwa neCovid-19 kuburikidzanekutenga nhomba nezvimwe zvekushandisa muzvipatara kurwisa chirwere cheCovid-19. Vachitaura pakuparurwa kwechirongwa ichi nhasi muHarare, sachigaro weBPPRI, Amai Getrude Mashonganyika, vati vemabhizimusi vanoda kuti dambudziko reCovid-19 ripere kuitira kuti mabhizinesi avo abudirire izvo zvakavasunda kuti vatengewo nhomba dzeCovid-19 kuitira kuti nyika ikurumidze kuva nehuwandu hunotarisirwa hwevanhu vabayiwa nhomba munyika yose, kana kuti herd immunity. Kambani yeCIMAS ndiyo ichange ichitungamirira vemabhizimusi muchirongwa chekutengwa kwenhomba idzi. Vachitaura pachiitiko ichi, sachigaro weCimas, Amai Emma Fundira, vatiwo chinangwa chavo ndechekuti vanhu vakawanda vazvidzivirire kuchirwere chinouraya ichi. Mutevedzeri wegurukota rezveutano, Dr John Mangwiro, vatiwo vafadzwa zvikuru nekubatana kwemabhizimusi nehurumende mukurwisa chirwere cheCovid-19 VaMangwiro vatiwo vari kutarisira kuti makambani aya achapawo veruzhinji, kunyanya kunzvimbo dzakasarira shure, ruzivo pamusoro pezvakanakira kubaiwa kwenhomba. VaMangwiro vatiwo hurumende yakasarudza kushandisa nhomba yeSinopharm neSinovac nedzimwewo nekuti ndidzo dzinogona kuchengetedzeka zvakanaka munyika. CIMAS inoti vemabhizimusi vakaisa madhora ekuAmerica miriyoni imwe chete kutsigira chirongwa chekutengwa kwenhomba. Nezuro, vanhu zviuru gumi nezvinomwe nemazana matatu nemakumi mana nevashanu, 17 345, vakabayiwa nhomba yekutanga nezuro wakare, izvo zvakasvitsa huwandu hwevanhu vabayiwa nhomba yekutanga pazviuru mazana matatu nemakumi masere nezvisere nemakumi maviri nemumwe chete, 388 21. Vanhu zvuru zvitanhatu nemazana manomwe nemakumi maviri nevapfumbamwe, 6 729, vakabayiwa nhomba yepiri nezuro wakare, izvo zvakasvitsa huwandu hwevanhu vabayiwa nhomba yepiri pazviuru makumi matanhatu nezvipfumbamwe nemazana mapfumbamwe nemakumi mapfumbamwe nevaviri, 69 992. Zimbabwe iri kushandisa mishonga yeSinovac neSinopharm kubaya vanhu, kunyange hazvo World Health Organization ichiti haisati yapa mishonga iyi chitambi chekuti ishandiswe kuruzhinji rwevanhu. Zimbabwe inoti ine hurongwa hwekubaya vanhu vanosvika mamiriyoni gumi. No media source currently available 	https://www.voashona.com/a/zimbabwe-firms-embark-on-buying-covid-19-vaccines-for-employees-and-family/5871690.html
business	Zvizvarwa zveZimbabwe Zviri muAmerica Zvawaniswa Mukana Weku Tenga Dzimba ne Steward Bank	"No media source currently available Bhanga re Steward Bank rinoti rine hurongwa hwekuti zvizvarwa zveZimbabwe zviri muAmerica zvikwanise kutenga dzimba pasina kusungirwa kubhadhara zvikamu kubva muzana zvemari yemba inenge ichida kutengwa. ​Mumwe weavo vari kuronga chirongwa ichi muAmerica vakamirira Steward Bank, muzvare Revesayi Nyahasha, vanoti vachange vachiparura chirongwa ichi kuzvizvarwa zveZimbabwe zviri kuDallas Texas neMugovera. Izvi zvinotevera chirongwa chekutanga chakaitirwa muWashington DC neChishanu chapfuura. Muzvare Nyahasha vanoti zvakakosha kuti vanhu vawane pekusvikira kana vachinge vashanya kumusha pavanoti pavo, uye vanokwanisawo kuchengeta hama dzavo mudzimba idzi dzinenge dziri mumazita avo. ""Chirongwa ichi chirikutambirwa zvakanaka chaizvo muAmerica uye tiri kushandisa chizvino zvino chema Apps mukubatsira vanenge vachida kupinda muchirongwa ichi padandemutande. Vanokwanisa kushandisa app yedu mukuvhura bhuku rekubhangi yedu uye mukuzo tenga imba pasi pechirongwa chedu ichi,"" Muzvare Nyahasha vaudza Studio 7. "	https://www.voashona.com/a/zimbabwe-africa-diaspora/4600200.html
politics	Mapato Onyorerana Pasi Kuita Sarudzo Dzisina Mhirizhonga	Mapato ose ezvematongerwo ari kukwikwidza musarudzo dzegore rino anyorerana chibvumirano chekuti achachengetedza pamwe nekukurudzira runyararo pamberi pesarudzo. Vari kukwikwidza pasarudzo yemutungamiri wenyika vari makumi maviri nevatatu nhasi vatora mhiko yekuti ivo nemapato avo vachachengetedza runyararo pamberi pesarudzo. Vachitaura pakutora kwavaita mhiko iyi, vanga vakamirira MDC-T inotungamirwa naVaNelson Chamisa, uye vari sachigaro webato iri, VaMorgan Komichi, vati hurumende inofanira kuona kuti masoja ose ari mumaruwa abviswa kuitira kuti mumaruwa ese muve nerunyararo uye veruzhinji vasagare vachitya. VaKomichi vatiwo vari muchiuto vanofanira kubuda pachena vachitaura kuti vacharemekedza anenge akunda musarudzo zvisinei nekuti akaenda kuhondo here kana kuti kwete. Izvi zvatsinhirwa nemutauriri weMDC yavaWelshman Ncube, VaKurauone Chihwayi, avo vati sarudzo dzose dzakapfuura dzaiitwa zvine mhirizhonga mukati zvaipa kuti sarudzo idzi dzisatambirike. Mutungamiri webato reNational Constitutional Assembly, VaLovemore Madhuku, vati zvakakosha kuti mapato asangangotaura chete kuti kusave nemhirizhonga vachiti vemapato varemekedze zvavazvipira kuita. Vanga vakamirira mutungamiri weZanu PF uye vari mutungamiri wenyika VaEmmerson Mnangagwa, VaObert Mpofu, avo vanove munyori anoona nezvekufambiswa kwemabasa muZanu PF uye vari gurukota rinoona nezvinoitika mukati menyika, vati sebato riri kutonga pamwe nehurumende vachaita zvose zvinodiwa kuitira kuti sarudzo dzegore rino dziiitwe zviri pachena. Imwe nhengo yeZanu PF, VaTafadzwa Mugwadi, vati kuita sarudzo murunyararo kwakakoshera kusimbaradza chimiro chenyika. Mutungamiri webato reUnited Democracy Movement, Amai Violet Mariyacha, vati kazhinji vanhukadzi ndivo vanonyanyorwadziswa pose panoitwa mhirizhonga vachiti zvakakoshera madzimai kuti sarudzo dziitwe pasina mhirizhonga. Sachigaro wekomisheni inoona nezvesarudzo yeZimbabwe Electoral Commission, Amai Priscilla Chigumba, vakurudzira mapato ezvematongerwo enyika kuti vaedze kugadzirisana murunyararo kana paita gakava panguva dzekutsvaga rutsigiro vachishandisa komiti yekomisheni yavo yeMulti-Party Liason Committee iyo yavati ichaumbwa nekomisheni yavo munguva pfupi iri kutevera. VaFrancis Danha vebato reHashtag 1980 Freedom Movement Chinhu Chedu vadzingwa pachiitiko ichi nemapurisa mushure mekunge vatukirira Amai Chigumba vachiti havafanire kutaura sezvo vachiti vanofanira kusiya basa vachivapomera mhosva yekutadza kufambisa basa zvakanaka pamberi pesarudzo. VaDanha vakatadzisa kuumbwa kweMulti-Party Liason Committee svondo rapera nezvikonzero zvimwechetezvo. Kutorwa kwaitwa mhiko yekuchengetedza runyararo kwaitwa nevemapato ezvematongerwo enyika kwanga kwakarongwa nekomisheni inoona nezverunyararo nekupodzwa kwemaronda yeNational Peace and Reconciliation Commission. No media source currently available 	https://www.voashona.com/a/parties-agree-on-peaceful-campaigns/4455674.html
business	Rimwe Sangano reVarimi Rotsigira Hurongwa hweKubhadhara Vachena Vakatorerwa Minda	Rimwe sangano revarimi reZimbabwe Farmers Union (ZFU), rinoti rinotambira nemufaro hurongwa hwehurumende hwekuti varimi vatema vari mumapurazi akatorerwa vachena vabhadhare mitero ichashandiswa mukuripa vachena ava budiriro dzavakanga vaita pamapurazi avo. Mukuru weZFU, VaPaul Zakariya vanoti kubhadhara zvivakwa nebudiriro zvakasiya zvaitwa nevachena ava kunopa varimi vechitema ava chiremera chekuti vakabhadhara zvavari kushandisa, kwete kuti vakaita zvekubvuta. “Handiona sekuti chingave chinhu chingaremera vanhu kuti vave ne ownership yakadzika pamusoro peminda yavanenge vachishandisa. Idanho rinokwanisa kuti ritipe chiremera munharaunda yatinogara uyewo nepasi rose kuti vakanga varipo paminda iyoyo vakabhadharwa,” VaZakariya vanodaro. VaZakariya vanoti kubhadhara kwavari kuita mari idzi kuburikidza nemitero iri kubhadhariswa varimi vakagariswa patsva ava hakusi kuti vari kutenga ivhu ravari kurima kwete. “Varimiri vanenge vachibhadhara zvivakwa nebudiriro dzakaitwa nevachena ava, kwete kuti tiri kutenga ivhu redu, kwete.” Mukutanga kwemwedzi uno gurukota rezveupfumi VaPatrick Chinamasa vakazivisa kuti hurumende yakanga yave kutanga kuita ongororo mumapurazi kuti ione kukosha kwakaita budiriro dzakasiiwa nevachena vakatorerwa mapurazi ava. Vakati izvi ndizvo zvinozovapa ruzivo rwekuti murimi oga oga obhadhara marii, uye murimi wechichena akabviswa papurazi apa anozopiwawo marii. Kutanga muna 2000, vachena vanodarika zviuru zvina vanonzi vakabviswa zvine chisimba pamapurazi avo achipiwa kune vatema, asi minda mizhinji yakararira nekuda kwekushaiwa zvikwanisiro kwevarimi vatsva ava. No media source currently available 	https://www.voashona.com/a/zimbabwe-politics-farm-compensation-zfu-zakariya/3249223.html
business	Sangano reBuy Zimbabwe Rinoti Vanhu Ngavatenge Zviri Kugadzirwa muNyika	Sangano reBuy Zimbabwe iro rinokurudzira kuti vanhu vatenge zvinhu zvinogadzirwa munyika rinoti kuita izvi kunobatsira kugadzirisa nyaya dzezvehupfumi. Chirongwa cheBuy Zimbabwe ichi chakaparurwa muZimbabwe muna 2011 asi change chiri kunetsa kushambadzira nenyaya yekushaya mari. Vachitaura pamazana evanhu, muChinhoyi nemusi weMugovera, mukuru weBuy Zimbabwe Muzvare Letwin Mutasa vakati kutenga zvigadzirwa zvemunyika kunopa kuti dambudziko rekushomeka kwemari ripere sezvo mari yakawanda isingapere nekutenga zvinhu kune dzimwe nyika. Izvi zvakatsigirwa naMeya veChinhoyi VaTest Michaels avo vanga vari munyarikan pagungano iri. VaMichaels vakati Buy Zimbabwe inoita kuti makambani akavharwa avhurwe izvo zvinoita kuti munyika muve nemabasa. Gavhuna weRBZ Dr John Mangudya vanoti nekuda kwekushomeka kwemari uku, nyika ichaparura mabond notes ayo okonzerawo mutauro munyika vamwe vachiti achatoita kuti zvinhu zviende kumawere. Mukoti mukuru pachipatara cheChinhoyi Dr Kirsty Smith vanoti zvekudya zvinorimwa munyika hazvina maGMO ayo anozokonzera zvirwere. Muzvare Shamiso Kachere avo vanogadzira doro nekambani yeMbarure Distillers vanoti hwahwa hunogadzirwa munyika hwakanyorwa zviri mukati (alcohol content) kwete zvemakambani edzimwe nyika vasingataure chokwadi izvo zvinozoita kuti vanhu vararadze. Kambani yeBuy Zimbabwe yaikuridzira kuti vanhu vashandise zvigadzirwa zvemunyika yakabatana nekambani yeMetro Peech iyo yakapa mubayiro yakawanda kune vakatenga zvinhu zvakagadzirwa munyika mumwedzi mina yapfuura. Nekuvharwa kwemakambani akawanda munyika, Zimbabwe yave kutenga zvinhu kunyika dzakaita seSouth Africa neChina. Nyanzvi munyaya dzezvehupfumi dzinoti kuti chirongwa ichi chishanda, vanogadzira zvinhu munyika vanofanira kugadzira zvinhu zvemhando yepamusoro soro uye zvinhu izvi zvinofanira kutengeswa nemutengo uri nani kwete kudhurisa. No media source currently available   	https://www.voashona.com/a/zimbabwe-hupfumi/3375925.html
business	Vashandi veForestry Commission Voyaura neNhamo	Vashandi veForestry Commission vanoti vanoda rubatsiro nekuti vave nemakore akawanda vasingapiwe mari dzavo dzakakwana. Mumwe wevashandi ava, uyo aramba kudomwa nezita, ati anovimba kuti gurukota idzva rezvemari, VaMthuli Ncube, vachavabata zviri nani pane zvavaiitwa nevaimbove gurukota rezvemari, VaPatrick Chinamasa. Mushandi uyu anoti VaChinamasa ndivo vakaita kuti Forestry Commission isave pasi pehurumende muna 2015. Munyori mukuru we National Employment Council for Lumber Milling, Timber Processing and Trading Industry, VaZakia Tagwirei, vanoti chimwe chakakonzera izvi ndechokuti vashandi ava havasi pasi pesangano rinomirira vashandi. “Zvave nenguva chaizvo, kusvika kumakore matanhatu vashandi ivava ava vachipihwa mari dziri pasi pedzakatarwa pamutemo,” VaTagwirei vaudza Studio 7. “Havana kumbosvika kwatiri kuzotsvaka rubatsiro. Ndinoona sekuti chinovatadzisa kusvika kusaziva kuti veNational Employment Council inovabatsira kusvika papi…asi tichavabatsira kana vakatiudza.” Vashandi vakawanda vari mudambudziko iri ndivo vanoita basa recheka matanda vachiatengesa. No media source currently available 	https://www.voashona.com/a/zimbabwe-forestry-commission-say-they-are-not-being-paid-their-full-salaries-zakia-tagwirei/4591857.html
health	CHRA Inoti Harare Iri Kusiya Madzimai Akazvitakura Asina Rubatsiro paGlen View Polyclinic	Sangano revagari vemuguta guru reHarare, reCombined Harare Residents Association kana kuti CHRA, rinoti zvinhu hazvina kumira zvakanaka paGlen View Poly Clinic apo panonzi pane vakoti vashoma. Mukuru wezvirongwa muCHRA, VaReuben Akili, vanoti paGlen View Polyclinic panobatsirwa madzimai anenge akazvitakura, uye vanhu vari kubayiwawo nhomba yeCovid-19 pachipatara ichi. VaAkili vanoti chipatara ichi hachina mvura yekushandisa, izvo zvave kuisa hupenyu hwemadzimai akazvitakura panjodzi. VaAkili vanoti matambudziko akatarisana neGlevn View Polyclinic akabuda pachena pamusangano wakaitirwa padandemutande nguva pfupi yapfuura uyo waizeya matambudziko ari kusangana nemadzimai munzvimbo iyi. Musangano uyu wakanzwawo kuti vamwe varwere vave kuendeswa kuBudiriro 1 kuti vanorapwa. Kubudiro 1 kunonzi kwakamanikidzanawo zvekuti madzimai akazvitakura anogona kuguma atapurirwa chirwere ccheCovid-19. CHRA inoti vanoona nezvekuburitswa kwemashoko mukanzuru yeHarare, VaMichael Chideme, vakati kanzuru ine vakoti vashoma sezvo vakawanda vari kuenda kunotsvaga mafuro manyoro. Studio 7 yatumira mibvunzo kuna VaChideme asi vange vasati vapindura pataenda pamhepo. No media source currently available 	https://www.voashona.com/a/zimbabwe-harare-residents-associations-unhappy-over-glen-view-polyclinic/5973581.html
health	Hurumende Yokundikana Kugara Dare Kutonga Vakoti Vayakamisa Basa	Hurumende, iyo yange yadaidza neChina chikwata chekutanga chevakoti pachipatara cheUBH kuBulawayo kuti chimire pamberi pedare, kana kuti tribunal, vachipomerwa mhosva yekutyora mutemo wevashandi, yati nyaya iyi yave kuzonzwikwa svondo rinouya sezvo pane zvimwe zvanzi zvichiri kuda kuitwa. Dare remakurukota rakati rine hurongwa hwekuranga vakoti churu nezana nemakumi maviri nevasere vari kuti havana kwanise kushanda kwemazuva mashanu nekuti havana mari. Mukuru wechipatara cheUBH, Dr Narcisius Dzvanga, mutsamba yavakatumira vakoti vakamiswa basa musi wa 30 Gumiguru, vakati vakatyora mutemo we Labour (National Employment Code of Conduct) Regulations, Statutory Instrument 15 of 2006 nekuti vakange vaudzwa kuti vashande mazuva mashanu vakatsika madziro. Vakoti ava vakanzi vasauye kubasa sezvo vachigona kuvhiringidza zvapupu zvisina kudomwa. Magweta eZimbabwe Lawyers for Human Rights, VaJabulani Mhlanga naMuzvare Prisca Dube, ndivo vari kumirira vakoti ava. Hatina kukwanisa kubata munyori mubazi rezvehutano, Air Commodore Jasper Chimedza, vanzi vange vari mumusangano asi vakaudza dare reparamende svondo rino kuti bazi ravo riri kupihwa mari yebhajeti shoma zvave kuri kanganisa kuita mabasa. Asi mutungamiri weZimbabwe Nurses Association, VaEnoch Dongo, vanoti hurumende iri kumbunyikidza kodzero dzevashandi. No media source currently available   	https://www.voashona.com/a/hurumende-yokundikana-kugara-dare-kutonga-vakoti-vayakamisa-basa/5649634.html
business	ZCTU Yoita Hurukuro naVaMnagagwa Apo Mitengo Yoita Chamurambamhuru	Zvinhu munyika zvaramba zvakaita manyama amire nerongo munyaya dzezvehupfumi zvopa kuti vanoongorora nyaya dzezvehupfumi nezvematongerwo enyika vati hurumende yave kungopumha vanoipikisa huroyi ichishandisa mapepanhau akaita seHerald kurova bembera. Asi mutugamiri weZCTU, VaPeter Mutasa, vanoti mushandi ave kudya nhoko dzezvironda. VaMutasa vanoti sesangano revashandi vachasangana neChitatu nemutungamiri wenyika, VaEmmerson Mnangagwa, vachivaudzawo nhuna dzevashandi. Vanoti gurukota rezvevashandi, Doctor Sekai Nzenza, ndivo vakaronga musangano uyu mushure mekunge ZCTU yakumbira musangano wakadai. Studio7 haina kukwanisa kubata Doctor Nzenza kana mutauriri waVaMnagagwa, VaGeorge Charamba, sezvo nharembozha dzavo dzange dzisiri kudairwa. Bepanhau reHerald riri kuti vemabhizimisi ndevamwe vanofanira kuongororwa kana vakwidza mitengo sezvo vari kuda kuti vanhu vapandukire hurumende vachitsigina neAmerica nebato rinopikisa reMDC. Izvi zvinotevera kukwira kwemitengo yezvinhu muzvitoro. Zvinhu zvawedzerwa mitengo zvinosanganisira hupfu, chingwa, mupunga, Mazowe nezvimwe. Marita maviri eMazowe awedzerwa kusvika pamadhora emaRTGS makumi maviri nerimwe kana kuti 21 RTGS dollars kubva pamadhora gumi nematatu nemasendi makumi mashanu, 13,50 emaRTGS. Mutauriri weGrain Millers Association, VaGarikai Chaunza, vanoti vakwidza mitengo sezvo zvavanoshandisa kusanganisa mafuta ekufambisa dzimotokari zvawedzerwa mutengo. Asi VaChaunza vanoitiwo seGMAZ vanenge votumira vanhu kunoongorora kuti hapana vari kudhurisa zvinhu here. Asi mutauriri weMDC, VaJacob Mafume, vanoti hurumende yeZanu-PF yakundikana kugadzirisa zvinhu. Asi muzvinabhizimisi vari nhengo yeZanu-PF, VaGilbert Muponda, vanoti mitengo ichagadzikana asi zvinogona kutora makore maviri sezvakavimbiswa negurukota rezvemari Muzvinafundo Mthuli Ncube. Zvimwe zvitoro zvinoti zvave kutengesa nemadhora ekuAmerica chete zvinonzi nenyanzvi munyaya dzezvehupfumi Doctor Godfrey kanyenze vanotungamira sangano reLabour and Economic Reform Institute of Zimbabwe hazvishamise. Ko chii chingaitwe kuti zvinhu zvigadziriswe? Doctor Kanyenze vanoti munyika munoda kugadziriswa nyaya dzezvematongerwo enyika nekutaurirana. Nyanzvi munyaya dzezvehupfumi dzinoti nyaya yehouri nekutadza kutungamira ndiyo yakanganisa hupfumi hwenyika. Asi hurumende inoti iri kukanganiswa nezvirango zvakatemerwa vamwe vakuru muhurumende. No media source currently available    	https://www.voashona.com/a/zctu-yoita-hurukuro-navamnagagwa-apo-mitengo-yoita-chamurambamhuru/4945509.html
business	VaMnangagwa Vanoti Zvirango Zvokanganisa Zimbabwe Kugadzirisa Dambudziko reKushanduka kweMamiriro eKunze	Mutungamiri wenyika VaEmmerson Mnangagwa neChipiri vakataura pamberi pemusangano wekushanduka kwemamiriro ekunze kana kuti Climate Change kuGlasgow, Scotland vachiti Zimbabwe yakazvipira kuita zvose zvinodiwa kuti ideredze kusvibiswa kwemweya wekufema. Asi vakatiwo vari kumbokanganiswa nezvirango zvavanoti zvakatemerwa nyika. Vatiwo nyika dzakabudirira dzinofanira kubatsira dzevarombo dzisiri kukanganisa zvakanyanya mamiriro ekunze Vachitaurawo pagungano iri, mutungamiri wenyika yeAmerica VaJoe Biden vakakumbira ruregerero nedanho rainge ratorwa nevaive mutungamiri wenyika wavakakunda musarudzo VaDonald Trump rekumbobuda muchibvumirano cheParis Agreement chekukurudzira nyika kuti dzitore matanho ekuti mamiriro ekunze asanyanye kushanduka. VaBiden vatiwo nyika dzichiri kubudirira dzinoda mari inosvika zana remabhiriyoni kana kuti US$100 billion pagore mukuderedza nyaya dzekushanduka kwemamiriro ekunze. Vati America ichaparura hurongwa hwemabhiriyoni matatu kana kuti 3 billion pagore mukubatsira munyaya dzekugadzirisa mamiriro ekunze. Asi panyaya yezvirango veAmerica neEuropean Union vari kurambawo vakamira semusambangwena vachiti hurumende yaVaMnangagwa inofanira kuvandudza zvinhu munyaya dzezvematongerwo enyika. Hurumende yeZimbabwe yange ichitiwo VaMnangagwa vachasangana nemutungamiri wehurumende yeBritain VaBoris Johnson asi pane mashoko ari kubva kuhurumende yeBritain ekuti zvinenge zvakona n’anga sezvo vati vakabatikana havakwanise kutaura naVaMnangagwa. Mukuru musangano rinorwira kodzero dzevanhu kuchamhembe kweAfrica VaDewa Mavhinga vati Zimbabwe inoziva hayo zvinoda kuitwa zvakafana nekuremekedza kodzero dzevanhu. Musangano wekuScotland uri kukokerwa neUnited Nations uchapetewa musi wa 12 Mbudzi. No media source currently available 	https://www.voashona.com/a/vamnangagwa-vanoti-zvirango-zvokanganisa-zimbabwe-kugadzirisa-dambudziko-rekushanduka-kwemamiriro-ekunze/6296904.html
politics	Vaive Varwiri veHondo yeRusununguko Vapfumbamwe Vange Vari Muhusungwa Voregererwa	Gweta riri kumirira vaimbove varwiri vehondo yerusununguko vapfumbamwe vange vari muhusungwa, VaPaidamoyo Saurombe, vanoti vsungwa ava vazoregedzwa vahienda kudzimba dzavo nhasi mambakwedza kunyangwe hazvo vange vambonzi vachamiswa pamberi pedare. VaSaurombe vanoti zvinhu zvinokatyamadza kuti vaive varwiri verusununguko vanobatwa nekuseri kweruoko zvakadayi panguva ino yeCovid-19. VaSaurombe vaudza Studio7 kuti zvakanga zvichiitwa nevanhu ava zvakange zviri pamutemo sezvo vakange vachida kunyatsonzwa zvizere pamusoro pemari dzavanopihwa idzo vanoti dzishoma.    Studio7 haina kukwanisa kunzwa divi remapurisa panyaya iyi. No media source currently available   	https://www.voashona.com/a/zimbabwe-excombatants-africa-covid-19/6018725.html
politics	Zec Inoti Yakagadzirira Zvakakwana kuMashonaland West	Zimbabwe Election Commission, Zec, mudunhu reMashonaland West rinoti rakagadzirira zvakakwana kuita sarudzo. Mukuru weZec mudunhu reMashonaland West, VaAustin Ndlovu, vanoti vashandi vavo vakagadzirira sarudzo kudarika mamwe makore ose. VaNdlovu vanoti vashandi vavo vakaenda munzvimbo dzekuvhotera mazuva maviri apfuura uye nezuro vakaswera vachiona kuti zvinhu zvose zviri kushanda here. VaNdlovu vanoti kukosha kwesarudzo dzanhasi kwakaita kuti vaite zvose zvavanokwanisa kuti sarudzo dzive dzakachena. VaNdlovu vanoti dambudziko rekushaikwa kwedzimotokari dzekufambisa midziyo yekuvhotesa pamwe nemafuta ekufambisa dzimotokari rakagadziriswa. Mumwe mugari wemuChinhoyi, VaTemba Kureya, avo vaona vashandi veZec vatove panzvimbo dzekuvhotera vanoti rwendo rwuno Zec yaratidza kurongeka. VaKureya vanoti vanhu vamirira kuvhota uye anenge akundwa hapana chaanochema nacho. Musarudzo dzakare Zec yaitadza kuvhura dzimwe nzvimbo dzekuvhotera nenguva uye pane dzimwe nzvimbo painge pasina zvekuvhotesa zvakakwana. No media source currently available   	https://www.voashona.com/a/zimbabwe-elcetoral-commission-mashonaland-west-says-it-is-prepared-for-voting/4505450.html
politics	Amai Grace Mugabe Votuka Zvakare Amai Mujuru neMDC	Mudzimai wemutungamiri wenyika, Amai Grace Mygabe, vati vaimbova mutevedzeri wemutungamiri wenyika, Amai Joice Mujuru, havazofa vakavigwa pamarinda anovigwa magamba enyika nepamusana pekuti vakapandukira mutungamiri wenyika,Va Robert Mugabe. Vachitaura neChitatu nevatsigiri vebato ravo paChimhanda Secondary School ku Rushinga mudunhu reMashonaland Central, munyori muboka remadzimai reZanu PF reWomen’s League, Amai Grace Mugabe, vashora Amai Mujuru nekuda chigaro chaVa Mugabe vachiti Amai Mujuru havazofi vakavigwa pa Heroes Acre nokuti vakazvidza mutungamiri wenyika. No media source currently available Amai Mugabe vati kunze kunotonhora kana munhu achinge asiri mu Zanu PF. Studio 7 haina kukwanisa kutaura naAmai Mujuru kuti tinzwe divi ravo panyaya iyi. Amai Mugabe vaenderera mberi vachiti mapato anopikisa haafanirwe kubvumidzwa kupinda mudunhu reMashonaland Central vachiti dunhu iri ndere Zanu PF. Amai Mugabe varambawo mashoko ari kubuda mumapepanhau ekuti ndivo vari kutungamira chipoka chemuZanu PF chiri kudaidzwa kuti G40 kana kuti Generation 40 icho chinonzi chakateya kutora masimba kubva kuna Va Mugabe kana vachinge vabva pachigaro. Zvinonzi muZanu PF mune kusawirirana zvakanyanya panyaya yekuti achatora matomhu kubva kuna Va Mugabe ndiyani. Mudzimai wemutungamiri wenyika atorawo zvakare mukana uyu kutsoropodza vaimbova mutungamiri weBritain, Va Tony Blair, pamwe naVa George Bush vaimbova mutungamiri weAmerica vachiti vaviri ava vanofanirwa kutongwa kudare re International Criminal Court. Va Mugabe vanowanzotukawo America ne Britain pese pavanowana mukana wekutaura paruzhinji sezvaitwa nemudzimai wavo nhasi. Kunyange hazvo mhuri yaVa Mugabe ine mapurazi akawanda, mazhinji acho ari pasi pekambani inonzi Gushungo Holdings, Amai Mugabe vashora vakuru vakuru muhurumende vakatora mapurazi akawanda avasiri kushandisa nemhazvo. Zvichakadai, Amai Mugabe vatorawo mukana uyu kutuka vatori venhau vachiti vanonyora manyepo. Mumwe mutori wenhau ane mukurumbira munyika uye vari mupepeti webepanhau re The Observer, Va Barnabas Thondlana, varatidza kusafara nemashoko aAmai Mugabe aya vachiti vatori venhau vanofanirwa kusiiwa vachiita basa ravo vakasununguk Amai Mugabe vasiya vagovera matarakita, mbatya, shangu, ma computer pamwe nechikafu kuvagari veku Mashonaland Central vachiti havana basa nekuti vemapato anopikisa anoti chii panyaya dzekutenga mavhoti vachiti yatokwana nguva yekuti bato ravo ritsvage rutsigiro pamberi pesarudzo dzemuna 2018. Amai Mugabe vakatarisirwa kuita misangano nevatsigiri vavo mumatunhu ose enyika kwavanoti vachafamba vachigovera zvinhu vachiti zvavari kuita kuzadzikisa zviri muchirongwa chekuvandudza hupfumi hwenyika che Zimbabwe Agenda for Sustainable Socio Economic Transformation kana kuti Zimasset.	https://www.voashona.com/a/grace-mugabe-rushinga-zanu-pf-mujuru-mashonaland-central/3005985.html
politics	Hurumende Inoti Pane Vari Kuronga Kupidigura VaMnangagwa	Gurukota rinoona nezvemukati menyika VaCain Mathema vanoti mapurisa ave kugara akadzipakatira sezvo vachiti pane vari kuda kupidigura hurumende yemutungamiri wenyika VaEmmerson Mnangagwa kuburikidza nekuratidzira. Vatiwo pane vemasangano ekunze vari kuda kushanda nevemasangano akazvimirira kuronga kuratidzira munyika. VaMathema vaudza vatori venhau muHarare nhasi kuti hurumende haisi kuzopeta maoko ichirega vanhu vachiratidzira vachitungamirwa nevemapato anopikisa nevemasangano akazvimirira oga. No media source currently available Gurukota iri raramba kuti hurumende ndiyo iri kupa kuti zvinhu zvisagadzikana munyika nenyaya yemitemo yayo yapa kuti hupfumi huende kumawere. Vati zvirango zvavanoti zvakatemerwa nyika ndizvo zvapa kuti zvinhu zviite manyama amire nerongo. Vati zvakakokerwa neMDC uye vakayambira bato iri kuti risaratidzire risina mvumo yehurumende. Asi nyika dzakatemera Zimbabwe zvirango dzinoti zvakatemerwa vamwe vakuru venyika vanotonga nedemo. Mutungamiri wesangano reZimbabwe Yadzokoa/Mayibuye IZimbabwe Doctor Victor Chimhutu vati zviri kuitwa nehurumende zvekutadza kugadzirisa hupfumi ndizvo zviri kupa kuti zvinhu zvisagadzikana munyika. No media source currently available 	https://www.voashona.com/a/hurumende-inoti-pane-vari-kuronga-kupidigura-vamnangagwa/4896142.html
health	Vanhu Votyira Hutano Hwavo Sezvo Kanzuru yeHarare Yoronga Kuvhara Mvura	Kanzuru yeHarare inoti ichatanga chirongwa chekumbomira kupa vagari mvura mamwe mazuva sezvo yave shoma mumadhamu. Dzimwe nzvimbo dzinonzi dzichatora mazuva mashanu dzisingawane mvura izvo zvoita kuti vagari uye vana chiremba vatyire kuti zvirwere zvinogona kupararira. Dambudziko iri riri kuwanikwa nemakanzuru eBulawayo neChitungwiza. Vanhu vakawanda vataura neStudio 7 vati nyaya yekushaya mvura kwemamwe mazuva imviro mviro yekutanga kwekupararira kwezvirwere zvakaita setyphoid. Vagari vemumusha wevazhinji weWarren Park vanoti vagara vachinetseka kuwana mvura uye vave kutokatyamadzwa kuti danho idzva rokuvhara mvura rinorevei. Muzvare Shandurai Zireva anoti madzimai nevanasikana ndivo vanoiswa parumananzombe zvakanyanya nekushomeka kwemvura. VaDonald Mavhudzi mumwe mugari wemuHarare vatiwo kanzura inofanirwa kutsvaka nzira dzekuzadzikisa kodzero yekuwanisa vanhu mvura yakachena iri mubumbiro remutemo. Amai Cecelia Mhondiwa vachema chemawo vakati sevanhukadzi kushaikwa kwemvura kuri kuvakonzeresa hurombo sezvo nguva zhinji vanenge votsvaka mvura pachinzvimbo chekubata mabasa emaoko. Vati kanzura inofanirwa kutsvaka nzira dzekuwanisa vanhu mvura. Hapana kuwiriran kuti chii chichaitwa mazuva anenge achishaikwa mvura. Vagari vanoti kanzuru inofanira kuunza motokari dzinotakura mvura kumisha yevanhu. Asi mutauriri weHarare City Council VaMichael Chideme vanoti vanhu vanofanira kuchereredza mvura. Vanotungamira sangano reCombined Harare Residents Association VaMfundo Mlilo vanoti hurumende nekanzuru vanofanira kutenda kuti mutoro wekuwanira vanhu mvura wavaremera kuti vape masangano ekunze mukana wekubatsira. Kumisha mizhinji inogara vanhu muHarare, zvibhorani zvishoma zviriko zvakaiswa nemasangano akazvimiririra asi nekuda kwekuwandirwa nekushandiswa zvakanyanya, zvibhorani izvi zvinofa nguva zhinji uye hakuna anogadzira. Muna 2009 vanhu vanodarika zviuru zvishanu vakashaya nekuda kwechirwere cheCholera. Vana vakawanda vanombofa nezvirwere zvemanyoka. Vana chiremba vakawanda vari kuchema chema kuti kuzvipatara zvakawanda hakuna mishonga nekudaro pakaita zvirwere zvinogona kupararira nekukurumidza. No media source currently available  	https://www.voashona.com/a/zimbabwe-matongerwo-enyika/3555040.html
politics	VaMnangagwa Vodzokera kuMusha neMugovera	Mutungamiriri wenyika, VaEmerson Mnangagwa, vapedza rwendo rwavo rwemazuva mashanu ku China vachiita misangano mumatunhu madiki ari ku Hangzhou uko kwaitirwa musangano we Zimbabwe- China Business Forum. Mutungamiriri wenyika, VaEmerson Mnangagwa, vapedza rwendo rwavo rwemazuva mashanu ku China vachiita misangano mumatunhu madiki ari ku Hangzhou uko kwaitirwa musangano we Zimbabwe- China Business Forum. Uyu musangano waitwa nevemabhizinesi nemakurukota ehurumende yeku China navana muzvinabhizinesi nemakurukota ehurumende vekuZimbabwe. VaMnangagwa, avo vari kutarisirwa kudzoka kusvika kumusha neMugovera, vanonzi vakanyorerana zvibvumirano zvinomwe nehurumende pamwe nemakambani ekuChina. Asi dzimwe nyanzvi dzinoti zvibvumirano izvi hazvina zvazvinoreva kana pasina chinobuda mazviri. Muongorori wezvebudiriro, uye vachidzidzisa pa Africa University, Doctor Iris Shiripinda vanoti kunyorana zvibvumirano chinhu chisinganetsi nekuti kuwirirana zvamunoda kuitirirana asi kuzochizadzisa rimwe basa rinoda kuti vanhu vacherechedze zvese zvavanenge vawirirana kuitirana sezviri muchisungo chavo Doctor Shiripinda vanoti ruzhinji rwenyika harwufaniri kungopemberera kutaurwa kwe zvibvumirano, asi kuti vaone kuti nekufamba kwenguva zvazogonekwa kuzadziswa ndezvipi. Vanoti rwendo rwaVaMnangagwa nderwekunovhima saka mhemberero inoda kuzouya kana vazoona zvabuda murwendo urwu. Vatiwo zvinoda kuti vatungamiriri venyika vatarise zvinogona kuitika kwete kutaura zvisingagoneki kune ve kuChina ava kuti zvibvumirano izvi zvisazoperere ku hope chete. No media source currently available 	https://www.voashona.com/a/kupenderwa-kwerwendo-rwavamnangagwa-rwemazuva-mashanu-kuchina-/4335996.html
health	Vashoma Vovhenekwa Chirwere cheGomarara Rinoita paZamu	Kunyange hazvo mwedzi waGumiguru uchizivikanwa nekucherechedza gomarara repazamu, sangano reCancer Association of Zimbabwe rinoti kunyange hazvo huwandu hwevanhu vakauya kuzoongororwa gomarara repazamu hwakawanda kudarika Gumiguru wegore rapera, veruzhinji havasati vonyanyotambira zvekuongororwa. Mumwe mugari wemuHarare, Muzvare Anna Zvarehwanashe, vanoti kunyange hazvo vakaongororwa vanoti nguva zhinji zvinonetsa kungoti munhu anoongororwa pasina paanonzwa panorwadza izvo zvinozoita kuti vanhu vaongororwe kana paita zviratidzo zvekuti pangangove negomarara remazamu. Muzvare Zvarehwanashe vatiwo kushomeka kwenzvimbo dzinoongorora gomarara munyika kunoitawo kuti veruzhinji vatadze kunoongororwa nguva nenguva zvirwere zvakadai segomarara repazamu. Kunyange hazvo gomarara repazamu richinyanyouraya vanhukadzi, vanhurume vanobatwawo negomarara iri. Mumwe murume, VaJoseph Murwira, vatiwo kunyange hazvo vachiziva kukosha kwekuongororwa gomarara rezamu, vati vanhurume vazhinji vanozvitora sezvinhu zvedambe. VaMurwira vatsigirawo pfungwa dzaMuzvare Zvarehwanashe kuti kushomeka kwenzvimbo dzinoongorora gomarara ndozvezvimwewo zvinoshaisa varume vazhinji shungu. Mumwe mugari wekumusha weMkoba muguta reGweru, Amai Musa Shumba, vanotiwo kunyange hazvo gomarara repazamu riri kuuraya vanhu vakawanda kunyanya vanhukadzi, vatiwo ruzivo rwechirwere ichi rwuchiri rwushoma. Amai Shumba vati shuviro yavo ndeyekuti dai gomarara remazamu rarapwa pachena. Vachitaura neStudio7 parunhare, mukuru weCancer Association of Zimbabwe, Amai Junior Mavu, vabvuma kuti kumamisha hakuna nzvimbo dzakawanda dzekuti vanhu vaongororwe gomarara repazamu asi vakakurudzira kuti vanhu vaende kuzvipatara zvinenge zviri pedyo navo. Vatiwo muzvirongwa zvavo vachange voita dzidziso kumamisha nezvenyaya yegomarara. Amai Mavu vati muHarare vanhu churu nemazana matanhatu vakaongororwa gomarara rezamu mumwedzi waGumiguru zvichienzaniswa nevanhu churu nemazana mashanu vakaongororwa nguva imwechete gore rapera Sangano reCancer Registry rinoti muna 2014 gomarara repazamu ranga riri gomarara rechitatu mumagomarara akanyanyobata vanhu huye zvikamu zvinomwe kubva muzana zvakabatwa negomarara iri mugore rimwero. No media source currently available 	https://www.voashona.com/a/zimbabwe-cancer-association-concerned-awareness-examinations/4102880.html
politics	Vamwe Vanoti VaChamisa Vachakunda Musarudzo yeMutungamiri Muna 2023	Vakawanda vanoshanda vari muBotswana vanoti vanoshuvira kuti MDC inotungamirwa naVaNelson Chamisa ikunde musarudzo dzichaitwa munyika sezvo hurumende iripo pari zvino, iri kutadza kugadzirisa matambudziko akatarisana nenyika. Nyanzvi dzinoongorora mafambiro anoita nyaya dzematongerwo enyika dzinoti VaChamisa vane mukana mukuru wekukunda mutungamiri wenyika, VaEmmerson Mnangagwa, musarudzo yemutungamiri wenyika ichaitwa muna 2023. Nyanzvi idzi dzinoti VaChamisa vari kuratidza kuti vachiri vechidiki, uye vakawanda vanotarisira kwavari kuti vagadzirise zviri kunetsa munyika, izvo zviri kutadza kuitwa naVaMnangagwa. Imwe nyanzvi mune zvematengerwo enyika, uye vari mudzidzisi wemutemo paGaborone University College of Law and Professional Studies, VaCharles Kungwengwe, vanoti VaMnangagwa vava hari yofanzira kufa kana vachienzwaniswa naVaChamisa. Izvi zvinotsigirwa naVaNicholas Mutambanengwe, avo vanodzidzisa zvematongerwo enyika paUniversity of Botswana. VaMutambanengwe vanoti mamiriro ezveupfumi ndivo achaita kuti Zanu PF ibviswe pachigaro. Chimwewo chizvarwa cheZimbabwe chiri kuita zvidzidzo paBotswana Open University, VaSolomon Gurajena, vanoti kushandira pamwe kwaVaChamisa, nevatevedzeri vavo vakasarudzwa pakongiresi yebato ravo, VaTendai Biti, Amai Lynette Karenyi KorenaVaWelshman Ncube, kuchapa MDC chiremerera. Imwe nyanzwi mune zvematongerwo enyika, VaPhineus Murombedzi, vanoti mamiriro ehupfumi munyika ari kusiya VaMnangagwa vari panyanga dzamushore. Mumwe muongorori wezvematengerwo enyika, VaTerrence Sangara, vayambira VaChamisa kuti vatsvage rubatsiro kubva kumasangano akafanana neSADC, African Union, pamwe neUnited Nations mukuona kuti mitemo inobata sarudzo yavandudzwa. Asi kune vamwe vanoti Zanu PF inogona kukunda musarudzo dzichaitwa munyika sezvo pachine nguva yekugadzirisa zviri kunetsa munyaya dzehupfumi. Mumwe wevanhu vane pfungwa dzakadai, VaNdabezile Ncube, vanoti VaMnangagwa vakagadzirisa zviri kunetsa munyika, veruzhinji vachavavhotera zvakare. Pachaitwa sarudzo muna 2023, VaMnangagwa vanenge vave nemakore makumi masere nerimwe, ukuwo VaChamisa vaine makore makumi mana nemashanu. Izvi zvinonzi nevakawanda zvinopa mukana kuna VaChamisa sezvo nyika dzakawanda dziri kuvhota dzichisarudza vatungamiri vachiri kukura, kwete vakwegura. Asi kupindira kwemauto munyaya dzematongerwo enyika, sezvaakaita pana vaimbove mutungamiri wenyika, VaRobert Mugabe, muna Mbudzi 2017, kunopawo vakawanda pfungwa yekuti kunyange mapato anopikisa akakunda musarudzo, havaoni Zanu PF ichitambira kukundwa sezvo iine rutsigiro rwemauko. Asi vakawanda vari munyika nekunze kwenyika vanoti vamirira kusvika kwa2023 kuti vaone kuti ndeupi mukono ucharigwa pakati paVaMnangagwa naVaChamisa. No media source currently available 	https://www.voashona.com/a/some-think-opposition-leader-chamisa-will-win-2023-presidential-elections/4941858.html
business	Hurumende Yoronga Kuunza Mari Itsva	Bazi rezvemari rinoti richawedzera mari pamwe chete nekuunza mari ine huremu hwakakura munyika senzira yekugadzirisa dambudziko remari munyika. Vachitaura pamusangano wavaita nevatori venhau muHarare nhasi, munyori mubazi iri, VaGeorge Guvamatanga, vati zvanga zvisingagoni kuti vatange nekuunza mari ine huremu hwakakura izvo zvakaita kuti vatange nemari yemadhora maviri neyemadhora mashona. VaGuvamatanga vatiwo bazi ravo rinoziva kuti mari iri munyika ishoma, uye hurumende ichagadzirisa dambudziko iri. Vachibvunzwa kuti vachatora matanho api kupedza dambudziko rekutengeswa kwemari pamukoto, mutevedzeri wegurukota rezvemari, VaClemence Chiduwa, vati vanhu vanotenga zvinhu kunze kwenyika vachabvunzwa kuti mari iyi vakaiwana sei. Imwe nyanzvi munyaya yezvehupfumi vachishanda nesangano reLabor and Economic Development Research Institute of Zimbabwe, VaNyasha Muchichwa, vati hurumende inogona kukunda nyaya yekutengeswa kwemari pamukota kana chete ikaisa mari inokwana munyika kusanganisira mari yekunze. VaMuchichwa vatiwo nyaya yekusunga vanotengesa mari mumugwagwa haigadzirisi dambudziko iri sezvo vanozviita vachingoregera kwemazuva mashoma asi vachizosimidzira mabasa aya zvakare. Bazi rezvemari rabvumawo kuti mari yakaiswa kubazi rezveutano haikwani zvichienzaniswa nematambudziko aripo panyaya yehutano asiwo vakati vacharamba vachigadzirisa. Gurukota rezvemari, VaMthuli Ncube, vaudzawo vatori venhau pamusangano uyu kuti vari kufadzwa nematanho avakatora panyaya dzekuvandudza hupfumi hwenyika uye zvinhu zviri kufamba negwara. Asi vaimbove gurukota rezvemari muhurumende yemubatanidzwa, uye vari mumwe wevatevedzeri vatatu veMDC, VaTendai Biti, vanoti dambudziko remari riri kunetsa munyika sezvo bhanga guru renyika, re Reserve Bank of Zimbabwe, riri kuita mamwe mabasa arinofanirwa kunge risingaite, izvo zviri kupa kuti nyika irasikirwe nemari yakawanda. VaBiti, avo vanove zvakare sachigaro wekomiti yeparamende inoona nezvemari, vanoti bazi rezvemari,pamwe nebhanga guru renyika, zvinofanirwa kushanda zvichitevedza mitemo, uye nenzira dzinoita kuti mari dzenyika dzisanganyangarika sezvakaita mari dzakakwereteswa vamwe vakuru vakuru munyika nebhanga guru renyika. Asi bazi rezvemari iri rinoti veruzhinji vanofanira kuziva kuti panga pave nemakore akawanda zvakanyanya mari yenyika isingashandiswi mukuvaka nyika, nekudaro kugadzirisa zvinonetsa kuchatora nguva. No media source currently available 	https://www.voashona.com/a/government-plans-to-introduce-new-notes/5177612.html
health	Nyika Dzakapoteredza Zimbabwe Dzotora Matanho paCoronavirus	Nyika dzakakomberedza Zimbabwe mudunhu dziri kutora matanho ekudzivirira kupararira kwechirwere cheCOVID-19 kana kuti Coronavirus izvo zvoita kuti zvizvarwa zveZimbabwe zvisare zvomerwe pakupinda munyika idzi. Nyika dzakapoteredza Zimbabwe dzinoti Botswana, Zambia, Mozambique neSouth Africa dziri kutora matanho ekudzivirira kupinda kwe Coronavirus munyika idzi kubudikidza nekutora matanho akasimba panzvimbo dzinopinda nevanhu vachibva kune imwe nyika. Botswana yakazivisa kuti yavhara miganhu yayo nemusi weChipiri ukuwo South Africa iri mubushi rekukurudzira kuti vagari vemunyika iyi vasabude mudzimba kutanga neChina, Kurume 26, kwemasvondo matatu. Zambia, Namibia neMozambique dziri kuitawo mushandirapamwe nedzimwe nyika dziri mudungu reSADC mukuvhara zvikoro uye kurambidza kuungana kwevanhu vazhinji senzira dzekudzivirira kupararira kwechirwere icho chakatanga mudhorobha reWuhan KuChina muna Zvita gore rapera. Asi matanho ari kutorwa nenyika dzakakomberedza Zimbabwe ari kuita kuti zvizvarwa zveZimbabwe zviomerwe kupinda munyika idzi. Sachigaro wesangano reVendors Initiative and Economic Transformation, VaSamuel Wadzai, vaudza Studio7 kuti kuvharwa kwemabhodha kuchaita kuti vanhu vadye nhoko dzezvironda sezvo ruzhinji rwuchirarama nekutenga midziyo kuvavakidzani veZimbabwe kuti vatengese munyika. VaWadzai vanoti hurumende yakafanira kuona kuti ingabatsire sei hungwandangwanda hwevanhu vanorarama nekutenga nekutengesa sezvo kutengesa ndiko kuri kuwanisa ruzhinji cheuviri. Chimwewo chizvarwa cheZimbabwe icho chinotyaira bhazi rinofamba pakati pedhorobha reFrancistown muBotswana neHarare, VaMicheal Muzondiwa, vanoti mamiriro ezvinhu aita kuti vapererwe nebasa. Asi Muzvare Peace Gwatidzo vanoti zvizvarwa zveZimbabwe zvinofanirwa kutevedzera yambiro dziri kupihwa nemapazi ezvehutano enyika dzakapoteredza Zimbabwe nokuti ndiyo nzira chete ingapedze kupararora kweCoronavirus. Hurumende yaVaEmmerson Mnangagwa yakavharawo mabhodha nemusi weMuvhuro mushure mekunge Zororo Makamba ashaika nokuda kwechirwere cheCoronavirus. Nyika iri mudambudziko guru rechirwere cheCoronavirus mudunhu reSADC iSouth Africa iyo ine vanhu mazana manomwe nevapfumbamwe vakabatwa nechirwere ichi. 	https://www.voashona.com/a/zimbabwe-neighbors-take-stiff-measures-to-contain-virus/5345368.html
politics	"Mapato Anopikisa Anocherechedza ""Unity Day"" Achiti Haadi Kuona Rusarura muZimbabwe"	Mapato ezvamatongerwo enyika gumi nematatu aungana neChipiri muHarare achikurudzira kuti zuva rekucherechedza runyararo pamwe nekubatana kwevanhu rinofanirwa kubatanidza zvizvarwa zvese zvemuZimbabwe, kwete kuita rusarura. Mapato ezvamatongerwo enyika gumi nematatu aungana neChipiri muHarare achikurudzira kuti zuva rekucherechedza runyararo pamwe nekubatana kwevanhu rinofanirwa kubatanidza zvizvarwa zvese zvemuZimbabwe, kwete kuita rusarura. Masangano aungana aya anoti kunyange hazvo zuva rekucherechedza runyararo munyika rakaumbwa pasi pemapato maviri eZanu PF ne PF Zapu, zuva iri rinofanirwa kuva zuva remunhu wese ari muZimbabwe. Masangano anopikisa hurumende aya ari kushandawo pamwe chete muchirongwa che National Electoral Reforms Agenda, Nera, icho chine chinangwa chekuona zvinhu zvose zvine chekuita nesarudzo zvichigadziriswa sarudzo dza 2018 dzisati dzaitwa. No media source currently available Munyori mukuru kubato reMDC rinotungamirirwa naVaMorgan Tsvangirai, VaDouglas Mwonzora, vati kubatana munyika kunounza runyararo nekudaro kunofanirwa kuva nezuva rerunyararo nekubatana renyika yese. Mutungamiri webato reAfrican Democratic Party, Muzvare Marcelina Chikasha, vati zvinonyadzisa zvikuru kuti kunzi pane zuva rezororo rekucherechedza runyararo nekubatana, izvo zviri pachena kuti munyika hamuna kubatana kwacho. Muzvare Chikasha vatora mukana uyu kushoropodzavatungamiriri vehurumende avo vavati ndivo vari kukonzeresa kusabatana kweveruzhinji munyika. MutungamiriweDemocratic Assembly for Restoration and Empowerment, VaGilbert Dzikiti, vati zuva ranhasi rapembererwa kuchivigwa nhengo yeZanu PF Senator Georgias Aguy kuHeroes Acre izvo zvavati zvinounza kunyunyuta kukuru kubva kumapato anopikisa . VaDzikiti vati nyaya yekuti vanhu vanotsigira bato reZanuPF ndivo chete vari kuvigwa kuHeroes Acre zvinoratidza kuti munyika hamuna kubatana zvachose. Mutungamiri weTransform Zimbabwe, VaJacob Ngarivhume, vatiwo kubatana kwemapato anopikisa achida kuti sarudzo dziitwe zvejekerere pasi peNera, zvinoratidza mushandira pamwe chete uri kuitwa nemapato anopikisa. Mugwaro raro rekucherechedza National Unity Day, sangano reNational Peace Trust riri kukurudzira kuti zvizvarwa zveZimbabwe zvirambe zvakabatana. Asi sangano iri ratiwo zvinosuwisa kuti runyararo nekubatana zviri kuramba zvichiderera muZimbabwe. Zuva reNational Unity Day rakatanga kuremekedzwa sezororo zviri pamutemo muna 1997, makore gumi mushure mekunge mutungamiri weZanu, VaRobert Mugabe, pamwe nemutungamiri weZapu, mushakabvu Joshua Nkomo, vanyorerana chibvumirano cherunyararo pamwe nekubatana kwemapato maviri aya achiumba bato rimwe chete reZanu PF.	https://www.voashona.com/a/zimbabwe-harare-tsvangirai/3113878.html
health	Voruzhinji Vokurudzirwa Kuti Vabayiwe Nhomba yeCovid-19	"Veruzhinji vari kukurudzirwa kuti vabaiwe nhomba yeCovid-19 uye kuti vasateerere zvinobuda pamadandemutande zvisingabvi kunyanzvi dzehutano pamusoro penhomba dze Covid-19 sezvo vanhu vakawanda vari kupedzisira vapinda muna taisireva. Imwe nyanzvi yezvehutano, Dr Brighton Chireka, vanoti veruzhinji vanofanirwa kusaungana kundufu panguva ino yedenda reCovid-19 uye vateerere zvinotaurwa nebazi rezvehutano pamusoro pehuwandu hwevanhu vanofanirwa kunge vari parufu. Dr Chireka vanoti panguva ino yeCovid-19, chakakosha kubaiwa nhomba yechirwere ichi nekutevedzera kurudziro yeWorld Health Organisation yekuti vanhu vapfeke mamasiki, vageze mawoko uye vagare vakataramukana kuitira kuti chirwere ichi chisapararire. ""Tinokurudzira zveruzhinji kuti vaende kunobayiwa nhomba yeCovid-19 kuitira kuti vawane kuzvidzivirira ivo nemhuri dzavo sezvo denda iri riri kuuraya vazhinji uye dzimwe dzimba dzave kuto vharwa sezvo vanhu vazhinji vemhuri imwe vari kushaika panguva imwe,""vadaro Dr Chireka. ""Tiri kuyambira vanenge vafirwa kuti vasaende nehuwandu kurufu sezvo kuri iko kuri kupararira zvakanyanya denda iri reCovid-19,"" vadaro Dr Chireka. Denda reCovid-19 rauraya vanhu zviuru zvina nemakumi mana nevanomwe, 4,047, uye kubata vanhu zviuru zana negumi nezvisere nemazana manomwe nemakumi mashanu nevana, 118,754 No media source currently available  "	https://www.voashona.com/a/zimbabwe-africa-covid-19-health/6001911.html
politics	Masangano eSADC neAfrican Union Anoyambirwa Pamusoro Pezvirikuitika muSouth Africa	Sangano remakanzuru emakereke echi Kristu munyika dziri kuchamhembe kwe Africa, reFellowship of Christian Councils in Southern Africa, kana kuti FOCCISA, rayambira masangano eSADC neAfrican Union kuti asaita zvekutamba nezvirikuitika muSouth Africa asi kuti ashande nesimba kudzivirira zviri kuitika izvi kuti zvisaramba zvichiitika. FOCCISA yati panofanirwa kuve negwara rekuti zvisarambe zvichiitika sezvo kasiri kekutanga vanhu vemu South Africa vachiita mhirizhonga vachiuraya vekunedzimwe nyika. FOCCISA isangano remakanzuru emakereke echiKristu emunyika dzese dziri kuchamhembe kweAfrica. Sangano iri ririkuti vanhu vemunyika dzakasiyana siyana vanoenda kwese kwavanoona kuti vangawana chekuita kuti variritire mhuri dzavo. Sachigaro weFOCCISA, Reverend Doctor Kenneth Mtata, vaudza Studio 7 kuti sangano ravo raudza SADC neAfrican Union kuti dzibatsire nyika dzinevanhu vazhinji vanobuda madziri vachienda kunotsvaka mararamiro kunedzimwe nyika, vachitizve nyika idzi dzinogona kuve nedambudziko rekusagadzikana mune zvematongerwo enyika kana munyaya dzezvehupfumi hwenyika naizvozvo dzinofanirwa kubatsirwa kuti zvinhu zviite zvakanaka mukati madzo. No media source currently available 	https://www.voashona.com/a/zimbabwe-southern-africa-councils-of-churches-warn-sadc-and-african-union-on-south-africa/5070896.html
business	Mitengo yeZvinhu Yotarisirwa Kukwira Zvichitevera Kukwira kweMitengo yeMafuta	Nyanzvi munyaya dzezvehupfumi dziri kuyambira kuti kukwidzwa kwemafuta ekufambisa dzimotokari neZimbabwe Energy and Regulatory Authority kana kuti ZERA kuchapa kuti mitengo yezvinhu ikwire zvakanyanya. Mukuru weZERA, VaEddington Mazambani ,vaudza Studio 7 kuti kukwira kwemitengo yekuunza mafuta aya munyika ndiko kuri kupawo kuti vawedzera mutengo. ZERA inoti kunyangwe yatara mitengo, vanotengesa mumagaraji havafanire kudhurisa mafuta ekufambisa dzimotokari aya zvakanyanya. GlobalPetrolProces.com iyo inoongorora mitengo yemafuta ekufambisa dzimotokari pasi rose inoti muAfrica, Zimbabwe iri pachidanho chechipiri kubva kuSenegal pakudhura kwemafuta ekufambisa dzimotokari. Nyanzvi munyaya dzezvehupfumi, VaVictor Bhoroma, vanoti nyaya yekukwira kwemafuta aya chave chigariro musoro wetsuro kushaya nyanga. VaBhoroma vanoti izvi zvinoshamisa zvikuru nekuti Zimbabwe inosanganisa mafuta ainotenga kunze neanogadzirwa nenzimbe dzinorimwa kuChisumbanje. Munyori mukuru wesangano reZimbabwe Congress of Trade Unions, VaJaphet Moyo, vanoti kukwira kwemafuta ekufambisa dzimotokari kunopawo kuti mitengo yezvinhu zvakawanda iwedzerwe asi vashandi vasiri kuwedzerwa mari. Nyanzvi munyaya dzezvemabhanga VaGilbert Muponda vanoti panofanira kudzamiswa pfungwa pasati pakwidzwa mutengo wemafuta ekufambisa dzimotokari nekuti zvinokonzera kusagadzikana kwehupfumi. VaMuponda vatiwo havo haisi Zimbabwe chete iri kukwidza mitengo nekuti South Africa iri kutarisirwa kuita zvimwe chetezvo munguva pfupi inotevera. Mutungamiri weEmployers Confederaition of Zimbabwe, Doctor Israel Murefu, vati kukwira kwemitengo kuchakonzera kukwira kwemitengo yezvinhu kana kuti inflation vachiti sevemabhizimisi vari kunetsekana nekusagadzikana kwemutengo wemafuta ekufambisa dzimotokari. No media source currently available 	https://www.voashona.com/a/mitengo-yezvinhu-yotarisirwa-kukwira-zvakanyanya-mushure-mekuwedzerwa-kemafuta-ekufambisa-motokari/5842984.html
politics	Vanhu Vozeya Zvinoreva Kuzorodzwa kwaVaChiwengwa	Mutungamiri wenyika, VaEmmerson Mngangagwa, vachinja neMuvhuro chimiro chevari muchiuto nemuchipurisa zvaita kuti vanga vari mukuru wemauto, VaConstantino Chiwenga, vazorodzwe vakamirira kupihwa rimwe basa. Mashoko aburitswa nemunyori muhofisi yemutungamiri wenyika pamwe nedare remakurukota ehurumende, VaMisheck Sibanda, anoti VaMnangagwa vazorodza VaChiwenga basa vakamirira kupihwa rimwe basa. Liutenant General Phillip Valerio Sibanda ndivo vakwidziridzwa kutora chinzvimbo change chiina VaChiwenga. VaSibanda vatsiviwa naMajor General Edzai Chimonyo avo vakwidziridzwa kuitwa Lieutenant General. Air Marshal Perrance Shiri, avo vanga vari mukuru wemauto, vakwidziridzwa kuita Air Chief Marshal vasati vazorodzwa zvichitevera kudomwa kwavakaitwawo kuve gurukota rinoona nezvekurima. VaSibusiso Moyo, avo vakagadzwa kuve gurukota rinoona nezvinoitika kunze kwenyika, vakwidzirirdzawo kuita Lieutenant General vasati vazorodzwa uye VaEngelbert Rugeje, avo vakaitwa murongi wemisangano muZanu PF, vakwidziridzwawo kuitwa Lieutenant General vasati vazorodzwa zvakare. VaMnangagwa vakwidziridzawo vanga vari mutevedzeri wemukuru-mukuru wemapurisa, VaGodwin Matanga, ndivo vadomwa naVaMnangagwa kuti vafanobata matomhu emukuru-mukuru wemapurisa apo VaAugustine Chihuri vari pazororo vakamirira kuenda pamudyandigere pakupera kwemwedzi uno. Zvichakadai, nyanzvi munyaya dzezvematongerwo enyika, VaVivid Gwede vaudza Studio 7 parunharare noti zvave pachena kuti VaChiwenga ndivo vachaitwa mumwe wevatevedzeri vemutungamiri wenyika asi vati zvaitwa izvi zvinoratidza kuti VaMnangagwa vanoda kuve nevanhu vatsva muchiuto nekune rumwe rutivi vachizvikomberedza nevanga vari muchiuto muhurumende yavo. VaChiwenga ndivo vakatungamira masoja kuti amanikidze vaimbova mutungamiri wenyika, VaRobert Mugabe, kuti vasiye basa zvakazoita kuti VaMnangagwa, avo vakange vadzingwa semutedzeri wemutungamiri wenyika, vazotora matomhu kubva kuna VaMugabe. Zvichakadai, VaValerio Sibanda vazivisa kuti masoja apedza chirongwa cheOperation Restore Legacy icho chakaita kuti VaMugabe vasiye basa. Asi veruzhinji vatataura navo mumigwagwa vakaita saVaTimothy Kambarami vati havasi kufara kuti masoja ave kubva mumigwagwa vachiti vanotyira kushungurudzwa nemapurisa. Mumwe wevanotengesera mumigwagwa, Muzvare Chenesai Chakadya, vati vafara kuti masoja anzi abve mumigwagwa asi hazvina zvazvinobatsira kwavari sezvo vachiti huchangoramba huri hwekiti negozno pakati pevanotengesera mumigwagwa nemapurisa ekanzuru. Mutauriri wemapurisa, Amai Charity Charamba, vati vachazotaura pamusoro pezvichange zvichitwa nemapurisa mukati memazuva maviri ari kutevera zvichitevera danho ratorwa nemasoja rekupedza chirongwa cheOperation Restore Legacy icho chakatanga musi wa13 Mbudzi. No media source currently available 	https://www.voashona.com/a/zimbabwe-defence-force-promotes-senior-generals/4169063.html
politics	Nyanzvi Dzinoti Hapana Chinoshamisa Kunzwa VaMugabe Vachiremekedza VaMnangagwa	Nyanzvi munyaya dzezvematongewrwo enyika dzinoti kucherechedzwa kwakaitwa mutungamiri wenyik, VaEmmerson Mnangagwa, semunhu akasarudzwa zviri pachena kwakitwa nevaimbova mutungamiri wenyika VaRobert Mugabe nemudzimai wavo, Amai Grace Mugabe, hachisi chinhu chinonyanyoshamisa zvikuru sezvo VaMugabe naVaMngangagwa vari vanhu vainzwanana kwenguva yakareba. Vachitaura parufu rwaamai vemudzimai wavo nezuro, VaMugabe vakati vari kutambira kusarudzwa kwakaitwa VaMnangagwa semutungamiri wenyika musarudzo dzemusi wa30 Chikunguru idzo dzinonzi neMDC Alliance dzakabirirwa zvemahndo yepamusoro-soro. VaMugabe vakakurudzira kuti vemapto anopikisa vabvumidzwe kuita misangano yavo pasina anovavhiringidza. VaMugabe vakati yave nguva yekuti munhu wese achitsigira hurumende iripo parinzvino sezvo sarudzo dzakapfuura. Vachitaurawo parufu urwu, Amai Grace Mugabe vakatenda VaMnangagwa nekuvabhadharira ndege yakavatakura kubva kuSingapore kuuya kuHarare kuti vazochema amai vavo. Amai Mugabe vakatiwo vachanamatira VaMnangagwa nekune rumwe rutivi VaMugabe vachiti hutongi hwaVaMnangagwa hwakanatsurudzwa nekukunda kwavakaita musarudzo dzemusi wa30 Chikunguru zvichitevera kupinda panyanga kwavakaita mushure mekupindira kwakaita masoja munyaya dzezvematongerwo enyika gore rapera. Nyanzvi munyaya dzezvematongerwo enyika uye vari mutugamiri wesangano revadzidizisi vekumaruwa reAlamgamted Rural Teachers Union of Zimbabwe, VaObert Masaraure, vati hapana chinovakatyamdza nemashoko aVaMugabe nemudzimai wavo sezvo VaMugabe vagara vari bhandi nebhurugwa kunyange hazvo vakazonyandurana pakapindira masoja mune zvematongerwo enyika gore rapera zvakazoita kuti VaMugabe vasiye basa. Imwe nyanzvi munyaya dzezvematongerwo enyika uye vachishanda vakazvimirira, VaConrad Gweru, vaudza Studio 7 kuti mashoko aAmai Mugabe anoratidzawo kufara nezvakaitwa naVaMnangagwa zvekuvatsvagira ndege. Imwe nyanzvi munyaya dzezvematongerwo enyika uye vachishanda vakazvimirira zvakare, VaVivid Gwede, vanoti kutsigira kwakaitwa zvakabuda musarudzo naVaMugabe kunoratidza kuti VaMugabe munhu ari kutsvaga kuchengetedzwa naVaMnangagwa. VaGwede vatiwo VaMugabe haasi zvakare munhu angateerererwa panyaya dzesarudzo sezvo sarudzo dzose dzavakaita dzaive sarudzo dzisiri pachena. Mutungamiri weMDC Alliance, VaNelson Chamisa, vari kuramba kutambira zvakabuda musarudzo dzemusi wa30 Chikunguru vachiti dzakabirirwa zvemhando yepamusorosoro. VaChamisa vanoti bato ravo riri mubishi kubvunza vatsigiri varo kuti votora gwara ripi sebato zvichitevera kusafamba zvakanaka kwavanoti kwakaita sarudzo idzi. No media source currently available  	https://www.voashona.com/a/zimbabwe-people-not-surprised-by-robert-mugabes-endorsement-of-emmerson-mnangagwa/4561976.html
health	VaMnangagwa Vowedzera neMavhiki Maviri Mazuva eKuti Vanhu Vagare Mudzimba Kurwisa Coronavirus	Mutungamiri wenyika VaEmmerson Mnangagwa nezuro vakazivisa kuti vainge vawedzera nemamwe mavhiki maviri mazuva ekuti vanhu vagare mudzimba kusvika musi wa 3 Chivabvu. Izvi zvinotevera kusvika kumagumo kwemavhiki matatu avainge vambotara kuti vanhu vagare mudzimba ayo ange achifanira kupera nhasi. Vachitaura kunyika kuState House, mumashoko apihwa Studio 7 mvumo yekushandisa nebazi rezvekuburitswa kwemashoko, VaMnangagwa vakati zviri pachena kuti mumavhiki matatu avainge vambotara huwandu hwevanhu vari kubatwa nechirwere ichi hutori kuwedzera. Vakati Zimbabwe haisatiwo yazadzikisa zvose zvinoda kunzi zviitwe neWorld Health Organization kuti vanhu vanzi vabude mudzimba. Bazi rezvehutano razivisa kuti huwandu hwevanhu vabatwa nechirwere checoronavirus hwawedzera kusvika pamakumi maviri nemashanu mushure mekunge mumwe mudzimai abatwa nechirwere ichi kuManicaland. Mudzimai uyu ainge adzoka munyika kubva kuFrance. Asi pane vanhu vaviri vapona kusvika parizvino. Vanhu vatatu ndivo vafa nechirwere ichi. Asi vati vemakambani emigodhi vanofanira kutanga basa mushure mekunge vashandi vose vavhenekwa. Vatiwo vemakambani akakosha vanokwanisawo kuita basa. VaMnangagwa vati bazi rezvemagariro evanhu richabatsira vamwe vave kunonga svosve nemuromo parizvino nenyaya yenzara. Vanhu vakawanda vari kuudza Studio 7 kuti nzara yapfunya chisero mudzimba dzavo. Zvichakadaro, mashoko atumirwa kuStudio 7 neAfrican Union achibva kusangano rinoongorora nyaya dzezvirwere muAfrica reAfrica Centres for Disease Control Prevention anoti vanhu vafa nechirwere ichi muAfrica vave kudarika churu chimwe chete nemakumi masere Vabatwa nechirwere ichi vave kusvika zviuru makumi maviri nechimwe. Johns Hopkins University yemuAmerica iyo iri kuongorora nyaya dzechirwere checornavirus pasi rose inoti huwandu hwevanhu vari kubatwa nechirwere checoronavirus hwadarika mamiriyoni maviri nezviuru mazana mana. Vanhu vafa vave kudarika churu zana nemakumi matanhatu. America ndiyo ine vanhu vakawandisa vafa nechirwere ichi pasi rose vanodarika zviuru zvina 	https://www.voashona.com/a/vamnangawa-vowedzera-nemavhiki-maviri-mazuva-ekuti-vanhu-vagare-mudzimba-kurwisa-coronavirus/5378886.html
politics	VaChamisa Votambirwa Zvine Mutsindo kuGweru	Zviuru nezviru zvevanhu zvaungana munhandare yeMkoba muGweru nhasi pamusangano webato idzva richangoumbwa reCitiozens Coalition for Change kana kuti Tripple C rinotungamirwa naVaNelson Chamisa. VaChamisa vatambirwa nenziyo uye detembo. Vachitaura pamusangano uyu VaChamisa vashora zvikuru nyaya yemhirizhonga munyaya dzezvematongerwo enyika yakapa kuti vanofungidzirwa kuti vatsigiri veZanu-PF vauraye mumwe wevatsigiri wavo VaMboneni Ncube kuKwekwe svondo rapera. VaChamisa vavimbisawo kuti vachadzora dhora remuAmerica vakamirira kugadzirisa nyaya dzezvehupfumi. Izvi zvatsinhirwa nemumwe akafanobata chigaro chemutevedzeri webato iri VaTendai Biti avo vakambovawo gurukota rezvehupfumi. Panyaya yekutungamira VaChamisa vati vashakabvu vakawanda vaive vatungamiri vanosanganisira VaMorgan Tsvangirai veMDC, VaDumiso Dabengwa veZapu uye VaRobert Mugabe vakafa vavatambira kuti vave mutungamiri wenyika. Pamusangano vamwe vanhu vekuGweru varatidza kusafara nezviri kuitwa nezvimwe zvizvarwa zvekuChina munyika zvavanoti kuvhiringidza hupfumi hwenyika nekutyora kodzero dzevashandi. Asi muzinda weChina muZimbabwe unoti vemabhizimisi vakawanda vari kungozorwa mafuta enguve yavasina kudya vachiti vari kusimudzira nyika. Vamwe vataura pamusangano uyu mutevedzeri wemunyori mukuru musangano revashandi reZimbabwe Congress of Trade Unions VaKudakwashe Munengiwa avo vati vahsnadi vanoda kuti dhora remunyika ridzoswe. Mutungamiri wesangano revadzidzi reZimbabwe National Students Unions atiwo pamusangano uyu zvinhu hazvina kumira zvakanaka muzvikoro nenyaya yekuramwa basa kwevarairidzi. Asi vachitaura neStudio 7 panyaya yemhirizhonga, mukuru anoona nezvekuburitswa kwemashaoko mubato reZanu-PF VaTafadzwa Mugwadi vakati bato ravo harisi zvemangoromera. Sarudzo dzemaby-elections kutsiva nhengo dzepamende dzakadzingwa neMDC-T dzichinzi dzaitsigira VaChamisa uye vamwe vakadzingwa kuZanu-PF nevakafa. No media source currently available 	https://www.voashona.com/a/6472504.html
health	VanaChiremba Voramba Kurudziro yeHurumende Yekuti Vadzokere kuMabasa	Vanachiremba munyika varamba kutambira kurudziro yehurumende yekuti vadzokere kumabasa nhasi vakatiwo vave kuda kubuda musangano rinomirira vashandi vehurumende reHealth Apex Council. Vanachiremba ava vaungana muHarare vakaratidzira pachipatara cheParirenyatwa vachiti hazvibatsiri kuti hurumende ivatyisidzire kuti vadzokere kumabasa vasina mari. Mumwe chiremba anga achiratidzira Dr Learnmore Shoti vati kuda kuvatyisidzira kuti vadzokere kumabasa hakuna zvakunoshanda sezvo vari kunonga svosve nemuromo. Mumwe chiremba asina kuda kudomwa nezita atiwo sezvo hurumende iri kukwidzawo zvinhu zvakaita semafuta ekufambisa dzimotokari, magetsi nezvimwewo zvichienderana nehuremu hwedhora rekuAmerica (Interbank Exchange Rate), naivo vanodawo kuti mari dzavo dzemihoro dzienderane nerate inenge iripo pavanotambira. Vanachiremba varatidzira vakananga kumahofisi eHealth Services Board uko vanosiya tsamba yenyunyuto vachishora nyaya yekutyisidzirwa uye vachitiwo vari kuda kubuda zviri pamutemo kubva musangano reHealth Apex Council rinomirira vashandi vose vehurumende. Vakafanobata chigaro chemunyori musangano reZimbabwe Hospital Doctor’s Association, Doctor Tawanda Zvakada vati vanachiremba vaona zvakakodzera kubuda mumubatanidzwa wevashandi vari pasi pebazi rezvehutano sezvo risisamirire zvido zvavo. Vakafanobata chigaro chemutevedzeri wemutungamiriri wesangano ravanachiremba reZHDA, Doctor Masimba Dean Ndoro vati vari kuda kuti HSB itsvake imwe nzira yekuti vanzwe zvichemo zvavanachiremba kuitira kuti dambudziko ravo rigadziriswe. Vana chiremba vashoma shoma ndivo vanga varikubatsira pachipatara cheParirenyatwa izvo zvasiyawo varwere vari panyanga dzamushore. Amai Sandra Mushonga avo vane mwana ari muchipatara cheParirenyatwa vati mwana wavo haasi kuonekwa nanachiremba nguva dzese. Vati dai hurumende yagadzirisa zviri kudiwa navanachiremba kuitira kudzivirira kurasikirwa nehupenyu. Kunyangwe hazvo zvinhu zvisina kumira zvakanaka kuzvipatara, sachigaro weHealth Services Board, Dr Paulinus Sikhosana vaudza Studio 7 kuti vanachiremba vadzokere kumabasa. Dr Sikhosana vatiwo kuumba rimwe boka rekuti vawane kutaurirana nanachiremba zvinotora nguva. Health Apex Council ine masangano anosvika gumi nemaviri anomirira vashandi vakasiyasiyana vari mubazi rezvehutano kubvira kune vanoita zvekuchenesa muzvipatara. Vana chiremba vanoti kusangana kwevanhu vanoita mabasa akasiyana-siyana kuri kupa kuti vamwe vashandi vabvume mari dzinenge dzataurwa nehurumende chero dziri shoma shoma. Kuramwa mabasa kwavana chiremba uku kwakatanga musi wa3 Gunyana. No media source currently available  	https://www.voashona.com/a/vanachiremba-voramba-kurudziro-yehurumende-yekuti-vadzokere-kumabasa/5113850.html
business	Kunetsa kweMari Munyika Kwoita Kuti veMabhanga Vape Musvo weMasendi	Kuenderera mberi kwedambudziko rekushaikwa kwemari kumabhanga emunyika kunonzi kwave kupa kuti mamwe mabhanga ape vanenge vachitora mari dzavo kumabhanga mari dzinosvika zana remadhora pazuva dziri dzemusvo wemasendi gumi. Asi izvi zvinonzi hazvisi kuderedza kureba kwemitsetse kumabhanga, kunyange hazvo mabhanga ari kukwanisa kupa vanhu mari dzemusvo idzi. Nyanzvi mune zveupfumi, vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti chimwe chiri kuwedzera dambudziko remari munyika inyaya yekuti makadhi ekumabhanga haasi kukwanisa kushandiswa kumaruwa, uko vanhu vachiri kuda kushandisa mari chaiyo. Doctor Chitambara vanoti chikuru chiri kuita kuti dambudziko rirambe raita ndambirira sehosha yekurwere kushaya chivimbo munyaya dzezveupfumi hwenyika kuri kuitwa nevanhu. Doctor Chitambara vanoti vanokurudzira kuti dai hurumende yarasa ma bond note, yoshandisa mari yeRand yekuSouth Africa, zvimwe dambudziko remari raipera. No media source currently available 	https://www.voashona.com/a/zimbabwe-economy-cash-crisis-chitambara/4335585.html
health	Vanamukoti Vanosungwa Mushure Mekuedza Kuungana paChipatara cheHarare Hospital	Sangano rinomirira vanamukoti vanoshanda muzvipatara zvehurumende, reZimbabwe Nurses Association, ZINA, rinoti nhengo dzaro dzasungwa neMuvhuro mushure mekunge dzaedza kuungana pachipatara cheHarare Central Hospital apo dzanga dzichitarisira kuita musangano. Mutungamiri weZimbabwe Nurses Association, VaEnock Dongo vanoti vanamukoti ava vanga vachiedza kusangana kuti vazeye matambudziko ari kusangana navanamukoti anosanganisira mihoro, kuramwa mabasa kwavari kuita pamwe nekudzingwa kuri kuitwa vari kuramwa mabasa vari kugara mudzimba dzepachipatara cheParirenyatwa Group of Hospitals. VaDongo vanoti vanamukoti vasungwa ava vabva kuzvipatara zvinoti Parirenyatwa, Harare Central neChitungwiza, uye panguva yataenda pamhepo vanga vasati vanzwa kuti vari kupomerwa mhosva ipi, asi vanga vakachengetedzwa pakamba yemapurisa yeMbare. Sangano remagweta reZimbabwe Lawyers for Human Rights razivisa mugwaro raraburitsa kuti vanamukoti vasungwa vanosvika gumi nevatatu, uye vacharara muhusungwa vachitarisirwa kumira pamberi pedare neChipiri. Kusungwa kwavanamukoti ava kunouya panguva iyo vanamukoti muzvipatara zvehurumende zvekuBulawayo zvinoti Mpilo, United Bulawayo Hospitals neEngutsheni, varatidzirawo vachinyunyuta kuti hurumende haisati yavapindura zvichemo zvavo. Vanamukoti vari kuda kuti hurumende ivape mihoro yavo nemari yekuAmerica yavaitambira muna Gumiguru 2018. Studio yaedza kubata mutauriri wemapurisa, Assistant Commissioner Paul Nyathi, kuti tinzwe pamusoro penyaya iyi, asi vati vanga vari pane imwe nhare nekudaro vanga vasingakwanise kutaura nesu. No media source currently available 	https://www.voashona.com/a/zimbabwe-politics-nurses-arrested-enock-dongo/5491500.html
health	Kubaiwa kweNhomba Munyika Kuri Kuitwa Zvisina Mutsindo	Chirongwa chekubaya nhomba yekudzivirira Covid-19 kuvashandi vezvehutano mudunhu reMasvingo chapinda muzuva retatu, bazi rehutano richiti huwandu hwevanhu vari kubayiwa nhomba huri kuwedzera kunyange hazvo risina kupa huwandu hwacho. Mukuru webazi rehutano muMasvingo, Dr Amedus Shamu, vati kunyange hazvo chirongwa ichi chakatanga zvishoma nemusi weMuvhuro, vashandi vakazobaiwa nhomba iyi nezuro nanhasi vawedzera. Dr Shamu vaudza Studio 7 kuti musi wekutanga vashandi vazhinji vaisagutsikana nenhomba iyi asi mushure mekutsanangurirwa, vazhinji vave kubaiwa. Kunyange hazvo Dr Shamu vati hofisi yavo haisati yapuwa huwandu hwevashandi vose vabaiwa pari zvino sezvo vashandi vavo vakabuda vachipinda muzvipatara zvemumaruwa, vanotarisira kubaya vashandi chiuru gumi nechimwe mudunhu rose pamazuva gumi. Asi vamwe vashandi vataura neStudio7 vati vashandi vemubazi rezvehutano vakawanda vari kuramba kubaiwa nhomba iyi, iyo yakabva kuChina. Vashandi vepachipatara cheMasvingo General Hospital vari kubaya vanhu nhomba vange vari pachipatara cheMushagashe neSummetone nhasi. Chipatara ichi chiri kunze kwedhoroba reMasvingo uko kwabaiwa vanhu vashoma vasingapfuuri gumi. Mumwe mushandi aramba kudomwa nezita rake paMushagashi audza Studio 7 kuti haasati ave nechivimbo chekuti nhomba iyi yakanaka. Vashandi vabaiwa nhasi varamba kutaura neStudo 7 iyo yatumirwa mapurisa kuti ibve pavange vachibairwa nhomba. Mutauriri weCovid-19 Taskforce muMasvingo, VaRodgers Irimayi, vati havasati vave nehuwandu hwevanhu vabaiwa nhomba pamazuva matatu asi musi wekutanga chete vashandi vakabaiwa mudunhu rose vakasvika zana nemakumi matanhatu nevasere. Vanhu vakawanda munyika vari kutyira nhomba iyi, asi Dr Shamu vakurudzira kuti vanhu ava vabaiwe vachiti nhomba iyi yakanaka sezvo yakatendedza nebazi rezveutano pamwe neWorld Health Organisation. Dunhu reMasvingo rakapiwa nhoma yevanhu zviuru makumi maviri nezviviri(22 000) kunyange hazvo iyo iri kuda kubaya vashandi zviurugumi nemumwe(11 000) pachirongwa chekutanga chiri kuitwa mumazuva gumi. Nezuro vanhu vakange vabaiwa nhomba munyika yose vanosvika zviuri zvina nemakumi mana nemumwe chete, (4041) Nezuro vanhumakumi mana nevasere vakabatwa nechirwere cheCovid-19 munyika mose, vanomwe vakashaya. Nyika pari zvino yave nevanhu zviuru makumi matatu nezvishanu nemazana mapfumbamwe negumi vabatwa nechirwere ichi, (35 910), uye vapora vave zviuru makumi matatu nezviviri nemazana maviri ane makumi masere nevasere, (32 288). Vafa nechirwere ichi munyika yose vave chiuru chimwe nemazana mana nemakumi mana nevasere, (1448). No media source currently available  	https://www.voashona.com/a/zimbabwe-covid-vaccination-enters-3rd-day/5791446.html
politics	MDC Alliance Inonzi Haisati Yatambira Zvichemo zveBato reTransform Zimbabwe	Mubatanidzwa wemapato anopikisa, weMDC Alliance, unoti hausati waona zvichemo zveimwe nhengo yemubatanidzwa uyu, Transform Zimbabwe, iyo iri kunyunyuta kuti imwe nhengo yemubatanidzwa uyu, MDC-T, yave kutodoma nhengo dzebato rayo dzichakwikwidza mumatunhu anonzi akapihwa Transform Zimbabwe pasi pechirongwa chekushanda pamwe chemapato aya. Mutungamiri weTranform Zimbabwe, VaJacob Ngarivhume, vaudza vatori venhau kuti musangano wekongiresi yebato ravo wakaitwa mukupera kwesvondo, wakaratidza kusafara nenyaya yekuti MDC-T yekuti yave kutodoma vanhu vachaimirira musarudzo mumatunhu avo. Vati vakatokwidza chichemo ichi kuMDC Alliance. Asi vachitaura vakamirira mutungamiri webato ravo reMDC, VaWelshman Ncube avo vanove mutauriri weMDC Alliance, mutauriri weMDC, VaKurauone Chihwayi vati sekuziva kwavo vakuru-vakuru muAlliance havasati vawana chichemo cheTransform Zimbabwe ichi. Chimwewo chinonzi chisiri kufadza veTransform Zimbabwe ndechekuti pazvigaro zvese gumi nezvipfumbamwe zveNational Assembly zvakapihwa bato iri, hapana kana chimwe chiri mumatunhu ekuMatatabeleland ese ari matatu. Asi VaChihwayi vati mapato ese ari mumambatanidzwa weMDC Alliance akagara pasi asati abuda nechisungo icho vakazobvumirana vese. Mutauririri weMDC-T, Muzvare Tabitha Khumalo, vaudza Studio 7 kuti kunyange hazvo vasingataure vakamirira MDC Alliance, bato ravo rino remekedza mubatanidzwa uyu, uye riri kutevedza zvese zvakabvumiranwa pasi pawo. Vati nekuda kwaizvozvo bato ravo haringasarudze vanhu kuti vakwikwidze munzvimbo dzakapihwa mapato avanoshanda nawo. VaNgarivhume vanoti tariro yavo ndeyekuramba vari muMDC Alliance, uye vanotarisira kuti zvichemo zvavo zvigadziriswe mukati mesvondo rinotevera. Vanoongorora zvematongerwo enyika vakazvimirira, VaVivid Gwede, vanoti matambudziko akadai anowanikwa pamibatanidzwa yese uye anogadzirika. Mutauriri wemubatanidzwa wemasangano anoshanda akazvimirira, weCrisis in Zimbabwe Coalition, VaTabani Moyo, vaudza Studio 7 kuti zvakakosha kuti vatungamiriri muMDC Alliance vagadzirise zvichemo zvenhego dzavo. Pasi pemubatanidzwa weMDC Alliance, MDC-T, ndiyo ichange iine vamiriri vakawanda kudarika mapato ese, uye inotarisirwa kunge iine nhengo zana negumi neina. Mamwe mapato ari mumbatanidza uyu, anoti People’s Democratic Party, ZimPF, Zanu Ndonga neMulti Racial Christian Democrats. No media source currently available   	https://www.voashona.com/a/zimbabwe-politics-mdc-alliance-transform-zimbabwe/4319791.html
politics	VaSimon Khaya Moyo Vanoradzikwa kuMarinda eHeroes Acre	Gamba renyika, avo vaive mutauririri webato reZanu PF, VaSimon Khaya Moyo, vakaradzikwa neMuvhuro kumarinda eNational Heroes Acre, mutungamiriri wenyika, VaEmmerson Mnangagwa, vachivarumbidza semunhu aive akatendeka vachiti vashandi vehurumende pamwe neveruzhinji vanofanira kutevera hunhu hwamushakabvu. \n\nVachitaura pakuvigwa kwaVaMoyo, VaMnangagwa vati nyika yarasikirwa negamba nemunhu aifarira basa nenyika yake. Vati hunyanzvi hwaVaMoyo zvikuru sei munyaya dzekufambiswa kwemashoko hwakabatsira hurumende neZanu PF pakudyidzana nedzimwe nyika pamwe nekuti munyika muve nerunyararo. \n\n\nVatsanangura mushakabvu semunhu aive akazvininipisa, asina hutsinye uye aida kuti vanhu vabatane vachiti hunhu hwavo ndihwo hwakaita kuti vawane zvigaro zvepamusoro mubato pamwe nemuhurumende. \n\nVaMnangagwa vatiwo kunyange hazvo VaMoyo vaishanda pedyo nevatungamiriri kubvira kuhondo yerusununguko, vainge vasina hundyire kana huwori. Vaenderera mberi vachiti mabasa emushakabvu anofanira kukurudzira veruzhinji munyika nekunze kuti vashande nehurumende pakuvakanyika yavo. \nVaMnangagwa vatiwo zvakakosha kuti munyika mugare musina mhirizhonga, pave nerunyararo nekubatana sezvo nyika yatarisana nesarudzo muna 2022 na2023. \n\nZimbabwe ichaita sarudzo dzemaby-Elections gore rinouya kuzadzisa nzvimbo dzemakanzura nenhengo dzedare reparamende dzaakafa kana kudzingwa basa. \n\nVachitaurawo pakuradzikwa kwemukoma wavo, VaIsaac Moyo,vati mushakabvu aive mutungamiriri akanaka mumhuri pamwe nemuhurumende uye semhuri vachaumba sangano kana kuti Trust yekuti vaite zvirongwa zvebudiriro nezvimwe zvaidiwa nemukoma\n\nVaMoyo vakazvarwa musi wa1 Gumiguru muna 1945 vakashaya musi wa14 mwedzi uno kuchipatara cheMater Dei kuBulawayo mushure mekurwara kwenguva yakareba nechirwere chegomarara. \n\nMhuri yavo yatenda hurumende nekuvarapisa kuzvipatara zvepamusoro kuSouth Africa, India nemuno. VaMoyo vakambova sachigaro webato reZanu-PF uye vakava gurukota rezvekuburitswa kwemashoko, rezvemhando dzemoto pamwe nerezvemigodhi nezvakatipoteredza. \n\nVaMoyo vakambomirirawo Zimbabwe kuSouth Africa. \nZvichakadai VaMnagangwa, vakurudzirawo veruzhinji kubaiwa nhomba yekudzivirira hutachiwani hweCovid-19, vachiti nyika ine nhomba dzekubaya vese vanoda kubaiwa. \n\nMukuru musanganio rinoona nezvekodzero dzevanhu munyaya dzezvehutano ReCommunity Working Group on Health VaItai Rusike vati zvakakosha vanhu vaterere kuridziro yekubayiwa nhomba. \n\nHurumende ine hurongwa kwekubaya vanhu kwekubaya nhomba vanhu mamiriyoni gumi kana zvikamu makumi matanhatu zvevanhu vese kuti idzivirire kupararira kweCovid-19 munyika.	https://www.voashona.com/a/vasimon-khaya-moyo-voradzikwa-kumarinda-eheroes-acre-/6323385.html
business	VaChivhayo Vooneswa Ndondo neNyaya yeHuori muDare reParamende	Muzvinabhizimisi, Wicknell Chivhayo, nemusi weMuvhuro vakabvuma mudare reparamende kuti vakashandisa vezvematongerwo enyika pamwe nevakuru vakuru vehurumende kuti kambani yavo yeIntratrek iwanane basa rekuumba gwenya remagetsi ezuva reGwanda Solar Project kunyange hazvo vange vasingakodzeri. Vachipa humbowo kukomiti yeparamende inoona nezvemighodhi nezvemhando dzemoto kuti kambani yavo yeIntratrek yakawana sei basa rekuvaka gwenya remagetsi reGwanda Solar Project, VaChivhayo vabvuma kuti pakutanga kambani yavo yakatadza kuwana basa iri uye rakapihwa kune imwe kambani yekuChina. Vati izvi zvaitika, vakaenda kune vaiva gurukota rezvemando dzemoto, VaDzikamai Mavhaire, vakandotsutsumwa kuti sei vainge vashaya basa iri ivo vari ivo vainge vauuya nepfungwa yekuvaka gwenya iyi. Vatiwo vakanyorera kumunyori wedare remakurukota, Chief Secretary to the President and Cabinet pamwe nasachigaro weState Procurement Board vachichema chema nenyaya yavo yekushaya basa iri. Vati izvi zvakazoita kuti veState Procurement board vape kambani yavo pamwe nedzimwe mbiri basa rekuvaka magwenya emagatsi kunzvimbo nhatu munyika uye ivo vakapihwa basa rekuGwanda. Vati mushure maizvozvo vakatanga kuita basa rekutanga kana kuti Feasibility Study asi kambani yemagetsi yeZimbabwe Power Company yakaramba kuvabhadhara mamiriyoni maviri emadhora avaida sezvo vaive vasina magwaro ekubhanga airatidza kuti ivo vaivewo nemari mubhanga mavo. Pavabvunzwa nemumiriri weKwekwe Central VaMasangano Matambanadzo kuti sei vaida kubhadharwa asi vasina kutevedza mutemo, VaChivhaya vati mari yaidiwa yange yakawandisa. VaChivhayo vati mushure mekuramba kubhadharwa nemukuru weZPC, Vakabva vadzokera zvakare kune vange vave gurukota rezvemhando dzemoto, VaSamuel Undenge, kundochema chema zvakare izvo zvakazoita kuti ZPC ivabhadhare mari inosvika mamiriyoni mabiri nechuru zana chemadhora kana kuti 2, 1 million dollars. Mumiriri weGlen View North, VaFani Munengami vati semaonero avo maitiro aVaChivhayo anoratidza kuti vaiita zvinhu vasingatevedzi gwara uye vanenge vaiita zvehuwori. No media source currently available   	https://www.voashona.com/a/zimbabwe-matongerwo-enyika/4250448.html
business	RBZ Yoparura Mari yemaBond Notes	Mabhanga guru munyika nemusi weMuvhuro akatanga kupa vanhu mari yemabond notes kunyange hazvo vamwe vezvitoro, pamwe nevanotengesa mumigwagwa vakambotanga vachiramba kutambira mari iyi mangwanani. Bhanga guru renyika reReserve Bank of Zimbabwe rakaparura mari yemabond notes iyo yange yave nenguva yakareba ichingonzi ichauya. Zvitoro zvikuru muHarare zvakaita seOK Zimbabwe nePickNPay zvakambotanga zvichiramba kutambira mari iyi zvichiti zvainge zvakamirira kuwana tsanangudzo kana kuti masecurity features. Patatenderera muguta panguva dzekuma10, zvitoro zvakawanda zvange zvisingatambiri mari iyi zvichiti zvainge zvakamirira kunzwa kubva kuRBZ. Asi pakazotendera zvekare Studio 7 panguva dzekumasikati, zvitoro zvakawanda kusanganisira OK ne PickNPay zvange zvave kutambira mari iyi. Mumwewo anotengesa mumugwagwa muHarare achigara kuChitungwiza uyo ati anonzi John audza Studio 7 kuti vatanga kutambira mari iyi sezvo iriiyo mari yave kushandiswa. John uyo anonoka kupinda muguta sezvo kwange kuri kunaya ati kunyange vedzimotokari dzinotakura vanhu vange vave kutambira mari itsva iyi. VaRichard Bvirindi vanoti kunyange hazvo veRBZ vange vari kushambadza nezvemaBond Notes, vange vasina ruzivivo rwekuti maBond Notes anenge akamira sei. Zvichakadaro, mukuru werimwe sangano rinomirira vane zvitoro reConfederation of Zimbabwe Retailers, VaDenford Mutashu vaudza Studio 7 kuti nhengo zhinji dzesangano ravo dzatambira mabond notes. VaMutashu vanoti huwandu hwezvitoro zvange zviri kutambira mabond notes hwange huri kuwanda nekufamba kwezuva uyewo kunyange vamwe vanotengesa mafuta edzimotokari vange vari kutambira mari iyi. Mashoko aya atsinhirwa nemumwe mugari we muHarare, VaTatenda Moyo vanotiwo semaonero avo, mari iyi yazotambirwa kunyange hazvo yange iri kurambwa mangwanani. VaBenard Nyasha ndemumwe wevakwanisa kutora mabond notes mubhanga mavo uye vanoti vashandisa mari iyi kutenga airtime. Mugari wemuHarare VaTinashe Eric Muzamhindo vaudza Studio 7 kuti kunyange hazvo pamboita kamweya kekuramba mari iyi, vanoona sekuti yatambirwa asi havazive kuti zvicharamba zvakadaro kusvika rini. Vatiwo havaoni sekuti mari iyi ichapedza dambudziko rekushaikwa kwemari munyika sezvo iri mari shomanana kana zvichienzaniswa nemari inoda kushandiswa munyika. Nyanzvi munyaya dzehupfumi, VaJohn Robertson, vanoti kunyange hazvo veruzuhinji vange vasina chivimbo nehurumende nehuromgwa hwayo hwemabond notes zvichanyatsobuda pachena mukati memazuva mashonana anotevera kuti veruzhinji kana maindasitiri vachatambira mabond notes here kana kuti kwete. Imwewo nyanzvi munyaya dzezvehupfuumi vachishanda vakazvimira, VaJames Johwa vaudza Studio 7 kuti kunyange hazvo vanhu vanogona kunge vatambira mabond notes nekuda kwekunetsa kwemari munyika, izvi handizvo zvichapedza dambudziko rekushaikwa kwemari.. Vati chikuru chinodiwa kuti nyika ikwezve mabhizimisi pamwe nekuve nemutemo inota kuti mabhizimisi nemaindasitiri ashande zvakanaka achigadzira zvinhu zvekutengesa kunze izvo zvinounza mari munyika. Nyaya yekunetsa kwemari yekunze munyika, ndiyo yaita kuti RBZ ipinze pamusika mabond notes anosvika mamiriyoni mazana maviri emadhora achitsigirwa nemari inobva kuAfrica Export and Import Bank. VeRBZ vanoti vambotanga kuparura mabond notes e$10 million ari muzvikamu zve$1, $2 ne$5. VeRBZ vanoti munhu anobvumidzwa kutora mabond notes $50 pazuva uye $150 pasvondo. Hatina kukwanisa kutaura neveRBZ kuti tinzwe divi ravo pane zvaitika musi watanga kuparurwa mabond notes. Kunyangwe hazvo mabond notes aatanga kushandiswa mitsetse yevanhu vanoda mari yange yakareba zvikuru sei mumabhanga emuno akaita seZB, CABS, POSB neCBZ. Mabond notes akapinda pamusika kunyange hazvo vemapato anopiksa pamwe nemasangano akasiyana siyana munyika anosanganisira Tajamuka/Sisijikile, Zimbabwe Congress of Trade Unions ange ari kukurudzira veruzhinji kuti vasatambira mari iyi. Zvichakadaro, imwe nhengo yeTajamuka, VaPromise Mkwananzi vakasungwa neMuvhuro muHarare mushure mekunge vaita musangano wekutaura nezvemabond notes. Imwe nhengo yesangano iri, VaDenford Ngadziore vanoti pamusangano uyu VaMkwananzi vange vari kutaura nezvehurongwa hwekuratidzira pamusoro pemabond notes uwho huchatwa musi nemusi wechitatu. VaNgadzirore vanoti kuratidzira uku kuchaenderera mberi zvisinei nekuti vapihwa mvumo nemapurisa here kana kuti kwete. No media source currently available  	https://www.voashona.com/a/zimbabwe-huphfumi/3614854.html
business	Vanhu Voungana kuMusangano weBuilding For The Future Conference Mudunhu reKansas	"Zvizvarwa zveZimbabwe zviri muAmerica zviri kuungana neChishanu kusvika neSvondo, Chikunguru 01, 2018, apo zvichange zvichipana mazano mumabasa ekusimudzira hupenyu nenharaunda dzavari pari zvino pamwe nekwavakabva. Vanhu ava vari kusangano pasi pesangano rinonzi Building for the Future 2018. Mumwe wevakatanga musangano uyu makore mashanu apfuura, Reverend Jacob Tozoona Maforo, avo vanogara kuKansas muno muAmerica, vanoti vari kufara nekukura nekubudiira kuri kuita sangano ravo gore negore. Kuburikidza nesangano iri vanhu vari kuwana mukana wekupana mazano panyaya dzehupenyu, kuzeya zvimhingamipinyi zvavanosangana nazvo, pamwe nekuyechidzana zvakakoshera kutarisa shure kwavakabva vachibatsirawo vamwe vanodawo kusimudzira hupenyu hwavo. Mufundisi Maforo, avo vanopinda kereke yeUnited Methodist, vanotiwo kumusangano wavo uyu vanokoka vanhu vemakereke ose echiKristu, hausaruri, naizvozvo vanhu vanofanirwa kuuya vakasununguka nekuti vamwe vanogona kutyira kuti zvimwe ndewezvematongerwo enyika. Mufundisi Maforo vanoti havaneyi nekuti munhu anotsigira bato ripi rezvematongerwo enyika, sezvo chinangwa chiri chekushumira pamwe sevana veZimbabwe. ""Kune vasati vanzwa nemusangano uyu tinoti huyai kumusangano weBuilding for the future Conference. Pane vamwe vangava nepfngwa dzekuti zvimwe tinenge tichiita zvematongerwo enyika, kwete, yedu program, ndeyevanhu vane chishuvo chekuti zvavari kuita zvinobatika, zvikurukurwe pamusoro pezvazvo."" No media source currently available  "	https://www.voashona.com/a/musangano-webuiding-for-the-future-2018/4457405.html
health	Murwiri weKodzero dzeVanasikana Muzvare Betty Makoni Vobatwa neCovid-19 keChipiri	Murwiri wekodzero dzevanasikana uye vakavamba sangano reGirl Child Network muZimbabwe, Muzvare Betty Makoni vakabatwa nechirwere cheCovid-19 kechipiri gore rino. Vachitaura neStudio 7 vari kuBritain, Muzvare Makoni vati vave kunzwa zviri nani uye vanachiremba vatovapa tsamba yekuratidza kuti vapora. Muzvare Makoni vanoti nyaya yekuti vanomboshanda vachipinda muzvipatara nedzimwe nzvimbo dzine vanhu vakawanda inopa kuti vapindewo munjodzi yekutapurirwa chirwere ichi. Dzimwe nyanzvi munyaya dzezvehutano dzinoti munhu paanobatwa nechirwere cheCovid-19 kekutanga anokwanisa kungopedza mwedzi mitatu chete masoja emuviri wake akamudzivirira. Ana chiremba vachiri kuzeya nyaya nyaya dzevanhu vanobatwa nechirwere cheCovid-19 kaviri sezvo vachiri vashoma. Nyika dzine vanhu vabatwa nechirwere ichi kechipiri dzinosanganirsira America, Britain, Hong Kong, Belgium, the Netherlands ne Ecuador. Nyanzvi munyaya dzezvehutano Dr Mark Pandori vanova mukuru paNevada State Public Health Laboratory muAmerica vanoti kubatwa nechirwere ichi kechipiri kwevanhu ava munongedzo wekuti kunyangwe ukapora kubva kuCovid-19 unofanira kugara wakazvichengetedza kunyangwe wambopora kubva kuchirwere ichi. Vanokurudzira vanhu kuti vapfeke mamamask, kugeza maoko uye kusangoita magungano. No media source currently available  	https://www.voashona.com/a/murwiri-wekodzero-dzevanasikana-muzvare-betty-makoni-vobatwa-necovid-19-kechipiri/5716457.html
business	Kupisa Kwekunze Kotarisirwa Kuenderera Mberi Kunzvimbo Dzakawanda Zvokanganisa Varimi	"Bazi rezvemamiriro ekunze remeteorological Services Department rinoti kupisa kwekunze kuchaenderera mberi kunzvimbo dzakawanda kunyangwe dzimwe nzvimbo dzichawana mvura pano neapo. Bazi iri rinoti kutanga musi wa 10 mwedzi uno ndipo pari kutarisirwa kuti pachanaya mvura. Vanokokera mabasa muzimbabwe Farmers Union Amai Margaret Hoshiki vanoti kusanaya kwemvura kwave kupa kuti varimi vakawanda vaomerwe sezvo pasina tarisiro yekuti goho remwaka uno rinenge rakanaka. Vakurudzira varimi kuti vasarambe vachidyarurura Mbeu dzinonoka kuibva. ""Tino kurudzira kuti varimi varime zvirimwa zvakadayi semamapfunde mapfupi anokurumbidza kuibva, ne mbesa dzinokurumidza kuibva kana kuti ma ""small grain"" sezvo mwaka usina kumira zvakanaka,"" Amai Hoshiki vaudza Studio 7. Vaenderera mberi vachiti, ""Tinokurudzira kuti kana mvura yango tanga kunaya varimi ngava kande mbesa dzinokurumbidza kuibva kana chiri chibage ngava kande mbese chechibage chinonzi tsoko icho chinokurumbidza kuibva."" No media source currently available  "	https://www.voashona.com/a/kupisa-kwekunze-kotarisirwa-kuenderera-mberi-kunzvimbo-dzakawanda-zvokanganisa-varimi/5231331.html
business	Seneti Inopasisa Bhajeti ra2020	Dare reseneti rapasisa bhajeti regore rinouya zvechichimbi izvo zvafadza gurukota rezvemari, VaMthuli Ncube, avo vati izvi zvinoratidza kuti dare iri rinobvumirana nazvose zviri mubhajeti iri. Seneti yapasisa bhajeti iri mushure menguva pfupi pfupi pasina zvashandurwa pamapasiro arakaita kudare reNational Assembly nezuro manheru. Gurukota rezvemari, VaMthuli Ncube, vaudza Studio7 kuti zvinofadza kuti bhajeti rapasa nekukasika vachiti izvi zvinoita kuti vatange kutoita basa pakutanga kwegore. Vati zvaitika izvi zvaratidza kuti nhengo dzeseneti dzinobvumirana nezvose zviri mubhajeti uye chave chijana chavo chekutevedza hwaro hwebhajeti iri uhwo hunokurudzira kugadzirwa kwezvinhu pamwe nekuvepo kwemabasa. Dingindira rebhajeti remadhora mabhiriyoni makumi matanhatu nematatu nechidimbu, rinoti Gearing for Higher Productivity, Growth and Job Creation. Mune imwewo nyaya nhengo dzeparamende dzeMDC dzazivisa kuti hadzisi kuzomira pamberi pekomiti yakaumbwa neparamende kuti iongorore maitiro adzo apo dziri kuramba kuremekedza kana kutambira, VaEmmerson Mnangagwa, semutungamiriri wenyika. Komiti iyi, iyo ine nhengo dzeZanu PF chete, yakaumbwa nekomiti inotungamira mabasa eparamende, yeStanding Rules and Orders Committee, SRCO, mushure mekunge nhengo dzeMDC mukomiti iyi dzabuda mumusangano weSROC dzichiti dzainge dzisingabvumirane nezvainge zvave kurongwa mukomiti iyi. SROC inotungamirirwa nemutauriri weparamende, Advocate Jacob Mudenda, vebato reZanu PF. Vanokokera nhengo dzeMDC muNational Assembly, VaProsper Mutseyami, vaudza Studio7 kuti hapana nhengo yebato ravo ichamira pamberi pekomiti iyi sezvo ichitori nedivi rayakarekera. Nhengo dzeMDC dzakatomborangwa neparamende, nekunyimwa mari yadzo yemihoro, peturu nezvimwe nekuda kwenyaya iyi. Asi VaMutseyami vati izvi hazvisi kuzovadzorera kumashure. Munyori weMDC anoona nezvebumbiro remitemo neparamende, VaKucaca Phulu, pamwe nemunyori wemutemo, VaInnocent Gonese, vaudza VaMudenda kuti havachina chiremera nekuti vave kuita basa ravo vane divi ravakarekera. Vaviri ava vati zvava kuitwa naVaMudenda hazvienderani nezvinotarisirwa kuvatauriri vemaparemende pasi rese. VaMudenda varamba kutaura pamusoro pekomiti iyi sezvo isati yapedza basa rayo. Komiti iyi, yePriviledges Committee, iyo inotungamirirwa naVaJonathan Smakange, yakapihwa kusvika musi wa 28 Kukadzi kupedza basa rayo. Rimwe gweta rinoshandira muHarare, VaKudzia Kadzere, vaudza Studio7 kuti vanoona sekuti danho ratorwa nenhengo dzeMDC rakanaka chose sezvo komiti inofanira kunge ichiongorora nhengo dzeMDC, ichifanira kunge ine nhengo kubva kumapato ose ari muparamende. MDC yakaita chisungo pakongiresi yayo chekuti haitambiri VaMnangangwa sumutungamiriri wenyika nekudaro pose pavanouya kuparamende, nhengo dzayo dzinobuda mudare kana kuti hadzivaremekedzi. No media source currently available 	https://www.voashona.com/a/zimbabwe-senate-passes-2020-budget/5211173.html
politics	Mapurisa Anorova Zvakaipisisa Vatori veNhau veNewsDay	Mapurisa arova nekusunga vatapi venhau vebepanhau reNewsday avo vange vari kutora mifananidzo yemapurisa ange ari kurova mumwe muchairi wekombi muHarare. Izvi zvaitika apo gurukota rezvekuburitswa kwemashoka, VaChris Mushowe, varamba kumira pamberi pekomiti yeparamende inoona nezvekuburitswa kwemashoko kuti vataure kuti chii chiri kuitwa nebazi ravo kuvandudza mitemo yezvekutapwa kwenhau pamwe nekuona kuti vatapi venhau vashanda vasingashungurudzwe. Vatori venhau, Obey Manayiti, Shepard Tozvireva, Abigai Matsikidze nemuchairi wavo, Raphael Phiri, vasungwa muHarare nemapurisa ayo asina kufara nebasa ravange vachiita. Kutaura kudai vamwe vatatu vasunungurwa uye Manayiti achiri muhusungwa achipomerwa mhosva yekurova mapurisa. Asi mupepeti mebepanhau reNewsday, VaWisdom Mudzungairi, vaudza Studio 7 kuti Manayiti ndiye arohwa zvakaipisa nemapurisa uye mapurisa ange ati Manayiti abhadhare faindi asi aramba kuita izvi sezvo ari iye arohwa nemapurisa. VaMudzungairi vati Manayiti anzi achaenda kudare mangwana. Masangano anomirira vatapi venhau, eVoluntary Media Council of Zimbabwe, neMedia Insitute of Southern Africa Zimbabwe Chapter, ashora kuita kwemapurisa. Vanoona nekufambiswa kwezvirongwa muVMCZ, Muzvare Faith Ndhlovu, vati zvinosuwisa kuti apo bumbiro remitemo riri kuti vatapi vanhau vashande zvakanaka pasina kushungurudzwa, mapurisa ari kurova vatori venhau vachiita basa ravo. VaNjabulo Ncube veZimbabwe National Editors Forum vati kuita kwemapurisa kunoratidza kuti zvinhu zviri kuramba zvichioma munyaya dzekutapwa kwenhau. Mumwe mutapi wenhau anoshanda akazvimirira, Byron Mutingwende, ashaora kuita kwemapurisa achiti kutapa nhau haisi mhosva. Mumwewo mutapi wenhau, Judith Kajuma, ati mapurisa ari kushungurudza veruzhinji uye hapana chakaipa pane zvange zvichiitwa nevatori venhau veNewsday. Mutauriri wemapurisa, Senior Assistant Commissioner Charity Charamba, vati havana zvavanoziva nekurohwa kwaManayiti nevamwe vake sezvo vasiri ivo vanosunga vanhu. Kushungurudzwa kwevatori venhau veNewsday kwaitika apo gurukota rezvekuburitswa kwemshoko, VaChris Mushowe varamba kumira pamberi pedare kechina kuti vazotaura kuti chii chiri kuitwa nebazi ravo kuvandudza mitemo yezvekutapwa kwenhau pamwe nekuti vatori venhau vashande pasina kushungurudzwa. VaMushowe vaonekwa vari kumusangano weZanu PF kumuzinda webato iri uko mudzimai wemutungamiri wenyika, Amai Grace Mugabe, vange vachitaura pamusoro pemakakatanwa ari mubato ravo. Vanoona nezvekushambadzwa kwezvirongwa muMISA Zimbabwe, VaTabani Moyo, vati VaMushowe igurukota risina hany’a nebasa raro. Imwe nhengo yeMDCT muparamende, VaJames Maridadi, vashora zviri kuitwa naVaMushowe. Nhengo dzeMDC nedzeZanu PF muparamende hadzisi kuwirirana pamatanho anofanirwa kutorerwa VaMushowe nekuzvidza kwavari kuita komiti iyi. No media source currently available 	https://www.voashona.com/a/zimbabwe-police-assault-reporters/3961765.html
business	Ongororo Yakaitwa neHofisi yaAmai Chiri Inoti Makanzuru Ari Kutadza Kuita Mabasa Awo neMazvo	Mukuru wehofisi yaComptroller and Auditor- General, Amai Mildred Chiri, vanoti makanzuru emaguta nemadhorobha akawanda munyika haasi kuita basa nemazvo akaita sekutakura marara nekuwanisa vanhu mvura yakachena. Gwaro rakaburitswa nehofisi iyi rinoratidza kuti makunzuru akawanda munyika ari kuita basa asingatevedze mitemo inobata mashandiro emakanzuru aya. Gwaro iri rinoitwo pamusoro pekusatevedza mitemo, makanzuru aya ari kutadza kuita basa nemazvo. GWaro iri rinoti kanzuru yeChitungwiza iri kungopa vanhu nzvimbo dzekuvakira dzimba nemabhizimisi pasina mvura, migwagwa nezvimwe zvinodiwa kuvepo nzvimbo isati yavakwa. Kanzuru yeMasvingo inonzi inogaya 30 megalitres dzemvura pazuva asi guta iri richida 48 mega litres pazuva. Kanzuru yeMutare inonzi haiendesi kubhanga mari yese yainowana uye kuGweru makanzura anonzi haasati abhadhara masitendi aakapihwa nemutengo uri pasi pasi kunyange hazvo aisungirwa kunge akabhadhara masitendi aya. Zvimwewo zvakawonekwa inyaya yekuti midziyo inenge yatengwa nemakunzuru inotora gore kana kudarika isati yaendeswa kumakanzuru aya. Sachigaro weUrban Councils Association of Zimbabwe, zvakarre vari meya veGweru, VaJosiah Makombe, vaudza Studio 7 kuti vanobvumirana nemaonero aAuditor-General, asi vakati zvimwe zvacho zvakatogadziriswa. Asi VaMakombe vati nyaya yekupa vanhu mvura yakakwana nekutakura marara inonetsa kugadzirisa nekuti havasi kuwana rutsigro rwakakwana kubva kuhurumende. Vati mafuta emotokari dzekutakura marara anotengeswa nemari yekunze asi ivo vachibhadharisa mitero nemari yemunyika. Vatiwo kunyange hazvo vakapihwa mvumo yekuti vagari vanoda vabhadhare mitero nemari yekunze, hakuna vari kuita izvi nekuti simba remari yekunze rakadzikira mumabhanga kana zvichienzaniswa nepamukoto. Vati nekuda kwaizvo vanhu vanochinja mari yavo pamukoto vobhadhara mitero kumakunzuru nemari yema RTGS. Vanoona nezvekufambiswa kwebasa musangano rinomirira vagari vemuMasvingo, Amai Rumbidzao Mugurupira, vaudza Studio 7 kuti gwaro raAG raburitsa pachena zvavanogaro taura kuti hapana chinobatika chiri kuitwa nekanzuru yavo kuratidza kuti vari kubhadhara mitero. Sachigrao veHarare Metropolitan Residents Forum, VaMarvelous Khumalo, vatiwo hurumende inofanira kuvandudza bumbiro remitemo yenyika kuitira kuti makanzuru akwanise kushanda akasanunguka. Vati pari zvino pane kupindira kunoitwa nehurumencde uko kunokanganisa makunzuru aya. Hatina kukwanisa kunzwa divi rehurumende panyaya iyi sezvo gurukota rezvematunhu, VaJuly Moyo, vange vasiri kudaira nhare mbozha yavo. Vachitaura mushure mekutambira mabhajeti emakanzuru aya gore rino vasina kuaderedza, VaMoyo vakati vainge vaita izvi nekuti vaida kuti makanzuru aya awane mari yekuti akwanise kuita mabasa akaita sekuwanisa vanhu mvura yakachena nekutakura marara nguva dzose. VaMoyo vakatiwo vanotarisira kuti makanzuru achashandisa mari dzekuvandudzwa kwematunhu kana kuti Devolution kusimudzira magariro evanhu. Asi VaMakombe vati makanzuru akatomirira mari idzi nemaziso matsvuku kubva kuhurumende, sezvo asati apihwa mari idzi. No media source currently available 	https://www.voashona.com/a/state-auditor-general-report-says-counil-are-failing-todo-work-properly-as-expected/5938766.html
health	Nhomba yeCovid-19 Iri Kubva kuChina Ichapihwa Vanhu Isina Kuongororwa muZimbabwe	Nyanzvi munyaya dzehutano dzinoti mushonga wekudzivirira Covid-19 uyo uri kutanga kusvika nemusi weMuvhuru ichibva China, unofanira kutevedza gwara rinoshandiswa pamishonga yese inopinda munyika rekuti unotanga waongoororwa kuti unoshanda sei muZimbabwe zvichienderana nemhando yehutachiwana huri muno usati wapihwa veruzhinji. Vaimbove gurukota rezvehutano muhurumende yemubatanidzwa, Dr Henry Madzorera, vanoti mushonga usati watengwa, Zimbabwe, kuburikidza nebazi rehutano, inotanga yaongorora kuti mushonga uyu wakagadzirwa sei kunyika kwaunobva, uye kuti zvawakashatira ndezvipi veruzhinji vasati vapihwa mushonga uyu. Vati panopinda mushonga uyu munyika, unofanira kutanga waongororwa sezvo wakagadzirwa kudunhu repasi rino rakasiyana neZimbabwe. VaMadzorera vati ongororo iyi inogona kuitwa mukati meguva pfupi sezvo denda reCovid-19 riri kupararira nekusaika. VaMadzorera vati pari zvino havana ruzivo kuti izvi zvakaitwa here kana kuti kwete sezvo hurumende isiri kubuda pachena nehurongwa hwayo. Imwe nyanzvi yezvehutano, Dr Peter Mataruse, vatiwo tarisiro yavo ndeyekuti Medicines Control Authority of Zimbabwe, ichaongorora mishonga yeCovid-19 sezvainoita pamishonga yese inopinda munyika sezvinodiwa nemitemo yakaita kuti bazi iri riumbwe munyika. Vati ongororo idzi dzinogona kuitwa kunyange hazvo mushonga watove munyika. Sachigaro wekomiti yeparamende inoona nezvehutano, Dr Ruth Labode, vatsinhira mashoko emamwe machiremba, vachiti paramende inotarisira kuti bazi rehutano richavapakurira zvizere nemusi weChipiri pavanotanga kugara dare reNational Assembly. Mukuru weMedicine Control Authority of Zimbabwe, VaRichard Rukwata, vatiwo vakapa hurumende mvumo yekuunza mishonga yeCovid-19 munyika mushure mekunge yatevedza zvese zvinodiwa pasi pemitemo yenyika. Pasi pechibvumirano cheZimbabwe Covid-19 National Development and Vacccination Strategy, Medicines Control Authority of Zimbabwe inopa mvumo yekuunza nekushandisa mishonga iyi mukati memazuva mashanu ichinge yapihwa humbowo hunoratidza kuti mishonga iyi yakanyoreswa munyika dzayakagadzirwa, uye kuti yakanyoreswawo nesangano reWorld Health Organisation here kana kuti kwete. Vati panofanirawo kuitwa ongororo yekuona kuti mishonga iyi haikanganise here vanhu munyika yose. Vati kunyange hazvo ongororo dzakadai dzichikwanisa kutora nguva yakareba, dzinokwanisa kuitwa mukati memazuva manomwe sezvo mishonga iyi iri kushandiswa zvechimbichimbi. Mutevedzeri wegurukota rinoona nezvehutano, Dr John Mangwiro, vati hurumende yakatevedza zvese zvinodiwa uye vari kutevedza hunyanzvi hwesainzi pamatanho ese avari kutora. Gurukota rezvehutano, uye vari mutevedzeri wemutungamiri wenyika, VaConstantino Chiwenga, vati zvinhu zose zviri mugwara uye mushonga uri kusvika munyika, uchabva wapihwa vanhu vari muchikamu chekutanga kuwana nhomba iyi. Vanhu ava vanosanganisira vana chiremba, vakoti, vashandi vemuzvipatara nevose vanoita mabasa anonzi akakosha zvikuru. Izvi zvinoburitsa pachena kuti hurumende haina hurongwa hwekutanga yaongorora nhomba iyi isati yapihwa veruzhinji. Mutangamiriri wenyika, VaEmmerson Mnangagwa, vanotarisira kugamuchira mishonga yeSinopharm inosvika mazana maviri ezviuru nemusi weMuvhuro painosvika munyika ichibva kuChina. No media source currently available 	https://www.voashona.com/a/zimbabwe-to-vaccinate-sinopharm-covid-19-vaccine-without-undergoing-clinical-trials-first/5776286.html
politics	VaMugabe Voratidzwa Kuti Havachadiwi neVakawanda	Vakarwa muhondo yerusununguko vari kuita musangano wekutenda zvakaitwa nemauto ayo akabvisa mutungamiri wenyika, VaRobert Mugabe, pamasimba ekutonga. Vakarwa hondo ava vatiwo vari kuda kuratidza VaMugabe kuti havachadiwa neveruzhinji Sachigaro wesangano revakwirwa hondo yerusununguko, VaChris Mutsvangwa, vatiwo pasi paGen Chiwenga uto reZimbabwe raratidza kuti iuto revanhu uye rinoda kuti vanhu vagare zvakanaka munyika mavo. Vanoongorora zvematongerwo enyika, VaItai Madzivaidze, vati kunyange hazvo kutambura kwevana veZimbabwe pasi pehutongo hwaVaMugabe kwakatanga kare, vamwe vaitungamira uto kare havana kuratidza hushingi sehwaratidzwa naVaChiwenga hwekubvisa VaMugabe pachigaro. Veruzhinji munyika nevarwi vehondo yerusununguko vachaita gungano guru muHarare mangwana kutanga nekutsigira basa rakaitwa nemauto rekubvisa VaMugabe pachigaro. VaMugabe vari kuramba vakaoma musoro vachiti ndivo vachiri kutungamira kunyange hazvo veruzhinji vari kufarira kuti vasiye basa. No media source currently available 	https://www.voashona.com/a/zimbabwe-mugabe/4122242.html
health	VanaMukoti Voramwa Mabasa kuChipatara cheMpilo	Vamwe vana mukoti varatidzira paMpilo Hopital nhasi mangwanani vachiti havasi kusafara nemashandiro avo. Vana mukoti vange vachisvika zana vaungana kwenguva inoda kusvika awa imwe chete pamusiwo mukuru wechipatara ichi vachiimba vamwe vavo vakabata zvinyorwa zvakasiyana-siyana zvichiratidza kusafara kwavo. Mukuru weZimbabwe Nurses Association mudunhu reBulawayo VaDonald Chidowore vati vari kutsutsumwa nedanho rekuti vave kunzi vashande kwemazuva mashanu pavhiki pane kuti vashande mazuva maviri sezvavari kuita pari zvino. Vati havawone chikonzero chekuti vashande kwenguva yakareba seizvi sezvo mari yavari kutambira isiri kuvakwanira uye vasina zvikwanisiro zvekushanda. Munyori mukuru wesangano reZimbabwe Nurses Association VaEventhough Siziba avo vange varipowo pakuratidzira uku vati zvimwe zvinyunyuto zvavana mukoti zvinosanganisira kuti havakwanise kubatsira varwere zvakakwana sezvavanotarisirwa nekuti zvipatara zvakawanda munyika hazvina mishonga. Vatiwo hutano hwaana mukoti huri panjodzi sezvo vasingapiwe mishonga kana zvipfeko zvinovadzivrira kuzvirwere kunyanya panguva ino hutachiwana hwecoronavirus huri kupararira pasi rose. Vamwe vevana mukoti vange vari pabasa vazozodzokera pabasa papera kuratidzira uku. Vanoziva nezviri kuitika vaudza Studio 7 kuti vanamukoti vanzi vamboenderera mberi vachishanda mazuva maviri pasvondo kusvika nyaya iyi yagadziriswa nevakuru vakuru. Taedza kunzwa kubva kumukuru wemabasa ekurapwa paMpilo Dr Solwayo Ngwenya asi vati hapana zvavange vachikwanisa kutaura panyaya iyi nekuti vari pazororo pari zvino. Mukuru wechipatara VaLeonard Mabande vaudzawo Studio parunhare kuti vari kuHarare uko vari kumusangano webazi rezvehutano. Mutevedzeri wegurukota rezvehutano Dr John Mangwiro vaudza Studio 7 parunhare kuti vanganyatsoziva nezvekuti vana mukoti vanofanirwa kushanda mazuva managani munyori webazi iri Dr Agnes Mahomva asi tatadza kuvabata sezvo nherembozha yavo yange isingabatike. Vana mukoti pamwe navana chiremba munyika vave nenguva yakareba vachinyunyuta pamusoro pemashandiro avo uye kuti mari yemihoro yavanowana haivakwanire. No media source currently available   	https://www.voashona.com/a/vanamukoti-voramwa-mabasa-kuchipatara-chempilo/5321534.html
health	VaMagaya Vokonzera Mutauro muNyika neKuti Vawana Mushonga weHIV	Muporofita Walter Magaya vechicgi yeProphetic Healing Deliverance kana kuti PHD vakonzera mutauro munyika nezuro mushure mekunge vati ivo nevamwe vavari kushanda kubva kuIndia vachiti vawana mushonga wekurapa chirwere cheHIV. Aka hakasi kekutanga VaMagaya vachitaura mashoko akadai sezvo muna 2016 vakambotaura kwaMutare kuti mweya mutsvene kuburikidza nemavari unokwanisa kurapa chirwere ichi. Vakambotiwo vanorapa chirwere chegomarara. Hatina kukwanisa kubata VaMagaya kuti tinzwe divi ravo. Asi vakataura mashoko aya panhepfenyuro yavo yeYadar TV vachiti pane muti wavakawana unosanganiswa nemumwe unowanikwa kuMozambique. Asi vaimbova gurukota rezvehutano Dr Henry Madzorera vati vanhu vanofanira kuramba vachinwa mishonga yavo yemaARV kwete kurega vachiti kwaita mushonga unorapa chirwere ichi kusvika vanachiremba vaita ongororo izere.	https://www.voashona.com/a/vamagaya-vokonzera-mutauro-munyika-nekuti-vawana-mushonga-wehiv/4632677.html
business	Sangano reBill and Melinda Gates Rowanisa Vanhu Dzimba muHarare	Rimwe sangano rekuAmerica, reBill and Melinda Gates Foundation, irapedza chirongwa charo chekuvakira vanotambura dzimba muHarare apo ratambidza dzimba zviri pamutemo kumhuri mazana mana nemakumi masere mumusha weDzivaresekwa Extenstion muHarare. Vachitaura pachiitiko ichi, mumwe mukuru anoona bezvekufambiswa kwezvirongwa musangano iri, Amai Melanie Walker, vati chirongwa ichi, icho chine mamiriyoni makumi mashanu emadhora, chabudirira chose. Vati ishuviro yavo kuti kanzuro yeHarar,e ichashanda nemamwe masangano anopa rubatsiro,ichaenderera mberi ichivakira vanoshaya dzimba kuti vagare zvakanaka sezvo sangano ravo rapedza chirongwa charo. Meya veguta reHarare, VaBenard Manyenyeni, vatenda sangano iri uye vati chirongwa ichi chakabudirira chose zvekuti kanzuru yavo yave kutoronga kushandisa chirongwa ichimukugadzirisa dambudziko revanhu vari kugara munzvimbo dzisingakodzeri muguta. Pasi pechirongwa cheBill and Melinda Gates Foundation, kanzuru yakapihwa mari yekugadzira migwagwa, kugadzira pombi dzemvura nesiweji uyewo vanhu vakazopihwa mari dzekuvaka dzimba dzine mipanda miviri miviri. Vazhinji vakawana rubatsiro nedzimba pasi pechirongwa ichi ndevaya vakabviswa munzvimbo dzavaigara apo hurumende yaigadzirira kushanya muZimbabwe kwaMambokadzi wekuEnglanda, Queen Elizabeth, muna 1992 pamwe nevamwe vakaputsirwa dzimba dzavo paOperation Murambatsvina muna 2005. Mumwe wevanhu ava, Amai Grace Tagarisa, vanoti vanofara chose kuti vavewo nepekugara zvichitevera rubatsiro rwakabva kuBill and Melinda Gates Foundations. Vanoti kunze kwemba vakadzidziswa kuita mabasa ekuzvibatsira akaita sekusona. Mumwe wevanhu vakawana rubatsiro kubva kusangano iri, Ambuya Netty Mahachi, vaudza Studio 7 kuti vanofara chose kuti vave nepekugara mushure mekutambura kwenguva yakareba. VaManyenyeni vati zvichitevera kufamba zvakanaka kwechirongwa ichi, kanzura ichabvisa mumhuri zana nemakumi maviri neimwe dziri kugara zviri kunze kwemutemo mumusha weGunhill vodzivakira dzimba kuMabvuku. Vaenderera mberi vachiti kanzuru yavo iri kuedza napose painogona napo kuti munhu wese awane pekugara muHarare zvisinei nekuti murombo here kana kuti kwete Vati kanzuro yavo ine chinangwa chekuvaka dzimba dzinodarika zana rezviuru kusvika mugore ra2018.	https://www.voashona.com/a/zimbabwe-bill-manyenyeni-chifera-harare-dzivaresekwa-/2728731.html
politics	VaMahlangu Voradzikwa neMugovera	Mumiriri weNkulumane mudare reparamende VaThamsanqa Mahlangu avo vakashaya neMuvhuro vave kutarisira kuradzikwa muBulawayo neMugovera. VaMahlangu mumwe wevakabatsira kuumba bato reMDC muna 1999.  VaMahlangu vakashaya nechirwere chegomarara. Pakushaya kwavo vange varizve mutevedzeri wemunyori anoona nezvekurongwa kwemabasa muMDC uye vakambovawo mutevedzeri wegurukota rinoona nezvevechidiki. Mutauriri weMDC VaObert Gutu vanoti vacharadzikwa kumarinda eLady Stanley kuBulawayo. Iyi inzvimbo inoradzikwa magamba emuBulawayo. Mutungamiri webato reMDC VaMorgan Tsvangirai nevamwe vatungamiri mubato ravo vari kutarisirwa kunoradzika VaMahlangu. No media source currently available 	https://www.voashona.com/a/zimbabwe-economy/2999525.html
business	Zimbabwe Nurses Association Yomirira Kunzwa kuNhengo Dzayo Pamusoro peMihoro	Sangano rinomirira vanamukoti reZimbabwe Nurses Association, rinoti richamirira kunzwa kubva kunhengo dzaro pamusoro pemari yekubatsirikana yakapiwa vashandi nehurumende, pamwewo nehurukuro dzemihoro pakati pehurumende nevashandi vayo, idzo dzinonzi dzichiri kuenderera mberi. Izvi zvinotevera musangano wakaitwa pakati pevashandi vehurumende nehurumende neChitatu, apo hurumende yakazivisa kuti yapa vashandi vayo zvikamu makumi mashanu kubva muzana zvemari dzemihoro yavo mumwedzi uno waChikunguru kuitira kuti vabatsirikane vakamirira kuona zvichabuda muhurukuro dziri kuitwa. Munyori mukuru wesangano ravanamukoti iri, VaEnock Dongo, vanoti vashandi havana kupiwa mukana wekuramba kana kutambira mari idzi, sezvo dzakangoiswa mumabhanga avo kutanga kwesvondo rino. Asi VaDongo vanoti sezviri kungoitwawo nevamwe vashandi vehurumende vese, nhengo dzavo dzakarambawo kutambira madhora makumi mapfumbamwe nemanomwe akanga aiswa patafura nehurumende, vachiti vanoda kuti mari dzavo dzifambirane nemamirira ezvinhu pari zvino.	https://www.voashona.com/a/zimbabwe-nurses-association-government-enock-dongo/5005755.html
politics	VeMDC Vanoti Pane Nhaurirano dzeMapato Ose Asi Zanu-PF Yotsika Madziro	Mapato anopikisa reMDC rinotungamirwa naVaMorgan Tsvangirai nerimwe rinotungamirwa naVaWelsman Ncube anoti ichokwadi kuti pane nhaurirano dziri kuitwa nemapato ose emunyika. Bepanhau reNewsday rinoti mapato aya akasangana kuGhana nekuKenya kuti paitwe hurumende yemubatanidzwa. Asi mapato matatu aya anoti izvi ndezvemugotsi matsuro. Mutauriri weZanu-PF VaSimon Khaya Moyo vatsika madziro vachiti hakuna musangano wakadai wakaitwa. Vaudza Studio 7 kuti Zanu-PF haina chekutaura nevanopikisa. Asi mutungamiri weMDC VaWelshman Ncube vaudza Studio 7 kuti nhaurirano idzi dzirikuitwa asi hadzinei nechekuita nekuumba hurumende yemubatanidzwa. Muzvinafundo Ncube vati pane zvinhu zvinoda kugadziriswa nechimbichimbi zvakaita sebumbiro remitemo nemitemo yesarudzo. Mashoko aVaNcube atsinhirwawo naVaObert Gutu mutauriri weMDC inotungamirwa naVaTsvangirai. No media source currently available Kubva zvakabuda nyaya iyi, kukandirana makobvu nematete kunenge kwanyanya zvotyirwa kuti musangano wange wakarongwa kuitwa musi weChina, 24 Gunyana kuVictoria Falls unogona kutadza kuitwa. Muna 2009, Zimbabwe yakaita hurumende yemubatanidzwa zvichitevera mhirizhonga inotyisa yakaitika muna 2008 musarudzo dzechipiri dze mutungamiri wenyika. African Union neUnited Nations ndiwo masangano aiona kuti chibvumierano chemubatanidzwa chatevedzerwa here. Muyananisi mukuru panyaya iyi akatanga ari vaimbove mutungamiri weSouth Africa VaThabo Mbeki vachizotorerwa naVaJacob Zuma avo vakavatsiva.	https://www.voashona.com/a/zimbabwe-politics/2972553.html
business	Nyanzvi Dzinoti Hupfumi hweZimbabwe Hwonanga Kumakore eKare Aikwira Mitengo Katatu paZuva	Dzimwe nyanzvi munyaya dzezvehupfumi dziri kukurudzira hurumende kuti isimbaraze mabasa ekusimudzira makambani emunyika kuyedza kudzikisa mutengo wekukwira kwezvinhu kana kuti inflation uyo wananga kumawere zvekare. NeMugovera bazi reZimbabwe National Statistics Agency kana kuti Zimstats rakazivisa kuti mitengo yezvinhu kana kuti inflation yakwira kusvika pazvikamu mazana masere nemakumi matatu nemanomwe kubva muzana kana kuti 837, 53%. Muna Chikumi, mitengo yezvinhu yaive pazvikamu mazana manomwe nemakumi matatu nemanomwe kubva muzana kana kuti 35, 53%.  Izvi zvinorevei? Tabvunza nyanzvi munyaya dzezvemabhanga VaGilbert Muponda vanoti kushaya simba kwedhora remunyika kuri kupa kuti mitengo ikwire zvakanyanya. Asi pane zviri kuitwa here nehurumende kuona kuti hupfumi hwagadzirika? VaMuponda vanoti hurumende iri kuyedza kusimudzira mabasa ezvicherwa asi vachiti zvinoda kusimbaradzwa. Imwe nyanzvi munyaya dzezvehupfumi VaVictor Bhoroma vanoti kutengwa kwemafuta nedhora rekuAmerica kuri kupawo kuti mitengo iite chamurambamhuru. Nyanzvi munyaya dzezveupfumi vachishanda nesangano reLabour and Economic Research Institute of Zimbabwe Dr Chitambara vanoti mitengo zvikuru pamwedzi ikakwira kusvika pazvikamu makumi mashanu kubva muzana kwemwezdi yakati wandei Zimbabwe inenge yadzokera kumakore ekuma 2007 na2008 apo mitengo yezvinhu yaikwira katatu pazuva kana kuti hyperinflation. Munyori mukuru mune rimwe sangano revashandi reZCTU VaJaphet Moyo vanoti havana chivimbo neZimstats vachiti kuda kuteerera zvairi kuburitsa kuchengetesa bere chitunha. Vanoti mitengo yezvinhu inogona kunge yakawedzer kudarika zviri kutaurwa nebazi iri. VaMoyo vati Zimbabwe yave kutoteverana neVenezuela panyaya yekukwira kwemitengo yezvinhu. Inflation yekuVenezuela parizvino iri pazvikamu zviuru zvina kubva muzana kana kuti 4,000 percent. Nyika iyi neZimbabwe ndidzo dzazezesa pasi rose munyaya dzekukwira kwemitengo yezvinhu kana kuti inflation. No media source currently available    	https://www.voashona.com/a/nyanzvi-dzinoti-upfumi-hwezimbabwe-hwonana-kumakore-ekare-aikwira-mitengo-katatu-pazuva/5548612.html
politics	VaChiwenga Vanoviga Magamba Matatu paHeroes Acre	Vakafananobata chigaro chemutungamiri wenyika, VaConstantine Chiwenga, varadzika magamba matatu ehondo yerusununguko vachiudza nyika kuti chirwere cheCovid-19 chave nehukasha hwakanyanya. Chirwere ichi chakauraya vaive gurukota rezvekudyidzana nedzimwe nyika, VaSibusiso Moyo, vaive kurugukota rezvekutakurwa kwezvinhu, VaJoe Biggie Matiza, pamwe nevaive mukuru wemajeri, VaParadzai Zimondi, avo vavigwa semagamba ehondo. Vachiviga vatatu ava paHeroes Acre, VaChiwenga vati aka ndekekutanga izvi zvichiitika uye zvakonzerwa nedenda reCovid-19. Vati zvinosuwisa kuti vaviga mamwe magamba nhasi mushure mekuradzika mamwe magamba maviri nguva pfupi yapfuura anoti, VaMorton Malianga, pamwe nevaive gurukota redunhu reManicaland, Amai Ellen Gwardzimba, avo vakshaya mushure mekubatwawo neCovid-19. VaChiwenga vati Covid-19 yavadzidzisa kuti munhu wese anofa sezvo iri kuuraya varombo nevapfumi. Vati zvava kuda kuti vanhu vose vabatane mukurwisa denda iri kuti Zimbabwe ikunde chirwere ichi. VaChiwenga vati magamba matatu aya kashanda zvakasimba kuti veruzhinji vave neraramo yakanaka kubva muna 1980 kusvika pakushaya kwavo. Vatsanangura VaMoyo semunhu aidadisa kushanda naye vakati kunyange vakabuda muchiuto, vakaramba vachiita basa guru rekugadzirisa hukama hweZimbabwe nedzimwe nyika. Vatiwo VaZimondi vakavandudza nekusimudzira majeri munyika. VaChiwenga vatiwo VaMatiza vange vari kuita basa guru rekugadzirisa migwagwa nenhandare munyika. VaMoyo vakashaya musi wa21 Ndira, VaMatiza naVaZimondi vakashaya musi wa22 Ndira. Kunyange hazvo mitemo weWorld Health Organisation uchiti vanofan neCovid-vanofanira kuvigwa mukati memazuva matatu, vatatu ava vachengetwa mazuva aya adarika. Mukuru weCommunity Working Group on Health, VaItai Rusike, vatii mutemo unofanira kutevedzwa zvisinei kuti munhu igamba here kana kuti kwete. Vatiwo hurumende inofanira kutenga mishonga yenhomba yeCovid-19 pajekerere. Vati hurumende inofanira kuzivisa veruzhinji kuti mishonga ichashandiswa ichange ichibva kumakambani api uye kutsanangurira vanhu kuti hurongwa hwekubaya vanhu nhomba iyi huchange hwakamira sei. Zvichakadai, vatori venhau vese vaenda kuHeroes Acre vaongororwa paHeroes Acre pakare kuti vane hutachiwana hweCovid-19 here kana kuti kwete. No media source currently available 	https://www.voashona.com/a/zibabwe-vice-president-chiwenga-speaks-at-the-burial-of-three-liberation-heroes-in-harare/5754055.html
politics	VaSikhala, VaSithole Voramba Vari Mutirongo	Nhengo dzedare reparamende dzebato rinopikisa reCitizens Coalition for Change VaJob Sikhala vanomiririra Zengeza West naVaGodfrey Sithole veChitungwiza North vacharamba vari mutirongo kuChikurubi kusvika nemusi weChina. Vachuchusi vehurumende vari kuti havasati vapedza kuzeya nezvechikumbiro chavo chekuti vapihwe mukana wekubvisa mari yechibatiso here kana kut Vaviri ava vari kupomerwa mhosva yekukonzera mhirizhonga kuNyatsime pakapomdwa nhengo yebato reCCC naPius Jamba ari muhusungwa. Asi VaSikhala naVaSithole vari kuramba mhosva iyi. Imwe nhengo yebato iri VaAmos Chibaya nezuro vakadaidzwa kumapurisa vakaendeswa kumatare vachipomerwawo mhosva yekuita musangano pasina mvumo yemapurisa. VaChibaya vanoti zvose zviri kuitwa izvi kuda kuvatyisidzira asi vakati hazvishande. 	https://www.voashona.com/a/6646376.html
business	Vamwe Vagari vemuWard 17 kuChitungwiza Vonetseka Kuwana maTitle Deeds eDzimba Dzavo	Vamwe vagari vemu Ward 17 kuChitungwiza vanonzi vari kuchema-chema nedambudziko ravari kusangana naro kuti vakwanise kuwana magwaro edzimba dzavo, kana kuti ma title deeds. Izvi zvakabuda pamusangano wakaitwa neChipiri pakati pevagari nemasangano anomiririra vagari vechitungwiza, anoti reChitungwiza Community Development Network nereChitungwiza Residents Trust, CHITREST. Musangano mukuru uyu unonzi waitarisa zvichemo zvine vagari, zvinosanganisira nyaya yekunetseka kwavari kuita kuwana magwaro edzimba dzavanoti vakatenga kukanzuru mugore ra1979 pasi pehurongwa hwekubhadhara pamwedzi pamwedzi. Mukuru weCHITREST, Muzvare Alice Kuvheya, vanoti varidzi vedzimba idzi vari kunzi vabhadhare mari inoita mazana mashanu emadhora ekuAmerica kuti vakwanise kuwana magwaro aya. Asi vanoti vazhinji vevaridzi vedzimba idzi vakwegura zvekuti hakuna kwavanogona kuwana mari yakadai. Studio 7 yakundikana kunzwa divi rekanzuru yeChitungwiza panyaya iyi. No media source currently available 	https://www.voashona.com/a/zimbabwe-chitungwiza-residents-title-deeds-alice-kuvheya/4945823.html
health	Hurumende Yoyambira Vashandi Vayo Vasati Vabayiwa Nhomba yeCovid-19 Kuti Havapindi paBasa	Hurumende inoti vashandi vayo vasina kubaiwa nhomba dzeCovid 19 kusvika mukupera kwezuva ranhasi havachabvumidzwe kuuya kubasa uye vasina kubaiwa nhomba idzi vacharangwa zvakaomarara. Asi vashandi vehurumende vanoti zviri kutaurwa nehurumende izvi hazvina musoro. Text: Munyori mubazi rezvekuburitswa kwemashoko VaNick Mangwana vazivisa padandemutande ravo reTwitter nhasi kuti hurumende haisi kudzokera kumashure nedanho rayo rayakatora rekuti vashandi vayo vose vasina kubaiwa nhomba dzekudzivirira Covid-19 havachazobvumidzwa kuenda kubasa kubva mangwana zvichienda mberi.  VaMangwana vati vashandi vehurumende vose vacharamba kubaiwa nhomba idzi vacharangwa zvakawomarara uye vati panguva yavanenge vasiri kuenda kubasa vashandi ava havasi kuzobhadharwa mihoro yemazuva iwayo.  Hatina kukwanisa kubata gurukota rezvehutano uye vari mutevedzeri wemutungamiri wenyika VaConstantino Chiwenga, avo vari kuDubai pari zvino uye mutevedzeri wavo VaJohn Mangwiro vanga vasiri kudaira nharembozha yavo kuti tinzwe kuti matanho api ari kutorwa nebazi ravo kuona kuti vashandi vehurumende vakwanisa kuwana nhomba idzi nekukasika.  Zvichakadai gurukota rinoona nezvevashandi, Muzvinafundo Paul Mavima, vatenda kuti vashandi vese vehurumende vanofanira kuti vabaiwe nhomba idzi uye vati vazhinji vevashandi vehurumende vakatobaiwa nhomba dzeCovid 19 kare.  ///////act 1-------mavima/////  VaMavima vati vashandi vehurumende vanofanira kuziva kuti kusabayiwa nhomba idzi kune mubayiro wacho kubva pakataurwa nyaya iyi nehurumende.  /////////act 2------mavima/////  Asi mutevedzeri wemuyori mukuru musangano revashandi vehurumende reZimbabwe Confederation of Public Sector Trade Unions, VaGibson Mushangu, vati danho rehurumende iri harina zvarinoreva kwavari nekuti havana kutambira tsamba kubva kuhurumende kubva zvakatorwa danho iri nedare remakurukota ehurumende.  ///////act 3------mushangu/////////  Mutungamiri wesangano revadzidzisi vekumaruwa reAmalgamted Rural Teachers Union of Zimbabwe, VaObert Masaraure, vati hurumende haifaniri kuedza kutsvaga nzira dzekusabhadhara vashandi vayo kubudikidza nekudzinga mabasa vashandi vasina kubaiwa nhomba dzeCovid 19. VaMasaraure vati hurumende inofanira kugadzirisa nyaya dzemihoro yevashandi vayo kwete kuswera ichidzinganisana nezvinhu zvisina musoro.  ///////act 4----masaraure////////  Zvichakadai, imwe nyanzvi munyaya dzezvehupfumi uye vakamboshanda sachipangamazano munyaya dzehupfumi mubazi rezvemari, VaMasimba Manyanya, vati hurumende haifanire kumanikidza vashandi vayo kubaiwa nhomba dzeCovid-19 vachiti izvi zvinotyora kodzero dzevashandi. VaManyanya vati kana hurumende ikaenderera mberi nehurongwa hwayo uhwu zvichakanganisawo hupfumi hwenyika sezvo vashandi vehurumende vane basa rakakura kwazvo mukusimudzirwa kwehupfumi hwenyika.  /////////act 5-------manyanya///////  Hurumende iri kukurudzirawo veruzhinji kuti vabaiwe nhomba dzeCovid-19 idzo dziri kubaiwa pachena muzvipatara zvehurumende nemakanzuru senzira yekuedza kudzivirira kupararira kwechirwere ichi munyika. Zvipatara zvinoshanda zvakazvimirira zviri kubhadharisawo mari shomanana kubaya nhomba idzi.  Hurumende inoti ine hurongwa hwekubaya nhomba vanhu mariyoni gumi kana kuti zvikamu makumi matanhatu kubva muzana pakupera kwegore rino senzira yekudzivirira kupararira kwechirwere cheCovid 19. 	https://www.voashona.com/a/zimbabwe-government-deadline-for-civil-servants-to-be-vaccinated-for-covid-19/6272050.html
business	ZCTU Inoti Haisi Kuona Hupfumi Huchikadzikana	Mutungamiri wenyika VaRobert Mugabe nemusi weChitatu vakati hurumende yavo iri kuyedza zvose zvainogona kuti igadzirise hupfumi hwenyika uho hwaenda kumawere. Mutungamiri wenyika, VaRobert Mugabe, nemusi weMuvhuro vakati hurumende yavo iri kuyedza zvose zvainogona kuti igadzirise hupfumi hwenyika uho hwaenda kumawere. Asi sangano re, Zimbabwe Congress of Trade Unions, ZCTU, rinoti zvinhu zvichiri zvakaita manyama amire nerongo mumakambani. Mutevedzeri wemunyori mukuru weZCTU, VaGideon Shoko, vanoti sevashandi havana chavari kuona chasanduka sezvo vakawanda vari kurasikirwa nemabasa. VaMugabe vakataura mashoko aya kuNational Sports Stadium kumhemberero dzekuwana kuzvitonga. VaMugabe vakatiwo Zimbabwe iri kuyedza kugadzirisa hupfumi kunyangwe hazvo paine zvirango zvavanoti zvakatemerwa nyika neAmerica nedzimwe nyika dzekumawirira. Pamakambani avanoti Zimbabwe yakamutsiridza, VaMugabe vakapa muenzaniso makambani akaita seLobels Bread, Cairns holdings, Rio Zim, Delta Corporation, Border Timbers, Olivine Industries, Caps Pharmaceutical nemawe. Asi nyanzvi munyaya dzezvehupfumi dzinoti mamwe makambani ari kutaurwa naVaMugabe agara achishanda. Mashoko aVaMugabe ari kukonzera mutauro wakanyanya munyika sezvo vamwe vari kutsika madziro vachiti hupfumi hwenyika hwatozvika kumaziva ndadzoka uye hurumende yapererwa nemazano. Asi vamwe vanoti pachine chivimbo. Mutevedzeri wemutungamiri weEmployers Confederation of Zimbabwe kana kuti EMCOZ, VaCallisto Jokonya, vanoti zvimwe zviri kutaurwa nemutungamiri wenyika ichokwadi. No media source currently available  	https://www.voashona.com/a/zimbabwe-matongerwo-enyika/3292561.html
health	Vanhu Vatatu Vofa neKuda kweMafashamu eMvura kuManicaland	Mafashamu emvura nedutumupengo remhepo zvinonzi zvakauraya vanhu vatatu nekuparadza misha yakawanda kuManicaland asi zvave kuenda zvichiita nani. Dutumupengo rakabva nekuMozambique iri rinonzi Eloise. Ku Chipinge neChimanimani zvikoro zvakawanda zvapwanywa nemafashamu emvura aya uye vamwe vanhu vari pedyo nerwizi Save vave kutamiswa kuenda kwakakwirira. Kunaya zvakanyanya kwemvura kwapawo kuti mamwe madhamu maviri anoti Manyuchi neTugwi Mukosi azarise zvopa kuti mvura ivhurwe kuti irasike. Mukuru wesangano rePlatform for Youth Development VaClaris Madhuku avo vanoti dzimwe nzvimbo hadzisi kusvikika nekuda kwemiti yakadonhera mumigwagwa. No media source currently available 	https://www.voashona.com/a/vanhu-vatatu-vofa-nekuda-kwemafashamu-emvura-kumanicaland/5749924.html
business	Varimi vePurazi reWadzanayi kuLalapanzi Vonetsana neKambani yekuChina YeAsia Ferry Yakapinda muPurazi Ravo	Varimi vepapurazi remushandirapamwe reWadzanayi Cooperative kuLalapanzi mudunhu reMidlands vanoti vari kushungurudzwa neimwe kambani yekuChina yeAsia Ferry, iyo vari kuti yakatora chidimbu chepurazi ravo uye vashandi vayo vari kugezera chicherwa che chrome mupurazi ravo. Varimi ava vanotiwo zvizvarwa zvekuChina izvi zvatove kuchengeta makwai mupurazi ravo. Munyori wemushandirapamwe uyu, VaDominic Mngwabi, vanoti kambani iyi inonzi yakapinda muchibvumirano nemuridzi wepurazi iri pedyo neyavo chekuti ishandise, asi yakatobvisa muganhu waivepo kare ichipinda mupurazi ravo. Vanotiwo chiitiko ichi chakanganisa mhuri dzinosvika zana nemakumi manomwe nesere dziri papurazi reWadzanayi iri, kuburikidza nekuisa hutano hwavo pamwe nehwezvipfuwozvavo munjodzi yekukanganiswa nemishonga iri kushandiswa kugeza matombo ari kucherwa nekambani iyi. VaMngwabi vanoti vakamboedza kuti vagare pasi nemukuru wekambani iyi anonzi Tony asi vanoti akaramba kutaura navo, akatovirima achiti vaende kunomhang'ara kwavanoda uye kuganza achiti haana zvavanomuita. Vanoti vakazoperekedzwa negweta ravo neChitatu svondo rino vachinosiya gwaro rine nyunyuto dzavo kuhofisi yekambani iyi iri papurazi ravo, asi havasati vawana mhinduro. Vanotiwo vakaedza kugara pasi nemuridzi wepurazi kuti varatidzane miganho yemapurazi avo iye achiedzawo kutaura vekambani iyi kuti vagarisane zvakanaka nevavakidzani vavo. Studio 7 yakundikana kubata vakuru vekambani yeAsia Ferry kuti tinzwe divi ravo. VaMngwabi vanoti rimwe dambudziko riri kukonzerwa nekambani yezvizvarwa zvekuChina iyi ndeye kuparadzwa kwemigwagwa yavopamwe neguruva ravanoti rave kutadzisa vagari kana kuwacha mbatya vachiyanika pamisha yavo. No media source currently available  	https://www.voashona.com/a/zimbabwe-chines-mining-company-invading-wadzanai-farm-in-lalapanzi/6408098.html
business	VeZCTU neZFTU Vanoti Vakuru Vakawanda kuNSSA Ngavamiswe Basa neNyaya yeHuori	Masangano evashandi anoti reZimbawe Congress of Trade Union ne Zimbabwe Federation of Trade Unions anoti haasi kufara nedanho rasachigaro weNational Social Security Authority Doctor Percy Toriro rekumisa basa mukuru wekambani iyi VaArthur Manase voga basa. Munyori mukuru weZCTU VaJaphet Moyo vanoti huori huri kupomerwa vakuru vekambani iyi hwakakura zvekuti hapadi kuti munhu mumwe chete akandwe pasi pebazi. VaMoyo vati bhodhi rose rinofanira kumbomiswa basa. Mashoko aya atsinhirwa nemunyori mukuru weZFTU VaKennias Shamuyarira vanoti masangano evashandi anofanira kumbofanobata matomu pachiitwa ongororo. Gurukota rinoona nezvevashandi Muzvinafundo Paul Mavima vanoti vashandi vanofanira kunzwisa kuti vanhu vanonzi vabatwa nemhosva chete kana papedza kuitwa ongororo. Vati vashandi vanofanira kumirira kuti hurumende ipete ongororo yayo. Mutungamiri wenyika VaEmmerson Mnangagwa vakanyora mubepanhau reSunday Mail mavhiki adarika vachiti havasi kufara nemabatirwo ebasa kuNSSA zvakapa kuti paparurwe ongororo iyi. Asi vashandi vanoti vange vave nemakore vachiti NSSA iri kuvabata neseri kweruoko kana vave pamudyandigere ichivapa mari shoma asi vakuru vekambani iyi vachidya noriva nekupura nyemba nemusana.	https://www.voashona.com/a/6652876.html
health	Vanhu Vanodarika Mazana Mapfumbamwe Vokumbira Kuvhenekwa Coronavirus	Zimbabwe neChitatu yakapinda muzuva retatu nyika yakavharwa senzira yekudzivirira kupararira kwechirwere cheCoronavirus, icho chabata vanhu vasere, uye kuuraya munhu mumwe chete. Bazi rezvehutano muZimbabwe rinoti pane vanhu vanosvika mazana mapfumbamwe ne gumi nevashanu vakachaya nhare kwariri vachifungidzira kuti vane chirwere cheCoronavirus kubva musi wa 28 mwedzi wapera. Vanhu vari kukurudzirwa kufona panhamba dzinoti 2-0-1-9 kana vachifungidzira kuti vabata chirwere ichi. Asi pane vakakwanisa kuongororwa vakaonekwa vaine chirwere ichi vanomwe vanonzi vari kunzwa zviri nani. Chirwere ichi, icho chakatanga kuChina gore rapera, chabata vanhu vanodarika mazana masere nemakumi masere ezviuru pasi rose, uye kuuraya vanhu zviuru makumi mana nezvina. Italy ndiyo iri kutungamira pakufirwa nevanhu vanodarika zviuru gumi nezviviri; Spain ichifirwawo nevanhu vanopfuura zviuru zvipfumbamwe, ichiteverwa ne America, iyo yarasikirwa nevanhu vanodarika zviuru zvina, ukuwo China iine vanhu zviuru zvitatu nemazana matatu ane gumi nevaviri vafa nechirwere ichi. Mutungamiri weAmerica, VaDonald Trump, vari kuyambira kuti nyika yavo inogona kurasikirwa nehupenyu hwevanhu vanogona kusvika pamazana maviri nemakumi mana ezviuru. Vanhu vabatwa nechirwere ichi mu America vadarika zviuru zana nemakumi masere nezvishanu. Mukuru wezvehutano mukanzuru yeHarare, Dr Prosper Chonzi, vanoti vanenge vasingakwanise kupora vari kumba vanoendeswa kuWilkins Hospital neBeatrice Infectious Unit muHarare, kanawo kuti Thorngrove kuBulawayo. 	https://www.voashona.com/a/vanhu-vanodarika-mazana-mapfumbamwe-vokumbira-kuvhenekwa-coronavirus-/5355829.html
business	“Huyai Titaurirane”  - Hurumende Youdza Vashandi Voronga Kuramwa Mabasa	Hurumende iri kukurudzira vashandi vayo kuti vambomira zvekuramwa Mabasa zvisinei nemari shoma yavanotambira. Izvi zvinotevera gwaro ranyorwa nemamwe masangano anomiririra vashandi vehurumende vachizivisa kuti kana hurumende ikasagadzirisa nyaya yemihoro yavo mumazuva gumi nemana vachange vachizoramwa mabasa. Masangano anyora tsamba iyi anoti, Public Service Association, the Federation of Educators Unions of Zimbabwe neNurses Federation of Zimbabwe. Asi vachitaura neStudio 7, gurukota rinoona nezvevashandi VaPaul Mavhima vatiwo vashandi nevashandirwi vari kuzoita hurukuro nemusi weMuvhuro . VaMavhima vati hurumende inokoshesa hurukuro Asi mutungamiriri weZimbabwe Nurses Association VaEnoch Dongo vanogara vachiti hurumende haidi zvenhaurirano pachine nguva vati vari kutambiriswa mutero wembwa. Munyori mukuru werimwe sangano revarairidzi Progressive Teachers Union of Zimbabwe VaRaymond Majongwe vanotiwo sevashandi vanodawo mari inokwanisa kuti vararame sezvo vakatodzidzira mabasa avo. Mutauriri weZimbabwe Teachers Association VaGoodswill Taderera vatiwo vashandi vehurumende vave kuita mushandirapmwe kuti vawedzerwe mari. Asi VaMavhima vatiwo kuramwa mabasa kunokanganisa mabasa akakosha ehurumende. Pave nenguva hurumende nevashandi vayo vasiri kuwirirana panyaya yemihoro. Vashandi vanotiwo vanoda kupiwa mihoro nemari yekunze vachiti zvinhu zvese zvave kungoda kubhadharwa nemari yekuAmerica panguva iyo vashandi vari kutambiriswa madhora emunyika. 	https://www.voashona.com/a/6646232.html
health	Vakuru Vakuru muBazi rezveHutano Votungamira Kubayiwa Nhomba muBulawayo	Chirongwa chekubaiwa nhomba inodzivirira chirwere cheCovid-19 kwevakoti, vanachiremba nevamwe vanoshanda muzvipatara chakatanga munzvimbo dzakasiyana-siyana munyika kusanganisira muBulawayo nemusi weMuvhuro. Mutevedzeri wemutungamiri wenyika VaConstantino Chiwenga ndivo vakaparura chirongwa ichi nemusi weChina muHarare.\n\nMudunhu vanhu vakabayiwa nhomba pazvipatara zvakaita seUnited Bulawayo Hospitals, kana kuti UBH, Mpilo, Ingutsheni uye neMater Dei.\n\nMukuru weHealth Services Board Dr Paulinus Sikhosana ndivo vakatanga kubaiwa vachiteverwa nevakafanobata chinzvimbo chemukuru weUBH Dr Narcissus Dzvanga pamwe nevakafanobata chinzvimbo chaProvincial Medical Director wedunhu reBulawayo Dr Welcome Mlilo. Gurukota redunhu reBulawayo Amai Judith Ncube vange varipowo pachiitiko ichi semunyarikani.\n\nDr Dzvanga vakaudza Studio 7 kuti chipatara chavo cheUBH chakapiwa nhomba dzinosvika chiuru nemazana manomwe idzo vati dzinokwana kubaya vashandi vose vari pachipatara ichi. Vakakurudzira vashandi vezvehutano pamwe neveruzhinji kuti vabaiwe nhambo iyi.\n\nVaElijah Maouranga avo vanoshanda vachibatsira vakoti paIngutsheni Hospital ndemumwe wevashandi vepachipatara ichi vatanga kubaiwa nhomba iyi. VaMapuranga vaudza Studio 7 kuti vanoona zvakakosha kuti ivo semunhu anoshanda mune zvehutano vabaiwe nhomba iyi, uye vakurudzirawo veruzhinji kuti vasatye kubaiwa.\n\nVakafanobata chinzvimbo chemutauriri weMpilo Hospital Sister Sanelisiwe Nyamandi, vati kunyange havo ivo vange vasati vabaiwa vanotambira kuvepo kwenhomba yeCovid-19 sechinhu chakakosha zvikuru pakudzivirira kupararira kwechirwere ichi.\n\nPane zvikwata zvina zvine vanhu vashanu zviri kubaya vanhu nhomba mudunhu reBulawayo uye zvikwata zviviri zvichange zviri paUBH nepaMpilo kozotiwo zvimwe zviviri zvichange zvichifamba munzvimbo dzakasiyana-siyana kusanganisira makiriniki ekanzuru zvichibaya vanhu. Chikamu chekutanga ichi chinotarisirwa kupera mukati memazuva gumi, uye vanenge vabaiwa vanozobaiwazve mushure memazuva makumi maviri nemasere.\n\nDunhu reBulawayo rakawana nhomba zviuru gumi nezvitatu nemazana maviri uye Dr Mlilo vati tarisiro yavo ndeyekuti pane vashandi vanopfuura zviuru zvitanhatu vachabaiwa nhomba iyi mudunhu iri.\n\nKuparurwa kwechirongwa chekubaya vanhu nhomba munzvimbo dzakasiyana-siyana kunouya mushure mekunge nyika yapihwa pachena nhomba zviuru mazana maviri kubva kunyika yeChina.\n\nMutauriri webazi rezvehutano VaDonald Mujiri vabvuma parunhare kuti chirongwa ichi chatanga munzvimbo dzakasiyana-siyana munyika asi vati vange vasingakwanise kutaura kuti vanhu vangani vabaiwa pazuva ranhasi sezvo vange vastai vave neruzivo urwu. No media source currently available     	https://www.voashona.com/a/vakuru-vakuru-mubazi-rezvehutano-votungamira-kubayiwa-nhomba-mubulawayo/5788064.html
business	Vanhu Voomerwa neHupenyu neKushaya Mabasa	Nyaya dzekuvharwa kwemakambani dzinonzi dziri kuramba dzichiwedzera huwandu hwevanhu vasina mabasa munyika, izvo zvinonzi zvave kuita kuti veruzhinji vararame nekutengesa chero chinobatika. Mazuva apera hurumende yakazivisa kuti inogona kuvharisa kambani yenharembozha yeTelecel Zimbabwe, ichiti kambani iyi iri kushanda isina rezinesi. Kana danho iri rikabudirira, izvi zvinenge zvoreva kuti vashandi vanodarika chiuru vanenge vorasikirwa zvakare nemabasa. Mamwe makambani akawanda anosanganisira yeZimpapers, iyo inodhinda mapepanhau ehurumende, anonzi ari mushishi yekumisawo vashandi mabasa. Masvondo maviri apfuura, kanzuru yeChitungwiza yakazivisawo kuti ine hurongwa hwekumisa vashandi vanodarika mazana matanhatu mabasa nekuda kwekuoma kwezvinhu munyaya dzeupfumi. Kubva kutanga kwegore rino, mabhanga akawanda akaputsika uye vashandi vanodarika chiuru vakarasikirwawo nemabasa. Dzimwe nyanzvi mune zveupfumi dzinoti izvi zvinoreva kuti vose vanhu vari kurasikirwa nemabasa ava vanenge vopinda mukuita mabasa ekuzviriritira, umo mazara nechekare. Nyanzvi munyaya dzevashandi uye vachitungamira sangano reConcerned Affiliates of the ZCTU, VaLovemore Matombo, vanoti mamiriro akaita zvinhu munyika haachadi kuti vashandi nevashandirwi vabatane pahuro, sezvo iri risiri dambudziko revashandi. VaMatombo vanoti kugadzirisa dambudziko iri panofanirwa kutanga pagadziriswa kuti matambudziko enyika ave upfumi hwenyika. Vanoti izvi zvinogadzirisika chete kana hurumende ikatora danho rekugadzirisakuburikidza nekudzokera kuchibvumirano cheKadoma Declaration, icho chakanyoreranwa mugore ra2001. Mukuru wesangano revashandirwi, reEmployers Confederation of Zimbabwe, EMCOZ, VaJohn Mufukare vanotiwo vanobvumirana nemaonero aVaMatombo, sezvo mamiriro akaita zvinhu munyika iye zvino asisina kufanana nemamiriro akanga akaita zvinhu mugore ra2001. Sangano remubatanidzwa wemasangano evashandi, reZimbabwe Congress of Trade Unions, ZCTU, rinoti vashandi vakawanda vakarasikirwa nemabasa mugore rino chete mushure mekuvhara kwemakambani akawanda. No media source currently available 	https://www.voashona.com/a/zimbabwe-politics-economy-job-losses/2684343.html
politics	Mutungamiri weCitizens' Coalition for Change, VaChamisa, Vanosangana neVatsigiri Vavo kuGwanda Vachipembera Kukunda kweBato Ravo	Mutungamiri webato reCitizens’ Coalition for Change, VaNelson Chamisa, vanoti kukunda kwakaita bato ravo musarudzo dzichangobva kuitwa dzema by-election mucherechedzo wekuti vanhu vaneta nekukundikana kwehurumende yeZanu PF, vachiti izvi zvicharatidzwa musarudzo dziri kuuya gore rinouya. VaChamisa vataura mashoko aya kuvatsigiri vebato ravo munhandare yePhelandaba kuGwanda pamusangano wekupemberera kukunda kwaVaJastone Mazhale vebato ravo musarudzo dzakaitwa musi wa 26 Kurume. VaChamisa vakurudzira kuparadzirwa kwakaenzana kwehupfumi hwenyika, izvo vati zvinozoita kuti vagari vemunzvimbo dzakaita seGwanda, uko vati kune zvicherwa zvakaita segoridhe, vawane mabasa kwete kuramba vachienda kuSouth Africa kwavari kurwiswa nekupondwa. VaChamisa vari kutenderera nenyika yose vachiita misangano yekutenda nekupemberera kukunda kwebato ravo musarudzo dzichangobva kuitwa idzi, uye kukurudzira veruzhinji kuti vanyorese kuvhota musarudzo dza 2023. Mutevedzeri wemutauriri webato reCitizens’ Coalition for Change, VaGift Ostalos Siziba, avo vanga vari kuGwanda, vanoti VaChamisa vavimbisa vagari vemuGwanda kuti kana bato ravo rakapinda muhurumende richagadzirisa matambudziko ose ari kusanganikwa nawo nevanhu. No media source currently available 	https://www.voashona.com/a/6562080.html
business	IMF Inoti Hupfumi hweZimbabwe Huri paRumananzombe	Hupfumi hweZimbabwe hunonzi huri parumananzombe, uye hurumende inofanirwa kutora matanho akasimba mukuona kuti matambudziko akatarisana nenyika agadziriswa. Izvi zvakabuda muongororo yakaitwa nechikwata cheInternational Monetory Fund, IMF, icho chakashanya muZimbabwe kubva musi wa 2 kusvika musi wa13 Chivabvu pasi pechirongwa che 2017 Article IV. IMF yakapedza rwendo rwayo ndokubuda nekomekedzo dzakati kuti dzinofanirwa kuteverwa nenyika kuti ibude mumatope mairi munyaya dzeupfumi. Chikwata ichi, icho chaitungamirwa naAmai Ana Lucia Coronel, chakaita misangano nevamiriri vehurumende, vemakambani akazvimirira, vashandi pamwe nevemasangano akazvimirira. Nyaya dzinonzi dzakakurukurwa dzainangana nebudiriro mune zveupfumi, zvimhingamipinyi pamwe nenzira dzingadzora kugadzikana munyaya dzezveupfumi. Chikwata ichi chinoti kumutsiridzwa kwebandiko rezvekurima pamwe nezvicherwa kuchasimudza hupfumi gore rino, asi izvi hazvigoni kuti zvirambe zvakasimbisa upfumi kana pasina kutorwa matanho anosanganisira kuderedzwa kwemari inoshandiswa nehurumende, kusanganisira mari dzinotambirwa nevashandi vehurumende. IMF inotiwo hurumende inoifanirwa kurwisa huwori, kubuda pachena mukufambiswa kwezvicherwa uyewo kusapindira mukutarwa kwemitengo pamisika, sezvo izvi zvichi tadzisa kukwezva kwevekunze vanoda kuzotanga mabhizimusi avo munyika. Nyanzvi mune zveupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti vanotambira chose kurudziro yeIMF iyi, asi panodiwa kuzvipira kwehurumende mukuvandidza zviri kukurudzirwa nesangano iri. “Ma reforms ari kudikanwa acho ma reforms anongoda kutsigirwa nema key stakeholders ese, especially, eeh, political support, political will, ne political commitment,” Doctor Chitambara vanodaro. Vanoti zvimwe zvakaita sekuderedza mari dzinotambirwa nevashandi vehurumende, havaoni zvichi tambirwa sezvo hurumende isingade kukanganisana nevashandi vayo vanove bandiko rakakosha, iyo nyika yatarisana nesarudzo dzegore rinouya. No media source currently available 	https://www.voashona.com/a/zimbabwe-economy-imf-chitambara/3853005.html
business	Mutungamiri weBotswana, VaMasisi, Vanovhura Harare Agricultural Show Vachiti Covid-19 Yakaratidza Zinyenyeke Riri munyika dzeSADC neAfrica	Mutungamiriri weBotswana, VaMokgweetsi Masisi, vavhura zviri pamutemo Harare Agricultural Show vachiti Covid-19 nehondo yekuUkraine zvakaratidza zinyenyeke riri munyika dzeSADC neAfrica yose panyaya dzekurima. Vati zviviri izvi zvakapinza nzara uye yave nguva yekuti nyika dzemuAfrica dzishandise michina yechizvinozvino kusimbaradza mabasa ekurima kuti pasave nenzara kunyange pakaita matambudziko akaita seCovid-19. VaMasisi vati Zimbabwe neBotswana dzinofanira kusimbaradza kudyidzana kwadzo panyaya dzekurima vachiti Zimbabwe inyanzvi pakurima zvirimwa zvakaita sechibage, ukuwo nyika yavo ine hunyanzvi panyaya dzekugadzira mishonga yezvipfuyo yakaita seyekurapa zvirwere zvakaita se newcastle ne foot and mouth. Vatiwo Zimbabwe ine nyanzvi munyaya dzekurima uye dzimwe dzacho dzave kutoshanda munyika yavo. VaMasisi vati hurumende dzenyika mbiri idzi dziri kushanda pamwe kurwisa dambudziko rekubiwa kwezvipfuyo pamuganhu wenyika mbiri idzi iro rakonzera mutauro. Nyanzvi munyaya dzekurima uye vari nhengo yeZimbabwe Agricultural Society, Va Ivan Craig vaudza Studio kuti vanowirira nemashoko aVaMasisi ekuti Covid-19 nehondo yeUkaraine zvakaburitsa zinyekenyeke panyaya dzekurima muAfrica. Vati izvi zvinofanira kusvinudza nyika dzemuAfrica kuti dzinofanirwa kuzvirimira chikafu chakakwana nekuti dzine zvese zvinodiwa kuita izvi. Zvichakadai Zimbabwe National Army ndiyo yatora mubairo wezviratidzwa zvakakunda vese pashowo yegore rino. VaJonathan Musoki ndivo vawana mubairo wekutanga pavarimi yefodya. Vamwe vawana mibairo vanosanganisira Amai Priscillar Marauka, avo vawana wekuve murimi wepamusorosoro, kana kuti Best Agro Produce Farmer, purazi re Zvikomborero richiwana mubairo wekutanga pavarimi vemombe. VaConcern Mutasa vekuZaka ndivo vawana mubairo wekutanga pavarimi vePfumvudza uye vapiwa mubairo wetirakita. VaMutasa vanoti vafara nekukunda kwavaita vachiti kurima nepfumvudza hakurwadzi sezvinofungidzirwa nevakawanda. Aka ndekutanga mukati memakore maviri veruzhinji vachibvumidzwa kupinda mushowo iyi nehuwandu hwavo zvichitevera kurerutswa kwehurongwa kwekudzivirira kupararira kweCovid-19. Kunze kwevarimi nemakambani emuno, pane makambani kubva kunyika nhanhatu dzinosanganisira Botswana, South Africa, Malawi neIndia ari kuratidzira pashowo iyi iyo inopera neMugovera. No media source currently available 	https://www.voashona.com/a/6728953.html
business	Kushomeka kweMari kuMabhanga Kotadzisa Varairidzi Kutora Mari Dzavanoda	Dambudziko rekushomeka kwemari kumabhanga rinonzi ratadzisa varairidzi kuwana mihoro yavo yemwedzi uno. Dambudziko rekushomeka kwemari kumabhanga rinonzi ratadzisa varairidzi kuwana mihoro yavo yemwedzi uno. Mutungamiri weProgressive Teachers Union of Zimbabwe, PTUZ, VaTakavafira Zhou, vanoti varairidzi vakawanda vaenda kumahofisi avo vachi nyunyuta kuti vari kutadza kutora mari dzavanoda kumabhanga. Vanoti varairidzi ava vanga vachiti mabhanga mazhinji anga achingovapa mari inoita madhora makumi mashanu chete pamunhu, inove shoma kune zvavanenge vachida. “Varairidzi vanenge vakatarisira kuti mari idzi ndidzo dzavachashandisa kutenga zvavanoda uyewo kubhadharira vana vavo school fees sezvo zvikoro zvave kuvhurwa. Asi zvose izvi zvapinda musango,” VaZhou vanodaro. Mumwe anoshanda kune rimwe bhanga asina kuda kudomwa nezita sezvo asingabvumidzwi kutaura nevatori venhau audza Studio7 kuti mabhanga haasi kukwanisa kuwana mari yaanoda kubva kubhanga guru renyika reReserve Bank of Zimbabwe, RBZ, izvo zvave kuita kuti mabhanga amirire kuwana mari kubva kune vanenge vachida kuchengetesa mari dzavo. Mukutanga kwemwedzi uno gavhuna veRBZ, VaJohn Mangudya, vakaudza paramende kuti mabhanga emunyika akapinza mari inodarika mazana maviri emamiriyoni emadhora kubva kutanga kwegore rino kusvika mwedzi uno, asi mari iyi ichiri kutadza kugutsa misika. VaMangudya vakati bhanga ravo riri kutora matanho akawanda anosanganisira kukurudzira veruzhinji kuti vashandise makadhi ekumabhanga pakutenga nekubhadhara zvinhu. Vakatendawo kuti vanhu vakawanda havachada kuchengetera mari dzavo kumabhanga nekuda kwemitero yakakwira yekumabhanga pamwe nekuderera kwemari dzinoberekwa. Asi VaZhou vanoti vakuru vehurumende vanofanirwa kumbosendeka kusawirirana kwavo nevemamwe mapato vogara pasi kuti vagadzirise zvinhu munyika. “Inini ndinoona sekuti vakuru venyika, eeh, VaRobert Mugabe nevamwe, nevakuru vema opposition ngavambogara pasi vataurirane vachitaurirana chokwadi kuti nyika ingafamba ichienda mberi sei,” VaZhou vanowedzera. Panya yemabhonasi evarairidzi, vanoti hurumende yakavazivisa varairidzi kuti vachawana mari idzi musi wa 30 Kubvumbi. Asi vanoti kukundikana kwehurumende kubhadhara varairidzi mabhonasi avo, ayo vatarisira kwenguva ndefu, kucharevawo kuti zvikoro zvichangovhurwa zvakavharwa, zvichireva kuti varairidzi havasi kuzoenda kubasa pachavhurwa zvikoro musi wa 3 Chivabvu. No media source currently available 	https://www.voashona.com/a/zimbabwe-politics-cash-crisis-banks-teachers-takavafira-zhou-ptuz/3303578.html
politics	Madzimai Matatu eMDC Achiri Kurapwa Akachengetedzwa neMapurisa	Sangano remagweta anorwira kodzero dzevanhu reZimbabwe Lawyers for Human Rights rinoti riri kutarisira zvikuru kuti nyanzvi dziri kurapa vechidiki vatatu veMDC vanoti vakapambwa vakatochwa vari mumaoko emapurisa, dzichaita basa radzo nemazvo. Vatatu ava, Muzvare Joanna Mamombe, Muzvare Cecilia Chimbiri naMuzvare Netsai Marova, vari kurapwa vari muchipatara chemuHarare zvichitevera kutochwa zvakaipisisa kwavanoti vakaitwa mushure mekupambwa.  Vatatu ava, avo vari muchipatara vakachengetedzwa nemapurisa, vanoti vakapambwa musi wa 13 Chivabvu vakazowanikwa vakakuvara zvakaipisisa vari kuBindura musi wa 15 Chivabvu. Mutauriri wemapurisa, VaPaul Nyathi, vakambobvuma musi wapambwa vatatu ava kuti vainge vasungwa zvichitevera kuratidzira kwavakaita vachityora mutemo weCovid-19. Asi mapurisa akazodudza oti akange asingazivi kuti chii chainge chaitika kuvatatu ava uye vakange vasiri mumaoko emapurisa. Kunyange hazvo nhengo dzeMDC dziri kurapwa, vamwe vane ruzivo nezviri kuitika vanoti vatatu ava havasati vaonekwa nenyanzvi munyaya dzezvirwere zvepfungwa idzo dzinokwanisa kunyatsoongorora kuti kutochwa kwakaitwa madzimai matatu aya kwakashata zvakadii. Pane kutyirwawo kuti muZimbabwe hamuna nyanzvi dzizere dzinokwanisa kupa rubatsiro kumadzimai aya kuti asarambe achishungurudzika mupfungwa kubudikidza nezvavakaitwa apo vakapambwa. Studio7 haina kukwanisa kunzwa kumumwe wevana chiremba vari kuona vatatu, Dr Norman Matara veZimbabwe Association of Doctors for Human Rights, sezvo vanga vasiri kubatika panharembozha yavo. Asi mutauriri weZimbabwe Lawyers for Human Rights, VaKumbirai Mafunda, vanoti vakamirira kunzwa zvichikurudzirwa navana chiremba vavari kushanda navo kuitira kuti vatore matanho akakodzera kuvarwere ava. Sangano reZimbabwe Lawyers for Human Rights ndiro rine magweta ari kumirira madzimai matatu eMDC aya. No media source currently available 	https://www.voashona.com/a/mdc-youths-leader-continue-to-receive-treatment-under-police-guard/5433131.html
health	Vanhu Vabatwa neCovid-19 Vapfuura Mazana Mashanu Hurumende Ichiti Ichawedzera Dzidziso muVanhu	Huwandu hwevanhu vabatwa nechirwere cheCovid-19 munyika hwakakwira neMuvhuro kusvika pamazana mashanu negumi nevaviri (512) mushure mekunge vamwe vanhu makumi maviri nevatatu (23) vawanikwa vaine chirwere ichi pavanhu mazana mashanu nemakumi matatu nevashanu (535) vakaongororwa nezuro. Huwandu hwevanhu vapona kubva kudenda iri huchiri pamakumi matanhatu nevana (64), kuchitiwo vashaya vachiri vatanhatu kana kuti 6. Kuwanda kwevanhu vabatwa nechirwere cheCovid-19 uku kwaita kuti bazi rezvehutano riburitse mashoko padandemutande reTwitter richiti rave kuzosimbisa nyaya yekudzidzisa veruzhinji pamusoro pechirwere ichi pachiteverwa zvisungo zvakatarwa neWorld Health Organisation. Nyanzvi mune zvehutano dzakawanda dzagara dziri kukurudzira hurumende kuti iwedzere vanhu vari kuongororwa chirwere ichi pazuva, uye kuendesa dzidziso kumaruwa kuitira kuti veruzhinji vanzwisise nekukasika zviri kuitika kuitira kuti vasazobatwa vakavarairwa. Johns Hopkins University Hospital yemuAmerica inoti vanhu vabatwa neCovid-19 pasi rose vadarika mamiriyoni mapfumbamwe nezana rezviuru (9.1 million), America iri iyo ine vanhu vakawandisa vanodarika mamiriyoni maviri nemazana matatu ezviuru (2.3 million) ichiteverwa neBrazil, iyo yadarikawo miriyoni nezana rezviuru (1.1 million). Mumatunhu akawanda eAmerica chirwere ichi chinonzi chave kukwira zvakare zvichitevera kunyevenutswa kwemutemo unorambidza kufambafamba kwevanhu. Nyanzvi mune zvehutano, Doctor Simbiso Ranga, avo vari muNorth Carolina muno muAmerica, vanoti huwandu hwevanhu vari kubatwa nechirwere ichi huri kukwira, kwete muZimbabwe chete, asi pasi rose, izvo anoti zvinofanirwa kutorerwa matanho nekukasika. Panyaya yekukwira kwehuwandu munyika, Doctor Ranga vanoti hurumende inofanirwa kuendesa hurongwa hwekuongorora vanhu akaita sekukurudzira vanhu kupfeka mamasiki, kugeza maoko, uyewo kuchengetedza vanenge vawanikwa vaine chirwere ichi kwavo voga. No media source currently available 	https://www.voashona.com/a/zimbabwe-covid-19-update-doctor-simbiso-ranga/5473918.html
business	Kuipa kweMigwagwa Kwokanganisa Hupfumi muZimbabwe	Kunyangwe hazvo vanhu vakawanda munyika vari kufara kuti mvura gore rino yaturuka uye vachazadza matura, zvinhu hazvina kumira zvakanaka kuzvivakwa zvenyika zvakaita semigwagwa iyo yazara makomba. Kunze kwekukanganisa zvakanyanya nyaya yezvehupfumi, vanhu vakawanda vari kupararawo mumigwagwa iyi. Mugwagwa mukuru ungadai uchiunza hupfumi munyika kuburikidza nemitero yemotokari nemabhazi anenge akatakura zvinhu mugagwa weBeitbridge-Harare-kusvika kuChirundu. Nyanzvi munyaya dzezvehupfumi vachidzidzisa paUniversity of Zimbabwe, Doctor Gift Mugano, vanoti migwagwa ndiho hupfumi. Mugwagwa uyu unoshandiswa nenyika dzakawanda dzemuSADC idzo dzave kuronga kutsvaga mumwe mugwagwa nenyaya yekusamira zvakanaka kwezvinhu muZimbabwe. Gurukota rinoona nezvekutakurwa kwezvinhu, Doctor Joram Gumbo, vanotenda kuti mugwagwa uyu wakakosha zvikuru. Gwaro rakaburitswa nenyika dzemuSadc muna 2001 rakati mugwagwa mumwe chete pamitatu muZimbabwe haina kumira zvakanaka zvakapa kuti South Africa nedzimwe nyika dzitange kutsvaga mazano ekusadarika nemuZimbabwe zvichapa kuti Zimbabwe irasikirwe nemari yakawanda. Muna 2013 bhanga reDevelopment Bank of Southern Africa iro rakabatsira Zimbabwe kugadzira mugwagwa wePlumtree-Bulawayo-Harare-Mutare rakati Zimbabwe inoda kubatsirwa zvakanyanya kugadzira migwagwa yayo nekuti yakakosha zvikuru munyaya dzezvehupfumi muAfrica yose. Asi Dr Gumbo vanoti kutanga gore rino mugwagwa uyu uchagadziriswa. Mugwagwa uyu waurayawo vanhu vakawanda zvikuru sezvo uchishandisa nevanoenda kunotenga zvinhu kuSouth Africa. Mukuru weInternational Cross Borders Association, VaDennis Juru, vanotenda kuti zvinhu hazvina kumira zvakanaka vachiti zvinotora mazuva akawanda kubva kuSouth Africa nenyaya yemakomba ari munzira. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vanoti nyaya yekuti migwagwa haina kumira zvakanaka iri kupa kuti zvinhu zvakawanda munyika zvidhure. Zimbabwe haina zvitima zvakawanda zvekutakura zvinhu zvopa kuti vakawanda vashandise migwagwa chete izvo zvinodhura. Kambani yeNational Railways of Zimbabwe yave nemakore ichitatarika. Ko chi chinopa kuti hurumende itadze kugadzirisa zvivakwa? Vaimbova gurukota rezvemari vave kutungamira bato rePeople Democratic Party, VaTendai Biti, vanoti mari yehurumende iri kuperera mukubhadhara vashandi vayo izvo zvinozoita kuti isare isina mari yekugadzirisa zvivakwa zvayo. Doctor Gumbo vanoti kugadzira mugwagwa weBeitbridge-Harare-kusvika kuChirundu kunokwanisa kuwanisa vanhu zviuru mazana matatu mabasa. Asi Doctor Mugano vanoti nenyaya yehuori zvinogona kuva zviroto zvekare. Dzimwe nyika dzisina mari dzinoita zvirongwa zvinonzi Build Operate and Transfer zvichireva kuita mushandirapmwe nenyika dzekunze kana makambani vovaka migwagwa makambani ekunze otora mitero kwemakore akati wandei. Asi izvi hazvisi kuitwa muZimbabwe pari zvino. Doctor Mugano vanoti South Africa inokwezva vekunze nekuti ine zvivakwa zvakanaka. Mumaguta migwagwa mizhinji yazarawo makomba nenyaya yekuvharika kwemagoronga anofanira kutakura mvura asiri kugadzirwa nemakanzuru. Makanzuru ari kunakurira Zimbabwe National Road Authority kana kuti ZINARA nyoka mhenyu achiti iri kutora mari yemitero asi haina zviri kuita kugadzirisa migwagwa. Mahombekombe enyanza iri pedyo neZimbabwe ari kuBeira kuMozambique uye Zimbabwe iri mutsinga dzenjanji yeTazara zvichireva kuti inokwanisa kuenda kunyanza yekuTanzania ichipfuura nemuZambia. Asi hupfumi hwenyika hausi kunyatsofamba nekuti migwagwa nenjanji hazvina kumira zvakanka. Kunze kwemigwagwa isina kumira zvakanaka, nyika hainawo magetsi mvura nezvimwe zvakakosha mukukwezva vekunze vanoda kutanga mabhizimisi. No media source currently available  	https://www.voashona.com/a/zimbabwe-roads-damaged/3679873.html
