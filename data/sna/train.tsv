category	headline	text	url
business	Varimi Vovhiringwa neKushanduka kweMamiriro eKunze kuMaruwa	Varimi vekumaruwa kuchamhembe nekumabvazuva kweAfrica vanoti hurumende dzenyika idzi hadzisi kuita hurukuro navo kuti Africa ingarima kudya kwakakwana sei yakatarisana nematambudziko ekuchinja kwemamiriro ekunze ichishandisa nzira dzemuAfrica. Izvi zvabuda pamusangano waitwa muHarare, uchikokerwa nesangano reLa Via Campesina in Southern and Eastern Africa. Varimi vati hurumende dzemuAfrica dzinofanirwa kuchengetedza nzira dzekurima dzemuAfrica kwete kutora zvinobva kure. Sachigaro wesangano iri, Amai Elizabeth Mpofu, avo vanotungamirirawo Zimbabwe Small-Holder Farmers Forum, vatiwo varimi vekumaruma muAfrica havasi kukosheswa sezvinoitwa varimi vemapurazi makuru. Sangano iri rinotiwo rinoda kuti hurumende dzemuAfrica dzisakurudzire kurimwa kwembeu dzakauchikwa vachiti mbeu idzi hadziunze hutano hwakanaka muvanhu. Amai Mpofu vatiwo kunyange hazvo chibvumirano chekurima cheMaputo Declaration chichiti zvikamu gumi kubva muzana zvemabhajeti enyika, zvinofanirwa kubatsira varimi, varimi vekumaruwa havasi kuwana rubatsiro urwu. VaBenedict Aminer, vanomiririra Kenya Peasants League vatiwo nzira zhinji dzekurima dzinoshandiswa nevarimi veminda mirefu dzinokuvadza nharaunda nezviwanikwa asi hurumende dzemuAfrica hadzima zvadziri kuita kugadzirisa dambudziko iri. Sangano iri rinotiwo ranyora tsamba dzenyunyuto munyaya dzemabatirwo ari kuitwa varimi vekumaruwa dzichaendeswa kuSADC neComesa.	https://www.voashona.com/a/zimbabwe-farmers-affected-by-climate-change/4398539.html
business	Vashandi veHurumende Vanongosva Hurumende Kuti Vatange Zvakare Nhaurirano dzeNJNC	"Vashandi vehurumende vari pasi pesangano reZimbabwe Confederation of Public Service Trade Unions, iro raimbonzi APEX Council, vakanyorera kuhurumende vachikurudzira kuti nhaurirano dzemihoro, dzeNational Joint Negotiating Council, NJNC, dzimutsiridzwe. Mutevedzeri wemunyori wesangano iri, VaGibson Mushangu, vanoti chikonzero chikuru chaita kuti vanyorere kuhurumende vachiiyeuchidza nezvenhaurirano dzemihoro idzi inyaya yekuti mitengo yezvinhu zvinodiwa nemunhu zuva nezuva iri kungokwira, asi mihoro yevashandi vehurumende isina kwairi kuenda. ""Takanyorera hurumende tsamba musi wa 02 mwedzi uno tichivarangaridza kuti tarirai tava mugore idzva rava nemasandukiro aro ekurarama. saka tinotarisirawo kuti tinge tichisangana tichiita hurukuro nekutika isu nyaya yedu yemihoro ndeyekungoti nguva nenguva tagara pasi tichikurukura."" VaMushangu vanoti zvavari kuda sevashandi vehurumende hazvirambe zvichichinja, uye hazvisi zvinhu zvakawanda, kunze kwekungoti hurumende idzose mihoro yavo pamari dzavaitambira muna 2018, dzinove madhora mazana mashanu nemakumi maviri emari yekuAmerica pamwedzi. Studio 7 haina kukwanisa kunzwa divi rehurumende panyaya iyi. No media source currently available "	https://www.voashona.com/a/zimbabwe-civil-servants-approach-government-over-resumption-of-njnc-talks/5771245.html
business	Vagari veGuta reHarare Vonyunyuta neDanho reKanzuru reKutevera Zvikwereti neMasamanisi	Rimwe sangano rinomirira vagari vemuHarare, reHarare Residents Trust, rinoti hazvisi pamutemo kuti kanzuru itange nekutumira masamanisi kuvagari vane zvikwereti isati yagara navo pasi kuti vatsvage nzira dzekubhadhara zvikwereti zvavo. Izvi zvinotevera danho rakaziviswa nekanzuru yeHarare rekuti yave kutevera zvikwereti zvayo zviri muvagari kuburikidza nemasamanisi. Kanzuru inoti vagari vemuHarare vane zvikwereti zvinosvika mabhiriyoni gumi nemanomwe emadhora emunyika, ana kuti (ZWL$17 billion) yemitero isiri kubhadharwa. Mukuru wesangano reHarare Residents Trust, VaPrecious Shumba, vanoti zvinozivikanwa kuti kanzuru haisi kukwanisa kutumira magwaro emitero kuvagari, izvo zvinoita kuti panetse kuziva kuti mugari ane chikwereti chakakura zvakadii.  No media source currently available Asi mutauriri wekanzuru yeHarare, VaMichael Chideme vanoti vatora danho iri maringe nekuona kuti zvikwereti zviri kukurisa vanhu vasingabhadhare. Vanoti kanzuru inoda kuti mabasa ayo ainotarisirwa kuita arambe achienderera mberi, akaita sekutakurwa kwemarara, kupa vanhu mvura, kugadzira migwagwa, kuisa magetsi, kugadzira zvipatara uye kuti zvikoro zvirambe zvichishanda, VaChideme vanoti nekuda kwaizvozvo, vakaona zvakaringana kuti vanhu vapiwe masamanisi kuti vange vachibhadhara mari dzinodiwa kukanzuru. No media source currently available 	https://www.voashona.com/a/6465229.html
politics	Nyanzvi Dzoyambira Kuti muNyika Muchaita Mhirizhonga VaMugabe Vakasavandudza Matongero avo	Nyanzvi munyaya dzezvematongerwo enyika vachitungamira sangano reZimbabwe Democracy Institute Dr Pedzisayi Ruhanya vanoti hurumende ikasagadzirisa matambudziko akatarisana nevanhu munyaya dzezvehupfumi nyika ichaguma yasvika kumazivandadzoka. Mutauriri wesangano reZimbabwe National Liberation War Veterans Association VaDouglas Mahiya vati zvave kuitika munyika hazvisi kuvashamisa nekuti vakagara vataura kare kuti hurumende yemutungamiri wenyika VaRobert Mugabe inenge yagumirwa. Asi ko chii chaizvo chiri kukonzera mhirizhonga iri kuitika munyika? Gweta rinorwira kodzero dzevanhu vari chipanamazano musangano reHuman rights Watch VaDewa Mavhinga vanoti mapurisa ndiwo ari kukonzera kuti munyika muite mhirizhonga nekusatevedzera bumbiro remutemo. Asi Gurukota rinoona nezvekudzivirirwa kwemukati menyika Dr Ignatious Chombo vanoti handi chokwadi kuti mapurisa ari kukonzera mhirizhonga. Zimbabwe yakatarisana nesarudzo muna 2018 asi dzime nyanzvi munyaya dzezvematongerwo enyika dziri kuyambira kuti pakasaita nhaurirano nyika ichaita mhirizhonga inotyisa. Vesangano ravanaSorojena reThe Elders rine nhengo dzakaita sevaimbova munyori mukuru weUnited Nations Vakofi Anna, avaive mutungamiri wenyika yeAmerica VaJimmy Carter nevamwe vari kukurudzira kuti SADC Ipindire kugadzirisa nyaya yeZimbabwe. SADC iri kusangana kupera kwemwedzi uno kuSwaziland. Sangano reInternational Crisis Group rinoti kuti nyaya yeZimbabwe igadzirike zvave kuda kuti mutungamiri wenyika VaRobert Mugabe avo vave nemakore makumi mapfumbamwe nemaviri vasiye chigaro. Asi veZanu-PF vanoti VaMugabe havana kwavari kuenda. No media source currently available 	https://www.voashona.com/a/zimbabwe-matongerwo-enyika/3482564.html
health	Muzvare Linda Masarira Voendeswa kuChipatara	Murwiri wekodzero dzevanhu Amai Linda Masarira avo vakapedza mazuva makumi masere vari kujere reChikurubi mushure mekusungwa vachiratidzira zvisiri pamutemo vakaendeswa kuchipatara muHarare husiku hweChipiri mushure mekunge vatanga kurwara. Kumbogara mujeri uu kunonzi nevamwe ndiko kwopa kuti Muzavre Masarira varware. Shamwari yaMuzvare Masarira, VaOstallos Siziba avo vakambovharirwawo kuChikurubi vanoti vakakatyamadzwa nehurwere uhu sezvo vainge vaswera navo vachinzwa zvakanaka muswere wose. VaSiziba vaudzawo Studio 7 kuti Muzvare Masarira vachiri kuongororwa navanachiremba asi vanoti parizvino zvinoratidza kuti chipfuva chavo hachina kumira zvakanaka. VaNqobizitha Mlambo vanoti Muzvare Masarira vanogona kunge vakatapurirwa chirwere vari mujeri reChikurubi iro risina kumira zvakanaka. Vanorwira kodzero dzevanhu vanogaroshoropodza majeri emunyika vachiti haana hutsanana pamwe nezvekudya zvakanaka. Muna 2011 dzimwe nhengo dzeparamende dzakashanyira majeri mashanu emuno dzikabuditsa gwaro rairatidza kuti kumajeri hakuna mvura yakachena, zvekushandisa zvakakwana pamwechete nezvekudya zvinovaka muviri. Vasati vapinda muchipatara Muxvare Masarira vakaudza Studio 7 kuti dambudziko rimwe guru riri kuChikurubi nderezvekudya sezvo vanhu vachidya zvisina kukodzera. No media source currently available  	https://www.voashona.com/a/zimbabwe-matongerwo-enyika/3538383.html
politics	America Yokurudzira Kuti Vatori veNhau Vasambunyikidzwa Vachiita Basa Ravo	Mugwaro ravakabudisa, mutevedzeri wemukuru wemapurisa eFederal Bureau of Investigation (FBI), VaWilliam Sweeney, vakati chikwata chinotsigirwa nehurumende yeIran chakaedza kubvuta mutori wenhau anogara muAmerica kuti vamudzorere zvechisimba kuIran. Mutori wenhau uyu ndiMuzvare Masih Alinejad, akazvarirwa kuIran asi ave mugari wemuAmerica. Kwemakore mazhinji, Alinejad akashanda semutori wenhau muIran, izvo zvakakonzera kuti hurumende yeIran ishatirwe naye pamusoro pezvaakange achibudisa pachena. Kubva zvaatiza kubva kuIran muna 2009, Alinejad ave nemukurumbira pa’social media’, paanogara achishora kumanikidzwa kwevanhukadzi muIran kuti vashandise jira rekuvhara misoro yavo, kana kuti hijab. MuAmerica, Alinejad anechirongwa chaanokokera panhephenyuro yeVoice of America. Mutauriri wemuzinda weWhite House, Amai Jen Psaki, vakashora Iran mukuronga kubvuta Alinejad, vachiti Iran inoda kunyaradza manzwi eavo vanoshanda murugare muIran nekune dzimwe nyika. Muongororo inonzi ‘2021 World Press Freedom Index’, yakaitwa nekunyorwa nesangano rinorwira kodzero dzevatori venhau, reReporters Without Borders, Iran iri pachinzvimbo chezana nemakumi manomwe nechina (174) kubva munyika zana nemakumi masere (180) dzinobvumira vatori venhau kushanda vakasununguka. Sangano iri rinoti, mukudzvanyirira vatori venhau, hurumende yeIran inoshandisa nzira dzechisimba, dzinosanganisira kuvabvunzurudza, kuvaisa mumajeri kana kuvauraya. Sekutaura kwakaitwa negurukota reAmerica rinoona nezvekudyidzana nedzimwe nyika, VaAntony Blinken, Iran haisi iyo nyika yega inoshungurudza nekumbunyikidza vatori venhau. VaBlinken vakati hofisi iri mubazi ravo yakabudisa zvayakawana muongororo yayakaita, inonzi Human Rights Report, inotatidza kuti vatori venhau vazhinji varikumbunyikidzwa nekuurairwa basa ravo. Sangano rinorwira kuchengetedza kwevatori venhau, reCommittee to Protect Journalists, rinoti muna 2020, huwandu wevatori venhau vakaurayirwa kuita basa ravo hwakapetwa kaviri, richiti vatori venhau vazhinji vakaurawa muMexico neAfghanistan. Sangano iri rinotivo huwandu hwevatori venhau vakasungirwa kuita basa ravo mugore ra2020 hwakasvika pahusina kumbosvika kubva zvavatanga kuongorora kunetseka pabasa kwevatori venhau, richiti vazhinji vevatori venhau vakasungwa muPeople’s Republic of China, Turkey, nemuEgypt. Mushure mekuziviswa kuti Iran yakange yaedza kumubvuta muAmerica, Masih Alinejad akataura pfungwa dzevatori venhau pasi pose achiti haazoregi kuita basa rake, sezvo zvese zvirikuitika kwaari zvichimusimbaradza. VaBlinken vanoti chokwadi chinobudiswa nevatori venhau chinobatsira mukuvaka hurumende dzejekerere, vachitizve vanokurudzira hurumende dzepasi pose kuti dzichengetedze vatori venhau uye kuti dzione kuti vatori venhau vanoita basa ravo pasina njodzi. No media source currently available 	https://www.voashona.com/a/america-usa-expresses-concern-about-reporters-welfare-worldwide/5976409.html
sports	DeMbare yoshandisa Zoom	MURAIRIDZI weDynamos FC, Tonderayi “Stanza” Ndiraya anoti chikwata chavo chiri kushandisa dandemutande kuburikidza neZoom kuita gadziriro nevatambi vari kudzimba dzavo.   Nekuda kweCovid-19, nhabvu muno nemimwe mitambo yakasiyana yakambomiswa uye vanhu vari kukurudzirwa kuti vagare kudzimba dzavo senzira yekurwisa kupararira kwehutachiona hwecoronavirus hunokonzera chirwere ichi.   Ndiraya anoti DeMbare iri kushandisa Zoom apo vanenge vachiongorora vatambi vachiita gadziriro dzavo dzekuvaka muviri vari kudzimba.   “Nekuda kwecoronavirus hatisi kukwanisa kuungana nevatambi vedu tichiita gadziriro saka tave kuita gadziriro paZoom tichiudza vatambi zvekuita vachitoita. Asi tinoita vari muzvikwata zvakasiyana,” anodaro.   Anoenderera mberi achiti zvinonetsa hazvo kuongorora vatambi vari kudzimba dzavo kuti vari kuchengetedza miviri yavo here asi vakadzika mutemo wekuti anouzouya kuzotirena muviri wake usina kumira zvakanaka apo dambudziko reCovid-19 rinenge radarika vachamubatira mari.   “Pazvese hapazoshaikwe ny’any’a dzinozviti dzakangwara asi isu takadzika mutemo unovasungirira, anouya muviri wake usina kumira zvakanaka tichamubatira mari. Mwaka uno takatenga vatambi 13 nekudaro vataive navo gore radarika vanoziva kuti zvatoshanduka saka vanofanirwa kurwa kuti vagopinda muchikwata,” anodaro Ndiraya.   Chirongwa chekuti vanhu vagare kudzimba senzira yekurwisa kupararira kweCovid-19 chisati chatanga, Ndiraya akamboenda kunyika yeBelgium uko ainodzidza zvenhabvu.   Anoti akadzidza zvakawanda pamusoro pekusimudzira mutambo uyu ari kunyika iyi.   “Ndakadzidza zvakawanda kuBelgium kuti mutambo unogadzirirwa sei uye zvii zvinodiwa kuitwa kana mutambo wave kutanga.   “Ndinovimba zvandakadzidza zvichandibatsira kuti tigobudirira mumutambo uyu,” anodaro Ndiraya.	https://www.kwayedza.co.zw/dembare-yoshandisa-zoom/
sports	‘Vatambi vetsiva vodya nhoko dzezvironda’	PUROMOTA wetsiva Clyde Musonda anoti vatambi vemuno vane chitsama parizvino vave kudya nhoko dzezvironda sezvo vazhinji vavo vachirarama kuburikidza nemutambo uyu uyo wakambomiswa kutambwa senzira yekudzivirira kupararira kwechirwere cheCovid-19.   Muhurukuro neKwayedza, Musonda anoti vatambi vetsiva vazhinji vari panguva yakaoma.   “Coronavirus yatiisa panguva yakaoma zvikuru uye vatambi vedu vetsiva vazhinji vari kushungurudzikana nekuti havana chekubata. Tsiva yafa, yawira pasi uye vatambi kutaura kuno vari kudya nhoko dzezvironda,” anodaro Musonda.   Anoti ari pakati pekuronga mutambo we “Kick-out Coronavirus” uyo uchazoshandiswa kuunganidza mari yekubatsira vatambi vetsiva nemamaneja avo pamwechete nevanhu vakasangana nedambudziko rechirwere ichi.   Musonda — uyo anove mutungamiri weDeltaforce Boxing Academy — anoti ane chivimbo chekuti mutambo uyu uchabudirira.   “Tine zvakawanda zvatiri kuronga izvo tinofungidzira kuti zvinogona kubatsira vatambi vetsiva kuti vasimukire kubva panguva yakaoma ino yatakatarisana nayo.   “Asi chekutanga tinoshuvira kuti mutambo udzoke. Kune dzimwe nyika sekuAmerica mutambo wewrestling wakatenderwa kuti ukwikwidzwe asi pasina vatsigiri uye tinongoshuvirawo kuti izvozvo zvigoitikawo muno,” anodaro Musonda.	https://www.kwayedza.co.zw/vatambi-vetsiva-vodya-nhoko-dzezvironda/
health	Zimbabwe Yotambira Dzimwe Nhomba dzeCovid-19 Kubva KuChina	Zimbabwe nemusi weMuvhuro yakatambira dzimwe nhomba dzedenda reCovid-19 kubva kuChina panguva iyo paine kurudziro yekuti hurumende ishande zvakasimba kuti nhomba idzi dzitengwe dzakawanda kuitira kuti dzikwanire veruzhinji. Zimbabwe yawana dzimwe nhomba zviuru mazana manomwe (700 000) dzeSinopharm dzabva kuChina. Nhomba idzi dzasvika munyika manheru ano mushure mekusvika kwenhomba zviuru mazana masere (800 000) dzakabva kuChina zvakare. Mukuru anoona nezvechirwere cheCovid 19 muhofisi yemutungamiri wenyika, Doctor Agnes Mahomva, vaudza Studio 7 kuti hurumende iri kushanda zvakasimba kuti nhomba dzeCovid 19 dziwande munyika kuitira kuti dzishandiswe mukurwisa denda iri. Doctor Mahomva vatiwo vanhu vanofanira kuramba vachienda munzvimbo dzose dziri kubayiwa nhomba idzi kuitira kuti vakwanise kubayiwa vozvidzivirirawo kudenda reCovid 19. Asi vaimbove gurukota rezvehutano uye vari munyori anoona nezvehutano muMDC Alliance, Doctor Henry Madzorera, vatiwo hurumende inofanira kutenga nhomba dzakawanda nguva imwechete kuitira kuti veruzhinji vasanetseke kuwana nhomba idzi. Hurumende inoti vanhu vakabayiwa nhomba yekutamba kusvika mukupera kwezuva reChitatu vave miriyoni imwe nezviuru mazana mashanu nemakumi matanhatu nezviviri nemazana maviri nemakumi masere nevashanu (1 562 285) uye vakabayiwa nhomba yepiri vave zviuru mazana manomwe zvine gumi nezvitatu nezana rimwe chete nemakumi matatu nemumwe chete (713 131). Vanhu vakabatwa nechirwere ichi kubva pachakatanga kupinda munyika ichi vave zviuru zana nezvitatu zvine mazana mashanu nemakumi matanhatu nevanomwe (103 567) uye vapora vave zviuru makumi manomwe nechimwe nemazana matatu ane makumi masere nevatatu (71 383). Bazi rezvehutano rinoti vanhu makumi matanhatu (60) vakafa nezuro zvabva zvasvitsa huwandu hwevanhu vafa nechirwere ichi muZimbabwe pazviuru zvitatu nemazana matatu nemakumi mana (3 340). Hurumende inoti ine hurongwa hwekubaya nhomba kuvanhu mamiriyoni gumi kana kuti zvikamu makumi matanhatu kubva muzana kuitira kuti chirwere ichi chisarambe chichipararira munyika. No media source currently available 	https://www.voashona.com/a/zimbabwe-yotambira-dzimwe-nhomba-dzecovid-19-kubva-kuchina/5983733.html
business	Human Rights Watch Yokurudzira Kuti Vana Vasashandiswa Mumapurazi eFodya	Zimbabwe iri kukurudzirwa nesangano rinorwira kodzero dzevanhu, reHuman Rights Watch, kuti ichengetedze kodzero dzevana vachiri pasi pezera, avo vari kushandiswa muminda yefodya zvisiri pamwero. Sangano iri raparura gwaro reongororo yarakaita pakushandiswa kwevana vadiki mumapurazi efodya munyika. Mukuru weHuman Rights Watch kuchamhembe kweAfrica, VaDewa Mavhinga, vaudza Studio 7 kuti vana vari kushandiswa mumapurazi efodya zvinoita kuti muchetura we ‘nicotine’ upinde muganda ravo uchikonzera zvirwere. VaMavhinga vanoti sangano ravo rayambira hurumende pamusoro pezvirwere izvi uye kuti idzike mitemo yakasimba inobatsira vana ava uye vanhu vakuru vari kushanda vasina kupfeka mbatya dzinodzivirira muchetura uyu. “Pane chirwere chikuru chinobva mukubata fodya, ingava nyoro kana yakaoma, kana paya painopiswa chinonzi muchetura we ‘nicotine’. Kana vana vachishanda mumunda vanenge vachinzwa kupera simba, kuda kurutsa, kusvotwa kana kuita sevane nyongo. Ndizvo zvimwe zviratidzo zvekuti pane chirwere ichocho,” VaMavhinga vakaudza Studio 7. “Takaonazve kuti vana nevabereki nevarimi vefodya vazhinji, vange vasingatozivi dambudziko iroro.” VaMavhinga vanoti vakaita hurukuro nehurumende pamusoro penyaya iyi uye vakavimbiswa kuti hurumende ichaedza kugadzirisa nyaya iyi kutanga nekuisa mitemo yakasimba inochengetedza hutano hwevana. No media source currently available 	https://www.voashona.com/a/zimbabwe-human-rights-watch-publishes-study-on-child-labour-on-tobacco-farms-dewa-mavhinga/4334146.html
business	Nyanzvi muNyaya dzezveHupfumi Dzinoti Zimbabwe Ngaivandudze Mitemo Kuti Ikwezve veMabhizimisi veKunze	Sangano reZimbabwe Investment Authority kana kuti ZIA rinoti chirongwa charo chekubatsira vekunze kuti vakwanise kunyoresa makambani avo nechimbi chimbi cheOne Stop Investment Centre chiri kufamba zvakanaka. Asi nyanzvi munyaya dzezvehupfumi dzinoti hurumende inofanira kugadzirisa mitemo yavo kuti vanhu vaite chivimbo neZimbabwe. Nyanzvi idzi dzinoti kukakavadzana kwemakurukota ehurumende pagwara rezvehupfumi hakupe chimiro chakanaka. Sachigaro webhodhi reZIA VaNigel Chanakira vanoti chirongwa ichi chave kureva kuti zvave kutora maawa masere kuti munhu anyorese bhizimisi kwete mazuva makumi maviri nemasere. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe Dr Godfrey Kanyenze vanoti uhu hurongwa hwakanaka asi handizvo chete zvingakwezve vekunze. VaKanyenze vanoti Zimbabwe inofanira kuziva kuti iri kukwikwidzana nenyika dzakawanda nekudaro inofanira kusunga dzisimbe. No media source currently available 	https://www.voashona.com/a/zimbabwe-matongerwo-enyika/3517137.html
sports	Mhirizhonga yamisa mitambo yePSL	  PREMIER Soccer League inoti yambomisa mitambo yose yenhabvu yeCastle Premiership nekuda kwemhirizhonga iyo iri kukonzera kuti mimwe mitambo isapere zvakanaka.   Danho iri rinotevera mhirizhonga yakaitika kunhandare yeBabourfields kuBulawayo nemusi weSvondo pamutambo weHighlanders neDynamos izvo zvakaona mutambo uyu uchitadza kupera.   Muchinyorwa, chamangwiza wePSL – Kennedy Ndebele – anoti vamisa mitambo zvichitevera kuwanda kwenyaya dzemhirizhonga.   “Nekuda kwemhirizhonga iyo iri kuitika kumitambo yakasiyana, izvo zviri kuzosvibisa nhabvu yedu, tatora danho rekuzivisa kuti mitambo yose yePSL yambomiswa. Tichazokuzivisai kuti ichadzoka rinhi.   “Iye zvino tave kuita hurukuro nevanochengetedza mutemo vanosanganisira Zimbabwe Republic Police (ZRP), vanochengetedza mitemo kuzvikwata zvakasiyana nevaridzi venhandare kuti titsvage nzira dzekupedza mhirizhonga iyi.   “Tinotora mukana uno kukumbira ruregerero kuvatsigiri, vakotsveri vedu nevose vane chekuita nenhabvu. Tinovimbisa kuti tichagadzirisa nyaya iyi,” anodaro Ndebele.    Mhirizhonga yakaitika kuBabourfields pamutambo weHighlanders neDynamos nemusi weSvondo wadarika   Anoti iye zvino vazivisa zvikwata zveHighlanders neDynamos kuti vavanyorere vachitsanangura kuti zvakafamba sei musi weSvondo wadarika.   Mhirizhonga iyi yakaona vatsigiri vezvikwata zviviri izvi vachipinda munhandare mutambo usati wapera zvikakonzeresa kuti umiswe apo Bosso yainge yakatungamira 1-0.   Masvondo adarika kuMandava Stadium kuZvishavane, mutambo weFC Platinum neHighlanders wakatadza kupera zvekare zvichitevera mhirizhonga apo FC Platinum yainge yapihwa pena.   Vatsigiri veBosso vakapinda munhandare vachinyunyuta.	https://www.kwayedza.co.zw/mhirizhonga-yamisa-mitambo-yepsl/
politics	Vakawanda Votyira Kudeuka kweRopa Munyika	Vanhu vakawanda vanoti vave kutyira kuti munyika munogona kudeuka ropa kana mutungamiri wenyika, VaRobert Mugabe, vakasagadzirisa nyaya yekunetsana kunotyisa kuri kuitika mubato reZanu-PF. NeChina mudzimai waVaMugabe, Amai Grace Mugabe, vakati murume wavo anofanira kubuda pachena kuti ndiyani achatora chigaro chake kuitira kuti kurwisana kunotyisa kwoitika mubato iri kumire. VaMugabe mbune vakatendawo kuti mubato mavo mune kunetsana kunotyisa uye vakati mauto ave kunyanya kupindira mukurwisana kuri mubato ravo. Mumwe ari kutevera zviri kuitika muZanu PF, VaWhisper Makuni, vanoti kunetsana kuri muZanu-PF kunogona kukonzera kusagadzikana kwenyika uye vashora VaMugabe nekusagadzirisa nyaya dziri munyika. Mashoko aya atsinhirwawo nechimwe chizvarwa cheZimbabwe chiri kuSouth Africa, VaNhamo Goronga. VaJoseph Dhliwayo, avo vari kuSouth Africa zvekare, vanotiwo VaMugabe ndivo vakazvisikira moto muziso nekugarisa pachigaro vachirambidza vanhu kutaura nezvemunhu achatora chigaro chavo. Nyanzvi munyaya dzezvematongerwo enyika vachidzidzisa paLummumbashi University kuZambia, VaShakespera Hamauswa, vanobumawo kuti nyika yananga kuna taisireva. Mubato reZanu-PF mune kunetsana kukuru pakati pezvikwata zviri kuzivikanwa nerekuti Team Lacoste, iyo inonzi inotungamirwa nemumwe mutevedzeri wemutungamiri wenyika, VaEmmerson Mnangagwa, uye Generation 40, iyo inonzi yave kuda kuti gurukota rinoona nezvemauto, VaSydney Sekeramai, vatore chigaro chaVaMugabe. Vaimbova mutauriri weZanu-PF, VaRugare Gumbo, vanoti VaMugabe vagara vachifarira havo VaSekeramai. Vamwe veTeam Lacoste vataura neStudio 7 vati mubato ravo matanga kurwisana kunotyisa pakati pemaKaranga ayo anonzi ari kuti Mazezuru neMaNdebele vabatana kuti Makaranga asatore hutungamiri. Asi nyanzvi gweta rinorwira kodzero dzevanhu, VaDewa Mavhinga, varamba mashoko aya. VaMavhinga vashorawo VaMugabe nekuregerera mauto achipindira munyaya dzezvematongerwo enyika vachiti zvapa kuti muve nekusagadzikana munyika. Vamwe muZanu-PF vanonzi vari kukurudzira VaMugabe kuti vamise basa mukuru wemauto,General Constantino Chiwenga, nevamwe vakuru vemauto vari kupomerwa mhosva yekupindira mune zvematongerwo enyika. VaGumbo vatiwo nyaya yekutadza kugadzirisa nyaya dzezvehupfumi nekutukana iri kupa kuti zvinhu zvirambe zvakaita manyama amire nerongo munyika, izvo zvave kukonzera kusagadzikana. Kunyange hazvo vakawanda vari kuti VaMugabe vadome achatora chigaro chavo, mutevedzeri wemunyori wezvemutemo mubato iri, VaMunyaradzi Paul Mangwana, vanoti vatungamira vanosarudzwa nevanhu pakongiresi. Bato reZanu-PF rakatozivisa gore rapera kuti VaMugabe ndivo vachakwikwidza musarudzo dzegore rinouya vakamirira Zanu-PF. Vakadzingwa muZanu PF uye vari mutauriri weZimbabwe National Liberation War Veterans Association, VaDouglas Mahiya, vanoti VaMugabe vanofanirwa kuziva kuti nyika ndeye vanhu vemuZimbabwe, kwete yaivo VaMugabe nemudzimai wavo chete.  Asi nyanzvi munyaya dzezvematongerwo enyika dzinoti makore avo uye hutano hwavo zvinopa kuti vakawanda vasave nekugadzikana. VaMugabe vakapinda musarudzo idzi vanenge vave nemakore makumi mapfumbamwe nemana. No media source currently available 	https://www.voashona.com/a/zimbabwe-mugabe-politics/3963200.html
health	Madzimai Odzidziswa Kubatsira Madzimai Akazvitakura	Mukuedza kuderedza kufa kwemadzimai akazvitakura pamwe nekuchengetedza hutano hwevagari vekumaruwa, mamwe masangano akazvimirira ave kudzidzisa madzimai kuchengetedzwa kwehutano kuitira kuti vazodzidzisawo vavakagarisana navo kumaruwa. Mumwe wemadzimai akadzidziswa basa iri kuitira kuti azobatsirawo mamwe madzimai, ndiAmai Rena Round, avo vanogara mubhuku rekwaMambondiani kuDora mudunhu reManicaland. Amai Round, avo vanopinda chechi yemapostori isingabvumidzi nhengo dzayo kuenda kuzvipatara, vanoti chirongwa ichi chiri kubatsira zvikuru nharaunda yavo sezvo pari zvino vamwe vanhu vaisaziva mikova yezvipatara vave kukoshesa kuenda kuzvipatara. Amai Round vanotiwo kunyange hazvo makore mashoma apfuura vaive nedambudzo remadzimai akawanda aifa vakazvitakura, vanoti dambudzo iri rave kugadzirisika sezvo vari kudzidzisana kukosha kwekunyoresa kana mudzimai abata pamuviri, uye kuita izvi nguva ichipo. Madzimai aya ari kubatsirwa nemari inobva ku IM Swedish Development Partner. Sangano reDiocese of Mutare Community Care Programme rinoti rakakwanisa kudzidzisa madzimai makumi mapfumbamwe nemashanu, ayo anoshanda mumawadhi maviri, Ward 11 neWard 35. Madzimai aya ndiwo anodzidzisa vagari vemunzvimbo iyi inonzi ine vanhu vanosvika makumi maviri ezviuru vazhinji vacho vari mapostori. VaPeter Mashonganyika vanoshanda ne Diocese of Mutare Community Care Program, uye mumwe wevanodzidzisa madzimai aya zvehutano. VaMashonganyika vanoti vari kufadzwa zvikuru nechirongwa ichi sezvo ndufu dzaderera munzvimbo yavanoshandira iyi. KuChipinge, chirongwa chekudzidzisa madzimai aya chiri kuitwa nesangano rakazvimiririra rinonzi Community Organisation for Poverty Alleviation in Zimbabwe. Sangano iri rakadzidzisawo vagari vekuChipinge Ward 17 ne Ward 18 vanosvika makumi masere nevatatu Mumwe wevari kudzidzisa madzimai kuChipinge, Amai Sarah Mafondora, vanoti kuburikidza nedzidzo yaveko, vanhu vakawanda vava kuziva nzira dzekuchengetedza hutano. VaWitmore Masengu vanoshnada neIM Swedish Development Partner. VaMasengu vanoti tsvagiridzo yavakaita kudunhu reManicaland muna 2014 yakaratidza kuti kwange kuine vakadzi vakawanda vaifa vakazvitakura, uye zvirwere zvepabonde kumadzimai aya zvaive zvakawanda. VaMasengu vanotiwo vanhurume vazhinji kunzvimbo iyi vaive vasina hany’a nehutano hwemadzimai avo kunyanya vakazvitakura izvo zvakapa sangano ravo kuti ribatsire nemari yekuti vagari venzvimbo idzi vawaniswe dzidziso yezveutano. No media source currently available  	https://www.voashona.com/a/zimbabwe-lead-mothers-project-in-manicaland/3741848.html
sports	Simba, Chegutu Pirates zvakaumburudzana	Ndooka   SACHIGARO weZifa Northern Region Division One, Martin Kweza, oshora zvikuru mhirizhonga yakaitika kunhandare yeWadzanai kuShamva svondo radarika izvo zvakaona vatambi veSimba Bhora FC neChegutu Pirates vachirwa mumutambo weAxis Solutions Super 8 Tournament.   Zvimbokoma izvi zvakaitika mushure mekunge Simba Bhora yatungamira mumutambo uyu watambwa maminitsi masere izvo zvakazoona Constantine Tinapi weSimba Bhora naLewis Milanzi weChegutu Pirates vese vachipihwa makadhi matsvuku (red card) kuti vabude mumutambo uyu mushure mekunge varwisana.   Mutambo uyu wakazohwinwa neSimba Bhora 4-0. Achitaura pamusoro pechiitiko ichi, Kweza anoti nhabvu haizi hondo nekudaro vatambi vanofanirwa kutamba zvakanaka uye vachigamuchira zvinenge zvabuda mumutambo kwete kurwisana.   “Hatitarisire kuona vatambi vachirwa munhandare sezvatakaona zvichiitika izvi. Nhabvu haisi hondo, tinoda hunhu hwakanaka nguva dzose,” anodaro Kweza.   Anoti vachagara pasi vozeya nyaya iyi uye vatambi vose vakarwa vachavatemera zvirango zvekubhadhara faindi yemari inotangira paUS$$100 kusvika paUS$200.   “Nyaya iyi tichanyatsoizeya zvakasimba uye vanenge vabatwa nemhosva tichavabadharisa faindi yemari inobvira paUS$100 kusvika US$200,” anodaro Kweza.   Zvakadai, mune mumwe mutambo weAxis Solutions Super 8 Tournament wakatambwa svondo radarika, Herentals Under-20 yakakunda Black Mambas 4-3 kumapena zvichitevera kupera kwawakaita uri mangange 1-1.   NeMugovera svondo rino, chinenge chakachaya kuBaobab Stadium uko Golden Eagles ichabandana neNgezi U19 muquarter-final yeAxis Solutions Super Cup kuchiti musi weSvondo kuTrojan Mine kuBindura kunenge kusingadanwe anonzwa apo Commando Bullets ichasangana neTrojan Stars.	https://www.kwayedza.co.zw/simba-chegutu-pirates-zvakaumburudzana/
business	Chingwa Chotarisirwa Kushomeka Zvakanyanya Mushure Mekunge Hurumende Yadzikisa Mutengo	Mutungamiri weBakers Association of Zimbabwe, rimwe sangano revanobika chigwa VaWellington Peyama vanoti danho rehurumende rekuti chingwa chidzikiswe kubva pamadhora maviri nemakumi matatu nemashanu kuenda padhora nemakumi masere rinoshanda chete kana bhanga reRBZ richikwanisa kuvapa mari yekuAmerica kuti varitenge pamukoto zvopa kuti vatatarike. Kudzikiswa kwechingwa nehurumende kuri kutarisirwa kutokonzera kushaikwa kwacho kunzvimbo dzakawanda sezvo vanobika chingwa vatodzikisa huwandu hwacho nekushaikwa kwedhora rekuAmerica. Gurukota rezvemaindustry VaNqobizitha Ndlovu vanoti hurumende ichabatsira vanobika chingwa nemari yekunze. No media source currently available 	https://www.voashona.com/a/chingwa-chotarisirwa-kushomeka-zvakanyanya-mushure-mekunge-hurumende-yadzikisa-mutengo-wechingwa/4781246.html
politics	Kuonekwa kweMauto mumaMisha Munguva dzeSarudzo Kwotyisa Vagari vekwaZvimba	Vagari vekwaZvimba vanoti havasi kufara nemasoja ari kungombeya mavanogara nenzvimbo dzekutandarira. Masoja aya anonzi akatanga kuonekwa mwedzi wapera, uye anenge akapfeka nhumbi dzechiuto, achingofamba mumamisha nenzvimbo dzekutandarira dzepamataundishipi. Zvinonzi hapana anoziva kwavanoenda kana nguva dzemanheru dzakwana asi zuva rinotevera vanenge vadzoka. Mumwe mugari wekwaMadzima kwaZvimba anoda kuzivikanwa nezita rekuti Priveledge anoti masoja maviri akaiswa muwadhi mavo. Priveledge anoti masoja aya haazivikanwe kwaanogara, uye anofunga kuti donzvo ravo nderekuti vadzivirire vagari kutsigira mamwe mapato anopikisa. Masoja aya anonzi anoonekwawo kuMakonde, padyo nedhamu riri pedyo neShackleton. Mugari wekuShackleton, VaKingstone Muza, vanoti masoja ari kuudza vagari kuti vatsigire hurongwa hutsva huri munyika. Hatina kukwanisa kunzwa divi remasoja panyaya iyi, asi mutauriri wemauto, VaAlfios Makotore, vakamboudza vatori venhau kuti masoja ari kufamba-famba mumamisha, masoja akapanduka. Mune imwewo nyaya, nhengo dzebato reZANU PF dzakaungana munzvimbo dzakasiyana dzichivandudza mapazi ebato epasi, kana kuti cells, nyika yose. Misangano iyi inonzi yakapindwa nevanhu vashoma muChinhoyi nekwaZvimba. Vakapinda misangano iyi vanoti vakanzi vanyore nhengo dzebato iri mazita idzo dzakanyoresa kuvhota uye kuti vavandudze masero avo kuti apindirane nenzvimbo dzekuvhotera, polling stations. Zvinonzi bato reZanu PF riri kuda kuenzanisa huwandu hwenhengo dzaro dzakanyoresa kuvhota nezvakabuda pahuwandu hwevanhu vakanyoresa pachirongwa chekunyoresa chebazi reZimbabwe Electoral Commission, ZEC. No media source currently available  	https://www.voashona.com/a/zimbabwe-politics-soldiers-mashonaland-west/4317149.html
sports	Handirohwe muno: Manyuchi	  CHARLES Manyuchi anoti kunyangwe zviite sei haafe akakundwa mutambo waanorwira muno pamberi pevatsigiri vake.   Shasha yetsiva iyi yange iri kutarisirwa kusangana naMudamad Sebyala wekuUganda munaChivabvu achirwira kuchengetedza bhande rake reWorld Boxing Federation.   Mushure mezvo, ange achifanirwa kuzorwa zvakare naSebyala vachirwira bhande reWorld Africa Boxing Association Supreme Middleweight.   Vaviri ava vaitarisirwa kusangana nemusi wa4 Kubvumbi kuHarare International Conference Centre (HICC).   Mutambo uyu hauchaenderera mberi nekuda kwedanho rakatorwa neHurumende rekumbomisa mitambo yose uye kuungana kwevanhu senzira yekurwisa kupararira kwechirwere checoronavirus.   Manyuchi anoti akagadzirira zvikuru mutambo uyu.   “Pandinorwira muno ndinenge ndiri pamusha saka handisiye munhu achiuya kuzondidherera uye handimbofe ndakakundwa ndiri mumba mangu.   “Muno ndimo muZimbabwe mumba mangu uye zvakafanana nekuti haungaregere munhu achiuya mumba mako okudherera oita zvaanoda newe.   Ini izvozvo handimbozvitendere kana kamwechete, ndinorwira kuchengetedza zita rangu uye kusimudza mureza wenyika wangu,” anodaro.   Kubva Manyuchi zvaakakundwa naQudratillo Abdukakhorov wekuUzbekistan mugore ra2017 apo akatorerwa bhande rake reWBC Silver Welterweight, akwanisa kutamba mitambo mishanu ndokuhwina mina achikundwa mumwechete.	https://www.kwayedza.co.zw/handirohwe-muno-manyuchi/
health	Mumwe Munhu Ofa neCovid-19 kuBulawayo, Vanodarika Zana Vachibatwa neChirwere Ichi muHarare	Huwandu hwevanhu vafa nechirwere cheCovid-19 munyika hwasvika pamazana maviri nevasere kana kuti 208 zvichitevera kufa kwemumwe munhu kuBulawayo neSvondo. Vanhu vabatwa nechirwere ichi vasvika zviuru zvinomwe nezana rine gumi nevatanhatu kana kuti7, 116. NeSvondo vanhu zana nemakumi matatu nemapfumbamwe kana kuti 139 vakanzi vabatwa nechirwere ichi zana nemakumi maviri nevana kana kuti 124 vari vemuHarare. Asi bazi rezvehutano rinoti vamwe vanhu ava vainge vavhenekwa kare asi vasati vaziviswa zvainge zvabuda kwemazuva akati wandei. Vanhu vapora zviuru zvishanu nemazana matatu nemakumi manomwe nevatatu kana kuti 5, 373. Nyanzvi munyaya dzezvehutano uye vakambotungamira chipatara chechitungwiza central hospital dr enoch mayida. zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika miriyoni imwe chete nezviuru mazana ma`viri kana kuti 1, 2 million vabatwa nechirwere ichi muAfrica. Vafa vasvika zviuru makumi matatu nechimwe zvine makumi mashanu nevatanhatu kana kuti 31, 056. Vapora vadarika miriyoni imwe chete. Huwandu hwevanhu vabatwa nechirwere checoronavirus pasi rose hwadarika mamiriyoni makumi maviri nematanhatu nezviuru mazana mapfumbamwe kana kuti 26, 9 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana zvine mazana masere nemasere kana kuti 188,000. Vanhu vafa pasi rose vasvika zviuru mazana masere ane makumi masere kana kuti 880, 000. Vapora vachidarika mamiriyoni gumi nemanomwe ane zviuru mazana mapfumbamwe kana kuti 17, 9 million. 	https://www.voashona.com/a/mumwe-minhu-ofazve-necovid-19-kubulawayo/5572977.html
sports	Zifa, PSL vokandirana nyoka mhenyu	  Sangano rinoona nez- venhabvu muno reZimba- bwe Football Association rokandirana nyoka mhenyu nerePremier Soccer League pamusoro penyaya yekuti mitambo yePSL ichatanga riinhi zvichitevera mashoko akabva kuConfederation of African Football (CAF) ekuti nhandare dzemuno hadzina kukodzera kutambirwa nhabvu nezvikwata zvekunze.   Svondo radarika, CAF yakabuda pachena kuti muZimbabwe hamuna nhandare kana imwechete yavanoona yakakodzera kuti itambirwe nhabvu nezvikwata zvekunze.   Izvi zvinoreva kuti mutambo wechikwata chenyika chemaWarriors wekurwira kuenda kumakwikwi eAfrica Cup of Nations 2020 neAlgeria uchatambirwa kunze kwenyika.   Hurumende parizvino iri mushishi yekuona kuti nhandare dzinosanganisira National Sports Stadium iri muHarare neBarbourfields kuBulawayo dzagadziriswa.   Kazhinji mitambo yePSL inotanga kupera kwemwedzi waKurume asi parizvino mamiriro ezvinhu haana kujeka zvichitevera mashoko akabva kuCAF aya.   Mukushi wemashoko wePSL Kudzai Bare anoti nyaya yenhandare iyi yakakomba asi zvose zvinoitwa neZifa.    Kudzai Bare   Anoti Zifa ndiyo inoongorora nhandare dzese dzemuno uye yovazivisa dzinokodzera kutambirwa nhabvu nezvikwata.   “Isu zvose zvenhandare tinozvisiira mumaoko eZifa ndiyo inoongorora nhandare dzese dziri muno dzinoda kushandiswa nezvikwata zvenhabvu zvinokwikwidza muPSL votizivisa dzavanenge vaona dzakakodzera kutambirwa nhabvu.   “Isu tinozongotevedzera zvavanenge vatiudza, saka zvimwe zvese zvizere zvekuti nhandare dzedu dzinokwanisa here kutambirwa nhabvu yePSL munotozvinzwa kuZifa,” anodaro.   Achibvuzwa neKwayedza kuti mitambo yePSL inogona kutanga rinhi, Bare anoti izvi zvichazoziviswa mushure memusangano wavo wepagore weAnnual General Meeting (AGM) kupera kwesvondo rino.   “Tichagara pasi sesangano uye tichaita musangano wedu wekutanga wegore mukuru weAGM kupera kwesvondo rino apo ticharonga kuti mitambo inotanga rinhi. Asi, tichange tichishanda neZifa tichinzwa kubva kwavari kuti nhandare dzinoita ndedzipi kuti mitambo itange,” anodaro Bare.   Mutauriri weZifa, Xolisani Gwesela anoti nyaya dzenhandare yemitambo yePSL zvinozivikanwa nevePSL.   Mushure mekunge Kwayedza yamuudza kuti PSL iri kutiwo zvenhandare zviri mumaoko avo, anoti vachagara pasi kupera kwesvondo rino kuti vagoronga kuti nhandare dzokushandisa dzedzipi.   “Zviri mumaoko ePSL inzwai kubva kwavari. Isu tichazogara hedu pasi kupera wesvondo rino toona kuti nhau iyi ichafambiswa sei,” anodaro Gwesela.	https://www.kwayedza.co.zw/zifa-psl-vokandirana-nyoka-mhenyu/
politics	MDC Alliance Yoronga Kusarudza Mutevedzeri waMeya weChitungwiza	Bato reMDC Alliance rinoti richaenderera mberi nekusarudza mutevedzeri wameya weChitungwiza richiti kudomwa kwemutevedzeri wameya kwakaitwa negurukota rematunhu, VaJuly Moyo, hakusi pamutemo. VaMoyo vakadoma nhengo yeZanu PF, VaKiven Mutimbanyoka, semutevedzeri wameya kutanga kwesvondo rino uye meya veChitungwiza, VaLovemore Maiko, vakatozivisa makanzura ese edhorobha iri nezvedanho iri. Asi munyori anoona nezvematunhu muMDC Alliance, VaSesil Zvidzai, vaudza Studio 7 kuti zvakaitwa naVaMoyo zviri kunze kwemutemo vachiti makanzura ndiwo achagara pasi achisarudza mutevedzeri wameya. Asi VaMoyo vakati kanzuru yeChitungwiza yainge yatadza kusarudza mutevedzeri wameya mukati menguva inotarisirwa kuita izvi ndosaka vakadoma VaMutimbanyoka vachishandisa mitemo yenyika inovapa simba rekuita izvi. Mukuru weChitungwiza Residents Trusts, Muzvare Alice Dian Kuvheya, vaudza Studio 7 kuti vakashamiswa nzvikuru nemaitiro aVaMoyo. Asi mukuru wesangano reHarare Metropolitan Residents Forum, VaMarvelous Khumalo, vaudza Studio 7kutikanzuru yeChitungwiza yakatadza kuita basa rayo vachiti ingadai yakasarudza mutevedzeri wameya gore rapfuura zvichitevera kudzingwa kwevaive mutevedzeri wameya nemamwe makanzuru. Kunyange hazvo mutevedzeri wameya akadzingwa basa musi wa4 Mbudzi gore rapfuura, munyori weChitungwiza akazivisa kuti chinzvimbo ichi chakange chisisina munhu musi wa18 Nyamavhuvhu nekudaro kanzuru ine mazuva makumi matatu kubva musi uyu kuti isarudze munhu anotora chnzvimbo izvi. Hatina kukwanisa kutaura naVaMoyo kuti tinzwe divi ravo panyaya iyi. Pari zvino kanzuru yeChitungiwza ine makanzura makumi maviri, gumi nematanhatu eMDC Alliance nemana eZanu PF. No media source currently available 	https://www.voashona.com/a/the-zimbabwe-opposition-to-go-ahead-with-selection-of-deputy-mayor-of-the-dormitory-town-of-chitungwiza/6018854.html
business	Vashandi Vanoti Vari Kubatwa Kwiyo paChirongwa cheGEMS	Zvichitevera kuparurwa kwehomwe yevashandi vehurumende yekuchengeta mari, yeGovernment Employees Mutual Savings Fund (GEMS), iyo yakaumbwa muna Kukadzi gore rapfuura, vamwe vashandi vehurumende vanoti havasi kufara nezvakaitwa nehurumende pamusoro penyaya iyi. Hurumende inoti homwe iyi ichange ichipindwa nevashandi vanoda zvavo uye vashandi ava vachange vachibatirwa zvikamu zviviri nezviga zvishanu kubva muzana, kana kuti 2.5% yemuhoro mwedzi wega wega. Hurumende inoti chinangwa chehomwe iyi ndechekubatsira vashandi vachiri pamabasa neavo vave pamudyandigere. Asi rimwe sangano rinomirira varairidzi, reAmalgamated Rural Teachers Union of Zimbabwe (ARTUZ) rinoti vashandi havana kuudzwa zvakakwana kana kubvunzwa pamusoro pechirongwa ichi. Sangano iri rinotiwo harifari nemabatiro anoitwa mari dzevashandi nehurumende. Mutungamiri weARTUZ, VaObert Masaraure, vanoti chekutanga ndechekuti vashandi vaifanirwa kupihwa mukana wekupa pfungwa dzavo pachirongwa ichi chisati chaumbwa. VaMasarure vanotiwo panotanga chirongwa ichi, mushandi wese anobatirwa mari inoenda kuhomwe iyi. Kana achida kuramba ari nhengo anongozvisiya zvakadaro. Asi kana mushandi asingadi kuva muchirongwa ichi, anomanikidzwa kunyorera kuhomwe iyi achiti haasi kuti kupinda muchiri panguva iyo mari yake inenge ichibatwa nehurumende kudzamara homwe iyi yamubvisa muchirongwa ichi. Tatadza kubata gurukota rinoona nezvevashandi, VaPaul Mavima, uye vanga vasati vapindura mibvunzo yatavatumira pataenda pamhepo, asi taita hurukuro naVaMasaraure. No media source currently available 	https://www.voashona.com/a/zimbabwe-artuz-rejects-govet-gems-programme-obert-masaraure/5764819.html
politics	Vanopikisa Hurumende Voronga Kuratidzira muKupera kweMwedzi Uno.	Mapato anopikisa, masangano anorwira kodzero dzevanhu, masangano evashandi pamwe nevamwe vemakereke vanonzi vari kuronga kuratidzira kwevana veZimbabwe nyika yose musi wa 31 Chikunguru, unove mwedzi uno, vachinyunyutya nekwavanoti kutadza kutonga kwehurumende yeZanu PF. Mumwe wevari kutungamira hurongwa uhwu, uye vari mutungamiri webato rinopikisa reTransform Zimbabwe, VaJacob Ngarivhume, vanoti hurumende yeZanu PF yakundikana kumisa huwori pamwe nekumutsiridza hupfumi hwenyika, izvo zvaisa vana veZimbabwe mukutambura kukuru. VaNgarivhume vanoti vari kushanda nemapato ose anopikisa nemamwe masangano anomirira vana veZimbabwe mumapoka akasiyanasiyana mukuronga kuratidzira uku, vachiti kunyange nhengo dzeZanu PF dziri kukokwawo kuti dzibatane nevamwe vanoda hutongo hwakanaka munyika. Asi mutauriri webato reMDC Alliance, Advocate Fadzai Mahere vaudza Studio 7 kuti bato ravo harina kunge rakokwa zviri pamutemo, kunyange hazvo, sezvakataurwa nemutungamiri wavo VaNelson Chamisa neSvondo, vachabatana nevose vanoda kuti munyika muve neshanduko. Mutauriri weMDC-T, VaKhalipani Phugeni vatiwo bato ravo harisi muhurongwa hwekuratidzira uhwu. VaNgarivhume vanoti vane hurongwa hwekuzivisa mapurisa nezvekuratidzira kwavo neChipiri, uye vanotarisira kuti vacharatidzira murunyararo. No media source currently available Mukuru anoona nezvekufambiswa kwemashoko mubato riri kutonga reZanu PF, VaTafadzwa Mugwadi, vanoti kunyange hazvo bumbiro remitemo richibvumidza vanhu kuratidzira, zviri kurongwa nevanopikisa izvi kutungana kwembudzi. VaMugwadi vanoti vari kurongwa kuratidzira vari kuziva kuti kune mutemo unorambidza kufambafamba kwevanhu nekuda kwechirwere che Covid-19 ndipo powoona vamwe vachida kupinda mumigwagwa kuti zvinhu zviparadzwe nekubiwa. Vanoti vanochengetedza mutemo havasi kuzorega zvakadaro zvichiitika. VaMugwadi vanoti kunyange hazvo nyika iine matambudziko ekushaikwa kwezvakawanda, hapana asingazive kuti izvi zviri kukonzerwa nezvirango zvakatemerwa Zimbabwe nenyika dzekumawirira. No media source currently available 	https://www.voashona.com/a/zimbabwe-july-31-demonstrations-jacob-ngarivhume-tafadzwa-mugwadi/5491458.html
sports	Vofarira kuuya kweWC muZim	  SANGANO reZimbabwe Cricket rinoti riri kugutsikana nekusimukira kuri kuita mutambo uyu munyika zvichitevera kupihwa kwakaita Zimbabwe chiremerera chekuronga mutambo we2027 International Cricket Council World Cup ichibatsirana neSouth Africa neNamibia.   Chiremerera ichi chine chirevo chikuru kuZimbabwe pamwe nemutambo uyu sezvo zvinorakidza kuti nyika ino iri kufamba mugwara chairo panhau yecricket. Pari zvino, chikwata chemadzimai chemaLady Chevrons chiri pakati pekutatsurana nezvimwe zvipfumbamwe mumitambo yekurwira kuenda ku2023 ICC World Cup kuIndia. Kubva pamitambo iyi, panofanirwa kubuda zvikwata zvitatu chete uye malady Chevrons ari kutarisira kunge ari pakati pezvikwata izvi.   Achitaura neKwayedza svondo rino, managing director weZimbabwe Cricket (ZC) – Givemore Makoni – anoti ZC iri kuita basa guru mukusimudzira mutambo uyu.   Anoti sangano ravo riri kugutsikana nemafambiro ari kuita mutambo wecricket izvo zviri kuona zvekare malady Chevrons achikwikwidza mumitambo yekurwira kuenda ku2023 India World Cup.   “Kutaura kwatiri kuita kuno tine zvikwata zvipfumbamwe zvemadzimai zviri munyika yedu zvinosanganisira Pakistan, Sri Lanka, West Indies, Ireland, Netherlands neBangladesh izvo zviri kurwira kuenda kuWorld Cup gore rinotevera. Saka tinotarisira kuti chikwata chedu chemadzimai chibate basa gore remangwana chigoenda kuWorld Cup kuIndia.   “Zvinorakidza kuti tiri kusimukira panyaya dzecricket kana tichipihwa chiremerera chekuronga mitambo mikuru yakaita seiyi,” anodaro Makoni.   Anoenderera mberi achiti, “Nyika yose takapihwa chiremerera nekuti mukana wekuronga World Cup unounza mufaro uye zvinobatsira kana kusimudzira nyika chaiko sezvo kuchange kune zvizvarwa zvichabva kunze zvakasiyana-siyana zvichauya zvichizoona mitambo iyi.”   Aka ndekechipiri Zimbabwe ichitambirwa mitambo yeWorld Cup sezvakamboitika mugore ra2003 apo mitambo iyi yakatambirwa munyika muno nekuSouth Africa pamwe nekuKenya.   Makoni anoti Zimbabwe ikaramba ichisimukira ine mukana mukuru wekuzohwina mutambo uyu. “Aka ndekechipiri tichironga mutambo uyu, tine chivimbo chekuti nekusimukira kwatiri kuita mumutambo uyu tinogona kuhwina World Cup yacho ya2027,” anodaro Makoni.	https://www.kwayedza.co.zw/vofarira-kuuya-kwewc-muzim/
health	Vakoti Vanoratidzira paUnited Bulawayo Hospitals	Vamwe vakoti vepachipatara cheUnited Bulawayo Hospitals, UBH, varatidzira neChina mangwanani vachiti havazi kufara nemari shoma yavanowana zvisineyi kuti hurumende yakawedzera nezuro mihoro yavo nezvikamu makumi mashanu kubva muzana.\n\nVakoti varatidzira paUBH vanga vachiimba uye vakabata zvinyorwa zvange zvakanyorwa zvakasiyana-siyana, senzira yekuratidza kusafara kwavo nemari shoma yavanoti vari kutambira.\n\nSachigaro wechikamu chepaUBH chesangano reZimbabwe Nurse Association, ZINA, VaAnthony Majongosi, vati vakoti havafanirwe\nkubatwa sevamwe vashandi vose vehurumende vachiti vari kuisa hupenyu\nhwavo panjodzi kunyanya panguva ino pavari kushanda kuine chirwere\ncheCovid-19.\n\nSachigaro weZINA mudunhu reBulawayo, VaNicholas Chitore, vati vana\nmukoti vari kuzvipira kushanda zvisinei nekuti nguva zhinji vanenge\nvasina zvikwanisiro kusanganisira mbatya dzinobatsira kudzivirira kuti\nvasawana hutachiwana hwecoronavirus. Asi vati hurumende haizi\nkukoshesa kuzvipira kwakadai.\n\nPavapedza kuratidzira vana mukoti ava vadzokera pabasa asi vakawanda\nvavo vange vasingashande. Taedza kunzwa kubva kumukuru weUBH, Amai Nonhlanhla Ndlovu, asi vanzi vange vari mumusangano. Hatinawo kukwanisa kunzwa divi rehurumende panyaya iyi. Vanoziva zviri kuitika vanoti vakoti vepachipatara cheMpilo havazi kukwanisa kuratidzira sevamwe vavo nekuti vakawanda vavo vakapinda pachirongwa chekuti vasasangane nevanhu vakawanda mushure mekunge pachipatara ichi paita vanhu vakabatwa neCovid-19 mwedzi wapera.\n\nMune imwewo nyaya, imwe kambani yeProvidence Human Capital inove\nchikamu cheInnscor Africa, nemasangano anoti I am 4 Byo Against\nCovid-19 neThorngrove Benevolent Community Trust, apa zvipo\nzvinosanganisira mafiriji maviri, mbatya dzekudzivirira kupararira kweCovid-19, machira, pamwe nechikafu zvekubatsira mukurwisa chirwere cheCovid-19 mukanzuru yeguta reBulawayo. Mukuru weProvidence Human Capital, Amai Buhle Ndlovu, vati vaona\nzvakakodzera kuti kambani yavo iise ruoko rwayo pakubatsira kunyanya\nkuchipatara cheThorngrove Hospital.\n\nMeya weguta reBulawayo, VaSolomon Mguni, vatenda masangano aya\nvakakurudzira veruzhinji kuti varambe vachichengetedza zvinokurudzirwa\nnevehutano pakudzivirira kutapuriranwa kwehutachiwana hwecoronavirus, sezvo huwandu hwevanhu vari kubatwa naho huri kuramba huchikwira. No media source currently available   	https://www.voashona.com/a/zimbabwe-nurses-stage-demos-calling-for-better-salaries-and-safe-work-environment/5468182.html
health	Chizvarwa chekuChina Hachina Kufa neCoronavirus:Wilkins Hospital	Mukuru anoona nezvehutano mukanzuru yeHarare Dr Prosper Chonzi varamba mashoko ekuti munyika mune chizvarwa chekuChina chakafa nechirwere checoronavirus. Dr Chonzi vati ongororo yavakaita yakaratidza kuti chainge chisina chirwere ichi. Chizvarwa chekuChina chechidzimai ichi chakatanga kurwara chiri kwaMutare chichibva chaenda kuna chiremba wacho wekuChina uyo akati chiende kuWest End Clinic. Asi vanachiremba pachipatara apa vakabva varamba kumuona vachibva vati aendeswe kuWilkins Hospital uko akafa ari munzira. Dr Chonzi vanoti kune chimwe chizvarwa chekuItaly chakaendeswa kuchipatara ichi chichiti chairwara asi chakazonzi hachinawo chirwere ichi. Vanhu vanodarika zviuru zvitatu vafa nechirwere checoronavirus pasi rose uye muAfrica chiri kuSouth Africa, Nigeria, Algeria neEgypt. Vabatwa nechirwere ichi pasi rose vanodarika chiuru zana. No media source currently available   	https://www.voashona.com/a/chizvarwa-chekuchina-hachina-kufa-necoronavirus-wilkins-hospital/5320282.html
business	Hurumende Yoronga Kumutsiridza Kambani yeHwange	Hurumende yadoma VaBekithemba Moyo avo vaimbova mukuru wekambani yeDBF Capital Partners kuti vambotungamira hurongwa hwekumutsiridza kambani yemarasha yeHwange Colliery. Kambani iyi yave nemakore ichitatarika uye ine chikwereti chinosvika mamiriyoni zana nemakumi mashanu kuHurumende. Gurukota rinoona nezvemutemo VaZiyambi Ziyambi vakaburitsa mashoko ekumutsiridza Hwange mubepanhau rehurumende reGovernment Gazette nemusi weMuvhuro. Nyanzvi munyaya dzezvehupfumi vachidzidzisa paNelson Mandela Metropolitan University Muzvinafundo Gift Mugano vanoti hurongwa uhwu hahwuna kuipa nekuti hunobatsira zvizvarwa zveZimbabwe asi panoda kutarisiswa kuti vanosarudzwa kuita basa iri vave vakakodzera. Muzvinafundo Gift Mugano vanoti zvirongwa zvakadai vakazviona zvichibatsira kumutsa mamwe makambani akanga adonha mumwaka iri kumashure asi zvakanga zvaitwa nenzira yakanaka. Vanoti shuviro yavo ndeyekuti vanopiwa basa iri vapiwe simba rekuronga zvavanoona kuti zvinobatsira kwete kuvapa basa asi vasina masimba ekutora matanho mukambani iyi. No media source currently available 	https://www.voashona.com/a/hurumende-yoronga-kumutsiridza-kambani-yehwange/4636402.html
health	VaMudzvova Vofunga Kunotariswa Kunze kweNyika Mushure Mekubayiwa Jekiseni neVanofungidzirwa Kuti Vasori	Nhengo yesangano reTajamuka yakaitwa kafiramberi muHarare VaSilvanos Mudzvova vanoti vave kutarisira kuti vanorapwa kunze kwenyika sezvo zvisiri kuzivikanwa kuti vakabayiwa jekiseni rainge riinei. Vanoti vesangano reZimbabwe Doctors for Human Rights vakavakurudzira kuti vanotariswa navanamazvikokota vekunze sezvo pasina ari kuziva kuti vakabayiwa jekiseni reyi. Vati nyaya iyi iri kuvadya moyo nekuti havazive kuti hutano hwavo huchange hwakamira sei. VaMudzvova vakapambwa nemusi weChipiri svondo rapera kumba kwavo nevanhu vatanhatu vanofungidzirwa kuti vasori vakatochwa pedyo neNharira Hills kuNorton. Vanhu vakapamba VaMudzvova vainge vakapakatira pfuti. Pari zvino VaMudzvova avo vari kuchipatara cheAvenues Clinic muHarare vanoti vave kutyira hupenyu hwavo asi vachitiwo vakavhiyiwa neMuvhuro kugadzirisa matumbu avo ainge asina kumira zvakanaka kubva zvavakarohwa. No media source currently available 	https://www.voashona.com/a/zimbabwe-matongerwo-enyika/3519079.html
sports	‘TSIGIRAI LOGA’	VATSIGIRI venhabvu vanoti hapana chinokonesa Zimbabwe kuenda kumakwikwi e2022 Qatar World Cup zvichitevera kugadzwa kwemurairidzi mutsva wechikwata chenyika chemaWarriors, Zdravko Logarusic.   Loga, sezita remadunhurirwa raLogarusic iro raakapihwa nevatsigiri venhabvu, akagadzwa pachigaro chinopisa ichi neZifa achitsiva Sunday ‘Mhofu’ Chidzambwa uyo akasiya basa gore rapera.   Joey ‘Mafero’ Antipas ndiye ange akafanobata chigaro ichi zvichitevera kubva kwaMhofu.   Chizvarwa chekuCroatia ichi, Loga, akaparurwa zviri pamutemo svondo radarika nesangano reZifa.   Mutungamiri weZifa, Felton Kamambo, akabva azivisa Loga kuti maWarriors anofanirwa kuenda kumakwikwi ese enhabvu anoti African Nations Cup (CHAN), Africa Cup of Nations (Afcon) 2021 neFifa World Cup 2022.   Muhurukuro nevatsigiri venhabvu vakasiyana vanoti remangwana remaWarriors rakajeka zvikuru zvichitevera kugadzwa kwakaitwa Loga.   Mutungamiri wesangano reFriends of Warriors, Edward Chimedza, anoti kuuya kwaLoga kwaunza chiedza chakanaka uye pane tarisiro huru yekuti achabata basa sebasa.   “Loga auya, tinofanirwa kumupa nguva anyatsobika chikwata chake uye Zifa ngaimutsigire nekumupa zvese zvaanoda kuti agoita basa rake nemazvo. Tine mukana wekuita zvikuru munhabvu naLoga uye tiri kumutemba kuti achabata basa, 2022 ndaona tichienda kuWorld Cup naye. Asi anofanirwa kutanga atidzosera kuAfcon zvekare,” anodaro Chimedza.   Mashoko ake anotsinhirwa neshasha inozivikanwa pakutsigira nhabvu, Chris ‘Romario’ Musekiwa achiti Loga anofanirwa kuwana rutsigiro ruzere kubva kuZifa, mapoka akasiyana anoona nezvenhabvu pamwechete nevatsigiri.   “Murairidzi wedu mutsva tinaye uye tiri kufamba naye, toda kumuona achibudirira. Anofanirwa kupihwa rutsigiro rwese rwaanoda kuti agobudirira mubasa rake. Kana akataura kuti ane vatambi vaanoda, ngavauye nenguva kuitira kuti ashande navo agozivana navo.   “Tine mitambo mikuru iri kuuya saka tinoziva kuti tikamutsigira zvakasimba tinobudirira chete, kunyanya mumutambo weCHAN uri kuuya munaKubvumbi. Asi mikuru yeAfcon neWorld Cup yatiri kuda ndine chivimbo chekuti ari kuzotiendesa,” anodaro.   Munyori mukuru weFriends of the Warriors, Zivanai Muwashu anoti kuve nemurairidzi wekunze kunobatsira zvikuru mune zvakasiyana.   “Uku ndiko kubudirira kwatave kuita munhabvu yedu, tave kufamba mugwara chairo naLoga. Tine varairidzi vemuno hapana kwataienda nekuti vamwe vaisarudza vatambi vekuzvikwata zvavo kuti vagouya kumaWarriors, manje naLoga achanyatsoongorora vese osarudza vatambi vaanoda avo vaanoona kuti ndivo vanokodzera kutambira maWarriors.   “ Mumaonero angu, izvi zvichatibatsira kuti vatambi vanogona vachashevedzwa uye vachatamba nhabvu votisvitsa kure,” anodaro Muwashu. Mutambo wekutanga waLoga achirairidza maWarriors uriko musi wa23 Kurume apo achasangana neAlgeria, kuAlgeria mumutambo wekurwira tikiti rekuenda kuAfcon 2021.   Svondo rinotevera racho, maWarriors achange ari pamusha apo achasangana neAlgeria mumutambo weAfcon zvakare.   MunaKubvumbi, Loga ane basa guru rekubata sezvo achatungamirira maWarriors kumakwikwi eCHAN achaitirwa kuCameroon.   MaWarriors akaiswa muboka reGroup A rine zvikwata zvinoti Cameroon, Burkina Faso neMali.	https://www.kwayedza.co.zw/tsigirai-loga/
business	Hurumende Yodira US$500 Million muMabhanga Kurerutsa Dambudziko reMari yeKunze	Hurumende kuburikidza nebhanga guru renyika reReserve Bank of Zimbabwe, inonzi yakavimbisa kuti neMuvhuro iri kudira mari inoita mamiriyoni mazana mashanu emadhora emari yekuAmerica mumabhanga emunyika, senzira yekurerutsa nayo dambudziko remari yekunze. Gavhuna vebhanga guru reReserve Bank of Zimbabwe, Doctor John Mangudya, vanonzi vakazivisa neMugovera kuti mari iyi ichabatsira mukutengwa kubva kunze kwemafuta edzimotokari pamwe nemishonga, izvo zvinonzi zviri kushaikwa munyika. Hurumende inonzi yakawana mari iyi kubva kunevanobatsira vekunze, uye inonzi yakanangana nekubatsira vemabhizimusi pamwe nevanhuwo zvavo vanenge vachida mari yekunze kuitira kutenga zvinodiwa mumapka avo. Zvinonzi mari yekunze iyi haisi kuwanikwa mumabhanga, umo inofanirwa kunge ichitengeserwa vemabhizimusi pamwe nevanhu nemari iri pasi, asi ichinzi izere pamusika mutema, apo inonzi iri kutengeswa nemari iri pamusoro. Nyanzvi mune zveupfumi, VaMasimba Kuchera, vanoti danho rehurumende iri rakanaka chose, kana chete hurumende ikakwanisa kuzorizadzisa, vachiti vemabhizimusi vari kurasikirwa nemari yakawanda kuburikidza nekumanikidzwa kutenga mari pamusika mutema kuti vawane zvikwanisiro mumabhizimusi avo. Asi VaKuchera vanoti chavanofunga kuti chingangotadzisa hurongwa uhwu kubudirira inyaya yehuwori, uhwo vanoti hwakadzika midzi munyika. No media source currently available 	https://www.voashona.com/a/zimbabwe-economy-rbz-us500million-kuchera/4923662.html
business	Germany Inoudza Komiti yaVaParadza Kuti Zimbabwe Ibhadhare Zvikwereti Zvayo	Mumiriri wenyika yeGermany muZimbabwe, Doctor Thorsten Hutter, vaudza nhengo dzeparamende kuti Zimbabwe inofanira kubhadhara zvikwereti zvayo kuWorld Bank, African Development Bank nenyika dzaya kakwereta pasi peParis Club, vachiti izvi ndizvo chete zvichaita kuti ikwanise kuwana rubatsiro kubva kumasangano aya nenyika idzi. Vachitaura pamusangano wavaita nenhengo dzekomiti yeparamende inoona nezvekunze kwenyika, VaHutter vati manyepo ekuti Zimbabwe iri kunyimwa rubatsiro nekuda kwenyaya dzematongorewo enyika. Vati chikonzero chiri kunyimwa Zimbabwe mari inyaya yekusabhadhara zvikwereti. Vati World Bank nenyika dzekuEurope hadzikwanisi kuramba dzichipa zvikwereti zvekusimudzira maindasitiri muZimbabwe kana isati yabhadhara zvikwereti zvainayo. VaHutter vatiwo makambani ekunyika kwavo nedzimwe dzeku Europe haasi kufara nemitemo yemuZimbabwe yakaita sema roadblocks ayo ave kuitwa pese pese nemutemo wekupa masimba kuvatema munyaya dzehupfumi. Vati vemakambani vanoda mitemo yekajeka uyewo apo nyika yakatarisana nedambudziko remari, vemakambani vanoda kuziva kuti kana vakatengesa zvinhu zvavo kunze kwenyika, vanokwanisa kushandisa mari yavanenge vawana pamadiro here kana kuti kwete. Pari zvino vebhanga guru, VeReserve Bank of Zimbabwe, ndivo vanoronga nekuudza makambani kuti anga shandise sei mari dzekunze dzaanenge awana. Sachigaro wekomiti iyi, VaKindness Paradza, vati vanobvumirana naVaHutter pazvichemo zvavo, asi vati zviri kugadziriswa. VaParadza vaenderera mberi vachiti komiti yavo yakumbirawo kuti Germany ibvise zvirango zvayakatemera VaMugabe vachiti izvi zviri kukanganisa hupfumi wenyika. Vatiwo izvi hazvifaniri kunetsa sezvo Britain yavainetsana nayo muEuropean Union yave kubuda musangano iri. Kunyange hazvo VaParadza vati komiti yavo, iyo ine nhengo dzeMDC-T, yakumbira kuti VaMugabe vabvisirwe zvirango zvavakatemerwa neGermany, mutauriri weMDC-T, VaObert Gutu, vati sebato, hapana chati chachinja chingaite kuti VaMugabe varerutsirwe. VaGutu vati VaMugabe vachiri kutyora kodzero dzevanhu, mitemo yesarudzo haisati yagadziriswa, uye bato ravo rinoita rusarura pachikafu, icho chinopihwa nhengo dzeZanu PF chete. Imwewo nhengo yekomiti iyi, Amai Priscillar Misiharabwi-Mushonga, vatiwo zvakakosha kuti paramende yeZimbabwe neyekuGermany, Bundestag, zvidyidzaneuyewo kubatsira kumutsiridza hukamapakati penyika mbiri idzi pasi pesangano Zimbabwe German Association iro vati raibatsira vakawanda zvikuru Asi VaHutter vati zvirango zvaVaMugabe nemudzimai wavo nekambani neZimbabweDefence Industries hazvikanganisi hupfumi hwenyika vachiti pari zvino makambani emuZimbabwe anotengesa zvinhu kuEurope pachena pasi peEuropean Parternership Agreement. Vatiwo hupfumi hwenyika hwakakura chose panguva yehurumende yemubatanidzwa apo makurukota ehurumende yaVaMugabe pamwe nemakambani akawanda aive pasi pezvirango. Vati hupfumi uhwu huri kutodzikira panguva ino kunyange hazvo EU yakabvisa makambani aya nemakurukota pazvirango. VaHutter vati hazvina kushata kuti paramende yeZimbabwe idyadzane neBundestag asi vakati pari zvinonhengo dzeBundestag hadzigoni kubuda munyika sezvo nyika yavo ichiita sarudzo muna Gunyana. Asi vati vanozvikurudzira kuti paramende dzenyika mbiri idzi dzidyidzane. Makambani ehurumende anosanganisira Telone, National Railways of Zimbabwe neZiscosteel ane zvikwereti zvinodarika mazana mashanu emamamiriyoni emaEuro kuGerman Deveopment Bank uye mari iyi yave nemakaore akawanda isati yabhadharwa. Zvichakadai, VaHutter vazivisa kuti nyika dzeEU pamwe neAfrican Union dzichasangana muna Mbudzi gore rino kuAbijan nechinangwa chekuzeya chirongwa chekudyidzana pakati pemasangano aya cheCotonou Agreement. Vati zviri pachena kuti chave kudiwa neAfrica handi rubatsiro asi kuti makambani anogadzira zvinhu achiunza mabasa kumamiriyoni akawanda evechidiki vari kubva muzvikoro muAfrica. No media source currently available 	https://www.voashona.com/a/zimbabwe-germany-realitions/3846085.html
sports	ZVICHANGOITIKA . . . Cristiano adzingwa neMan United	  CHIKWATA cheManchester United chazivisa kuti vasiyana naCristiano Ronaldo mushure mekunge vabvumirana.   Pachinyorwa chabva kuManchester United, yazivisa kuti mutambi uyu abva.   “Cristiano ave kubva kuManchester United izvezvi mushure mekunge tabvumirana naye.   “Tinoda kumutenda nebasa raakaita kaviri kaatambira chikwata chino,” yadaro Manchester United.   Kudzingwa kwaRonaldo kunotevera kushuropodza kwaakaita chikwata ichi svondo radarika pamwe chete nemurairidzi wacho Erik ten Haag uyo waakati haamuremekedze.   “Handina ruremekedzo nemurairidzi wangu nekuti iye haandiremekedzewo. Ukasandiremekedza neniwo handikuremekedze.   “Manchester United iri kusarira kumashure zvikuru, pandakabva pekutanga ndikadzoka hapana chamboshanduka, zvinhu zvingori zvimwe chete.   “Pane vanhu vari muchikwata vasiri kundida kuno, hazvina kutanga nhasi kubva gore radarika chairo,” akadaro Ronaldo.	https://www.kwayedza.co.zw/zvichangoitika-cristiano-adzingwa-neman-united/
politics	America Yovhota Musarudzo dza2020	Mamiriyoni nemamiriyoni evanhu ari kuvhota musarudzo dzemuAmerica dzemutungamiri wenyika, pamwe nedzenhengo dzeparamende. Asi maziso evakawanda akatarisira zvichabuta pakati pemumiriri weRepublican Party musarudzo yemutungamiri wenyika, VaDonald Trump pamwe nemumiriri weDemocratic Party musarudzo iyi, VaJoe Biden. Nzvimbo dzekuvhotera dzavhurwa mangwanani mumatunhu ose emuAmerica.  VaBiden vatanga zuva ravo nekupinda muchechi mudunhu ravo reDelaware uye vazopinda munzvimbo mbiri dziri mudunhu re Pennsylvania vachiona vanhu vari kuvhota, vasati vadzokera kudunhu ravo reDelaware. VaTrump, avo vanova mutungamiri weAmerica pari zvino, vatanga hurongwa hwavo nekutaura pachirongwa che Fox & Friends vachiti vachazivisa veruzhinji kana vachinge vakunda musarudzo.  Va Trump vashanyira muzinda wavo wesarudzo uri kunze kweguta reWashington, ndokubva vazodzokera kumba kwavo kumuzinda wemutungamiri weAmerica, we White House. VaBiden vanonzi vari kutarisirwa kuzivisa masangano enhau kuti vawana mavhoti anoita kuti vave mutungamiri wenyika. Sarudzo dzemuAmerica dziri kuitika panguva iyo nyika iyi yakatarisana nedambudziko rechirwere che Covid-19, icho chauraya vanhu banodarika zviuru mazana maviri nemakumi matatu nechimwe, kana kuti vanodarika 231,000. Zvisineyi nedenda iri, vanhu vanodarika mamiriyoni zana nemakumi mashanu vari kutarisirwa kuvhota musarudzo yegore rino. Asi zvichabuda musarudzo idzi zvichaburitswa pachitevedza mitemo yematunhu akasiyana siyana. Matunhu achatanga kuzivisa zvabuda musarudzo anosanganisira Florida, Georgia, Maryland, Pennsylvania, Delaware, Virginia, New York, Connecticut nemamwe. Kuti munhu adomwe semutungamiri wenyika akunda musarudzo, anofanirwa kunge awana mavhoti eElectoral College anodarika mazana maviri nemakumi manomwe.	https://www.voashona.com/a/america-votes-in-2020-elections/5646897.html
politics	MDC Alliance Yopika Kuti Ichatora Dunhu reMasvingo Urban muSarudzo	Nhengo dzebato reMDC Alliance dziri kuvimbisa kubvuta dunhu redhorobha reMasvingo, iro rakatorwa neZanu PF musarudzo dza2013, vachiti chigaro ichi ndechavo kubva pavakatanga musangano weMDC. Vachitaura ne Studio7, vari kumiririra MDC-Alliance musarudzo dzeparamende, VaJacob Nyokanhete, vanoti rwendo runo havasi kuzorega Zanu PF ichivatorera chigaro chavo. VaNyokanhete vanoti pasarudzo dzemwedzi uno ivo nevatsigiri vavo havasi kuvata vachifamba vachipinda mudzimba (door to door) umo vari kutsvaga rutsigiro muvanhu kuti vasatorerwerezve chigaro ichi. VaNyokanhete vanoti kubva musarudzo dzeparamende dza2000, 2005 uye dza2008 MDC yaingokunda Zanu PF mudhorobha reMasvingo asi zvinhu hazvina kufamba mushe musarudzo dza 2013 idzo dzakaona Zanu PF ichikunda. Mumwe wevatsigiri ve MDC-Alliance ange achifamba nevamwe mudzimba mumusha wekwa Majange nhasi, Muzvare Ruth Mapiye, anoti vari kutaura nevanovhota mudzimba vachivavimbisa kugadzirisa nyika nekudaro vanotora dhorobha nemakanzura awo ose gumi. VaVasivenyu Chimombe vari kumirira MDC-Alliance ku Ward 6 musarudzo dzemakanzura vanotiwo vanotarisira kukunda zvine mutsindo vachiti vari kushanda nenhengo yavo iri kukwikwidza musarudzo yeparamende kuti vakunde vose uye nemutungamiriri webato ravo VaNelson Chamisa. Asi vari kumirira Zanu PF muMasvingo Urban, VaBenard Taguma Mazarire vaudza Studio7 parunhare kuti chigaro ichi hachichafi chakadzokera kuMDC-T vachiti vanochidzosa kubato ravo. VaMazarire vanoti vari kutsvagawo rutsigiro zvakasimba uye vachishandisawo nzira iri kuitwa neve MDC Alliance yekupinda mudzimba. Asi sachigaro wevechidiki muMDC-Alliance muMasvingo, VaPeacemaker Mapope vanoti Zanu PF yakatora chigaro muna 2013 nekubira nekudaro vechidiki rwendo runo vachachengetedza mavhoti evanhu kuti asabiwe kana kuvhota kwapera. Mubatanidzwa weMDC-Alliance unotiwo mutungamiriri wawo, VaChamisa vachakunda zvine mutsindo muMasvingo uye vanotarisira kuti vachagadzirisa hupenyu hwevanhu hwakange hwawondongwa neZanu PF. Kunyange kune vakwikwidzi makumi maviri nevatatu pasarudzo yemutungamirir wenyika, vazhinji vanoti makwikwi chaiwo ari pakati paVaChamisa nemutungamiri weZanu PF, uye vari mutungamiri wenyika VaEmerson Mnangagwa. No media source currently available 	https://www.voashona.com/a/zimbabwe-politics-masvingo-urban-mdc-alliance/4475217.html
business	Vagari Voita Maonero Akasiyana Pane Zviri Kuitika muBulawayo	Vagari vemuBulawayo vari kuita maonero akasiyana siyana panyaya yezviri kuitika mukanzuru yeguta reBulawayo, vamwe vachiti zviri kukonzerwa nehuwori, vamwe vachiti zviri kukonzerwa nerusarura rudzi. Mutauro unotyisa wakasimudza musoro zvichitevera danho rakatorwa nemutevedzeri wameya weguta iri, VaTinashe Kambarami, rekumisa basa munyori weguta, VaChristopher Dube, masvondo mashoma apfuura vachivapomera mhosva dzakati kuti. Izvi zvakapa kuti vamwe vatsigira vaVaDube, vabude pachena vachishora VaKambarami, vamwe vachiti sezvo VaKambarami vari muShona, vaifanirwa kubva mukanzuru yeguta, vachiti verudzi rweNdebele chete ndivo vanofanira kupinda mukanzuru iyi. Izvi zvakaita kuti zvinhu zvishate vanhu vakawanda vachisimudzira nyaya yerusarura rudzi, asi vamwe vachiti dambudziko reguta raikonzerwa nehuori huri mukanzuru. Meya weguta, VaSolomon Mguni, vakazopindira vachimisa kumiswa basa kwaVaDube, asi vakati nyaya iri kupomerwa VaDube inofanirwa kuferefetwa nemazvo. Mutungamiri wesangano reHabakkuk Trust, iro rinoshanda mukuvaka runyararo muvanhu, VaDumisani Nkomo, vanoti vanobvumirana nemaonero ekuti nyaya yerusarurarudzi yakasimudzwa nemakakatanwa aya, ine chekuita nekusagadziriswa zvizere kwenyaya yeGukurahundi, uyewo kusarira kumashure kunonzi kwakaita matunhu eMatabeleland. Mudzidzisi wezvekuvakwa kwerunyararo nebudiriro, VaDonwell Dube, vachitaura semuongorori akazvimirira, vanoti panoda kunyatsoitwa tsvakurudzo yakakwana yekuti makakatanwa ari kuitika aya, ari kunyatsokonzerwa nei, vachitiwo nhoroondo yekuve nezvichemo zvisingagadziriswi nehurumende, zvinhu zvinogona kuve zvimwe zvezvikonzero. Munguva pfupi yapfuura, boka remadzimai eMDC emudunhu reBulawayo, rakashora kwarakati kukurudzirwa kwekupesana kwevanhu pachishandiswa marudzi kuri kuitwa muguta iri. Mukuru weAffirmative Action Group muBulawayo, VaReginald Shoko, vanoti sangano ravo rave nenguva richitaura nezvehuwori hwavanoti hwave nenguva huchiitika. Asi VaShoko vanoti vanoshora zvikuru nyaya yekupatsanurwa kwemarudzi. Mufundisi, uye vari mukuru wechikwata chinonzi Save Bulawayo Campaign, icho chakaita musangano nezuro waikurudzira kuti makanzura eBulawayo abviswe, kugadzwe komishini, VaAnglistone Sibanda, vanoti havakurudziri nyaya yerusarurarudzi. Mukuru weBulawayo Progressive Residents Association, VaAmbrose Sibindi, vanotiwo zviri kuitika mukanzuru yeBulawayo hazvinei nerusarurarudzi, asi kuti huwori uri pachena. VaSibindi vanoti zvakakosha kuti makanzuru asati asarudzwa, vave vanhu vanoziikanwa hunhu hwavo munzvimbo dzavanogara. VaSibindi vanotiwo zvakakosha kuti vagari vasarudze zvine huchenjeri makanzura avo kuitira kudzivirira huwori, kana kutadza kuita basa nemazvo. Vanhu vane chitsama vakataura pamusangano wanezuro vakaratidzawo kusafara nekutadza kuita basa nemazvo kuri kuitwa nekanzuru iyi, izvo vakati zviri kukonzerwa nehuwori. Mumwe mugari akangozvidoma nezita rekuti Amai Moyo vakati vanoda kuti pave nekomishini vachiti pave nenguva yakareba makanzura eguta reBulawayo achinongedzwa munyaya dzehuwori. Vakambove mutevedzeri wameya weBulawayo, VaGift Banda, vakambomiswa basa vachinenedzerwa huwori, asi vakazochenurwa nedare reHigh Court. Vaimbove murwiri wehondo yerusununguko pasi peboka reZIPRA, VaLinganiso Nyathi, vanoti nyaya yehuwori haifanirwi kuve inopinza zverusarurarudzi mukati. Vachinyora paTwitter, mumwe wevatevedzeri veMDC, VaWelshman Ncube, vayambira vagari vemuBulawayo kuti vasaite pfungwa yekuda kuve nekomisheni muguta, vachiti izvi zvinogona kudzorera kumashure budiriro yeguta. Svondo rapera, hurumende yakatumira komisheni yevanhu vashanu kuti iite ongororo yezviri kuitika mukanzuru yeBulawayo. Komisheni iyi yakapedza basa rayo nezuro uye zvakabuda zvinotarisirwa kuturwa munguva pfupi inotevera. Nyanzvi munyaya dzematongerwo emaguta dzinoti kuuyiswa kwekomisheni kuti ifambise mabasa eguta reBulawayo, zvakafanana nekuisa kanzuru iyi mumaoko eZanu PF sezvakamboitika munguva yevaimbove mutungamiri wenyika, VaRobert Mugabe, avo vakadoma makomisheni ekuti aiite basa mumaknzuru aive pasi peMDC mushure mekunze makanzuru aya apomerwa nyaya dzehuori. No media source currently available 	https://www.voashona.com/a/residents-differ-on-goings-on-at-bulawayo-council/5012274.html
politics	America Inoti Kutadza Kutonga kwaVaMnangagwa Ndiko Kuri Kuvhiringa Hupfumi hweZimbabwe, Kwete Zvirango	America inoti zvirango zvayakatemera vakuru vakuru muZimbabwe hazvisirizvo zviri kukonzera kusamira zvakanaka kwezvinhu munyika ichiti hurumende yeZimbabwe ndiyo iri kutadza kutungamira zvakanaka. Izvi zvinotevera gwaro rakaburitswa nenhumwa yeUnited Nations, Amai Alena Douhan, avo vakati zvirango zvakatemerwa Zimbabwe nehurumende yeAmerica pamwe nedzimwe nyika dzekumavirira zviri kukanganisa raramo yeveruzhinji munyika. Mumiriri weAmerica kusangano reUnited Nations, Ambassador Linda Thomas Greenfield, vaudza vatori venhau nhasi vari kuNew York kuti kutadza kutungamira zvakanaka kwehurumende yeZimbabwe ndiko kuri kukonzera kutambura kweveruzhinji munyika kwete zvirango zvakaiswa nehurumende yavo. Hatina kukwanisa kutaura nemumiriri wesangano reEuropean Union, VaTimo Olkonnen, kuti tinzwewo divi ravo panyaya yezvirango iyi sezvo pataenda pamhepo vanga vasati vapindura mibunzo yavati tivatumire. Asi EU yakataura munguva pfupi yadarika kuti hurumende yeZimbabwe inofanira kugadzirisa nyaya dzekutyorwa kwekodzero dzevanhu munyika pamwe nezvematongerwo enyika isati yabvisa zvirango. Muzinda weBritain muZimbabwe wakaburitsa mashoko padandemutande rawo reTwitter mazuva mashomanana adarika uchiti kutengesera pakati peBritain neZimbabwe kuri kufamba zvakanaka zvisinei nezvirango zvakatemerwa vamwe vari muZanu PF. Gurukota rinoona nezvekuburitswa kwemashoko, Amai Monica Mutsvangwa, vati togozovafonera sezvo vanga vachiti vakabatikana nemusangano weZanu PF wepagore uri kuitirwa kuBindura. Asi vakafanobata chigaro chemutauriri weZanu PF, VaMike Bimha, vati zvirango zviri kuonesa pfumvu munhu wese munyika zvisinei nekuti munhu anotsigira baro ripi rezvematongerwo enyika. VaBimha vati Zimbabwe iri kuoneswa ndondo nenyika dzekumavirira nepamusana pekutorwa kwakaitwa minda kubva kuvarimi vechichena ichigoverwa kuvanhu vatema. Imwe nyanzvi munyaya dzevamatongerwo enyika, VaRashweat Mukundu, vati zvirango zviripo hazvisi zvirango zvehupfumi ndokusaka Zimbabwe ichikwanisa kutengeserana nenyika dzacho dzakaisa zvirango izvi uye vati havaone nyika idzi dzichibvisa zvirango izvi kana Zimbabwe isina kugadzirisa zvikonzero zvakaita kuti zvirango izvi zviiswe kubva pakutanga. Kunyange gwaro raAmai Douhan rakakurudzira kuti America irege kushandisa mutemo weZidera kuti irambe yakaisa zvirango izvi vachiti zvirango izvi hazvisi pamutemo sezvo zvisina kubvumidzwa neUnited Nations Security Council, Amai Greenfield vati hurumende yavo haisi kuzodyira huroyi mukunyara vachiti hurumende yavo icharambawo yakatsika madziro panyaya yekuti kodzero dzevanhu dzicherechedzwe muZimbabwe. Amai Douhan, avo vakanga vari munyika kwemazuva gumi adarika vachiongorora nyaya dzekutyorwa kwekodzero dzevanhu munyika uye kuti zvirango zvakatemerwa Zimbabwe nenyika dzekumavirira zviri kukanganisa hupenyu hweveruzhinji zvakadii munyika, vakati ruzhinji rweZimbabwe rwuri kunhonga svosve nemuromo pamusana pezvirango izvi. Amai Douhan vakakurudzira Zimbabwe kuti iite nhaurirano dzechokwadi nenyika dzakatemera zvirango nechinangwa chekuti zvirango izvi zvigobviswa vakatiwo hurumende yeZimbabwe pachayo inofanira kuona kuti munyika maitwa nhaurirano dzemandorokwati munyika pamwe nedzimwe nyika dzakaisa zvirango izvi. Nyika dzakatemera Zimbabwe zvirango dzinosanganisira America, Australia, Britain, Canada, Switzerland pamwe nesangano renyika dziri mugungano reEuropean Union. Amai Douhan vakatarisirwa kusvitsa gwaro rezvavakawana muongororo yavo kumusangano weUnited Nations Human Rights Council uchaitwa muna Gunyana wegore rinouya. No media source currently available  	https://www.voashona.com/a/america-says-targeted-sanctions-are-not-to-blame-for-zimbabwe-economic-woes-but-bad-policies-of-the-mnangagwa-administration/6291162.html
business	Zimbabwe Yovandudza Mitemo yeKuvamba Mabhizimisi	Zimbabwe Investment Authority inoti kuvandudzwa kuri kuda kuitwa mitemo gumi nemitatu nehurumende ine chekuita nezvehupfumi kusvika muna Chikumi kwakanangana nekurudziro dzinoitwa nebhanga guru repasi rose reWorld Bank. Sangano reZimbabwe Investment Authority, ZIA, rinoti kuvandudzwa kuri kuda kuitwa mitemo gumi nemitatu nehurumende ine chekuita nezvehupfumi kusvika muna Chikumi kwakanangana nekurudziro dzinoitwa nebhanga guru repasi rose reWorld Bank iro rinoburitsa gwaro rinoratidza nyika dziri nyore kutanga bhizimisi kana kuti Ease of Doing Business Report. Munyori wedare remakurukota, Doctor Misheck Sibanda, vakaudza vemabhizimisi kuZimbabwe International Trade Fair kuti chirongwa chekuvandudza mitemo ichi chiri kufambira mberi zvakanaka uye vanofunga kuti chichabatsira kukwezva vemabhizimisi vekunze. Pagwaro reWorld Bank rekutanga mabhizimisi ra2016, Zimbabwe iri pachidanho chezana nemakumia mashanu kubva panyika zana nemakumi masere nepfumbamwe. Munyika dzepasi rose Singapore ndiyo iri pamusoro soro, uye muAfrica i Rwanda. Nyanzvi munyaya dzezvehupfumi dzinoti Zimbabwe inofanira kuvandudza mutemo wekuendesa hupfumi kuvatema uyo unonzi nevakawanda hauna kumira zvakanaka. Makurukota ehurumende anogara achipokana nezvemashandiro awo mutemo uyu. Mukuru wesangano reZimbabwe Investment Authority, VaRichard Mbaiwa, vanoti zvakakosha kuti mitemo ivandudzwe kuitira kuti ikwezve vekunze uye kuti vanhu vatange kuwana mabasa. No media source currently available  	https://www.voashona.com/a/zimbabwe-matongerwo-enyika/3313546.html
business	WFP Inoti Vanhu Vanodarika Mamiriyoni Matatu muMadhorobha Madiki Vanoda Rubatsiro rweChikafu	Bazi reUnited Nations rinoona nezvechikafu reWorld Food Program, WFP, rinoti huwandu hwevanhu vari mumadhorobha vanoda chikafu hwasvika pamamiriyoni matatu nezviuru mazana matatu kana kuti 3,3 million kubva pamamiriyoni maviri nezviuru mazana maviri kana kuti 2,2 million. NeChitatu WFP yakatanga hurongwa hwekubatsira vasina zvekudya mumaguta nekuvapa mari inosvika madhora gumi nemaviri ekuAmerica panguva iyo huwandu hwevari kuda rubatsiro rwechikafu hwawedzera nekuda kweCovid-19 uye kurasikirwa nemabasa kwevanhu vakawanda nenyaya iyi. Vanhu zviuru zana nezvitatu nemazana manomwe kana kuti 103, 700 vari kupihwa rubatsiro urwu vari kuGokwe, Redcliff, Kwekwe, Ruwa, Chinhoyi, Buhera, Chipinge ne Chegutu. Mari yekubatsira vanhu ava inosvika mamiriyoni gumi ekuAmerica, uye yakabva kubazi rehurumende yeAmerica reUSAID, iro riri kubatsira vamwe vanhu vanosvika miriyoni imwe chete kumaruwa. Mumashoko kuvatori venhau, mukuru weUSAID muZimbabwe, VaArt Brown, vanoti vacharamba vachibatsira vanhu vemuZimbabwe nechikafu uye hutano munguva ino yekurwisa Covid-19. Mukuru weWFP muZimbabwe, Amai Francesca Erdelmann, vati Covid-19 yapa kuti vanozviitira mabasa emaoko vashaye chekubata. Asi mukuru weEmployers Confederation of Zimbabwe, Doctor Israel Murefu, vanoti vamwe vanhu vakawanda varasikirwa nemabasa sezvo mamwe makambani akundikana kuvhurwa mushure mekumbovharwa munguva yekurwisa Covid-19. No media source currently available 	https://www.voashona.com/a/wfp-inoti-vanhu-vanodarika-mamiriyoni-matatu-mumaguta-vanoda-chikafu/5603513.html
business	Vamwe Vonyunyuta neMari Dziri kuBhadhariswa Vanoda Marezinesi eKutepfenyura	Vanorwira kodzero dzekufambiswa kwemashoko kwakasununguka nekodzero dzevatori venhau vochema- chema nemari yemarezinesi ekutepfenyura yakatarwa nehurumende. Muzviga zvakabudiswa nehurumende pasi pe Statutory Instrument 27 yegore rino nhepfenyuro dzenharaunda vanotarisirwa kubhadhara mari inosvika zviuru zvisere zvinezana remadhora kuti vakwanise kungonyorera kuti vanoda rezinesi iyo isingazodzoserwi kunyangwe vakashaya rezinesi iri. Pamusoro pemari iyi vanenge vabudirira vanozobhadharawo mari inosvika zviuru gumi nezvinomwe pagore rega rega kwemakore makumi erezinesi. Avowo vachange vachida rezinhesi yekutepfenyura nhepfenyuro yenyika yese vanobhadhara mari yekutsvaka rezinesi iri inoita zviuru makumi mana nezviviri zvine mazana mashanu emadhora iyo isingadzorerwi zvakare. Vanozobhadhara zvakare zviuru zana nemakumi maviri anezviuru zvinomwe nemazana mashanu kuti vakwanise kudaniwa kumusangano unouya veruzhinji kuti vatsanangure pamusoro penhepfenyuro yavo iyo isingadzorerwi zvakare vakasapiwa rezinenesi. Vanoshandisawo madandemutande pakutepfenyura vanotarisirwawo kubhadhara kubhadhara mari inoraudzira miriyoni kana yahwerengedzewa zvese zvinodiwa Mukuru weMedia Institute of Southern Africa- Zimbabwe VaTabani Moyo vati mari yakatarwa nehurumende iyi inotyisa zvakanyanya. VaMoyo vati mutengo wakatarwa kunevanotepfenyura pamadandemutande we miriyoni imwechete yemadhora emuno vakadai sanaBus Stop TV vanonakidza veruzhinji, 263 Chat nevamwe vakawanda mucherechedzo wekuti hurumende inoda kuti masangano awa avhare. VaMoyo vashoropodzawo mari dzakatarwa kuneavo vachange vachida marezinesi ekutepfenyura nhepfenyuro dzematunhu. VaMoyo vati havaoni veruzhinji vachikwanisa kubhadhara mari idzi vakati zvobva zvapa hurumende mukana wekuva iyo chete inogona kukokwikwidza kuwana marezinesi awa. Izvi zvatsigirwa neimwe nyanzvi munezvekutepfenyura VaKudzai Kwangwari vati mari irikudiwa kunyanya kune avo vanenge vachizoda rezinesi yenhepfenyuro yenharaunda (Community Radio) yakawandisa. VaKwangwari vanotiwo nekunetsa kurikuita zvinhu munyaya dzezvehupfumi nekudawo kwehurombo munyika havaoni nharaunda dzichizokwanisa kubhadhara marezinesi awa. VaMoyo vatiwo mutemo urikugadzirwa weBroadcasting Services unoti kune avo vachazoda kuita bhizimusi rekutepfenyura munyika vanogona chete kuwana rubatsiro kana rutsigiro kubva kunze kwenyika hwezvikamu zvisingadariki makumi maviri kubva muzana izvo zvinoreva kuti mari zhinji yacho vanofanira kuzvitsvagira. VaMoyo vati izvi zvinosiya veruzhinji vangade kutepfenyura kunze sezv vanenge vasina mari. Kunyangwe zvazvo mumutemo uyu hurumende yakaisa mari yerezinhesi dzenharaunda, parizvino munyika hakuna vakambopihwa rezinesi dzemhando iyi izvo zvopawo vamwe kuti vafungidzire kuti hurumende ingangodaro yoda kuvhura masaisai. Studio 7 haina kukwanisa kunzwa kubva kuhurumende panyaya iyi asi munyori mukuru mubazi rezvekuudiswa kwemashoko VaNick Mangwana vanogaroti hurumende yaVaEmmerson Mnangagwa inechido chekuvhura masai sai pamwe nekuona kuti kodzero yenhau munyika yazadzikiswa. No media source currently available 	https://www.voashona.com/a/zimbabwe-radio-licences-fees-rutendo-mawere/5280565.html
business	Vanhu Voziya neNzara Sezvo Hurumende Isina Mari yeChikafu Mubhajeti Rayo	Kunyange hazvo nyaya yekuwanisa vanhu chikafu iri kodzero yevanhu mubumbiro remitemo yenyika, izvi handizvo zviri kuitika munyika sezvo hurumende isina kuisa mari yakakwana parutivi yekuwanisa vanhu zvekudya mubhajeti ra2016 ramirira kutambirwa nedare reparamende. Nyanzvi munyaya dzezvehupfumi dziri kukurudzira hurumende kuti igadzirise nyaya yechikafu munyika sezvo huwandu hwevanhu vari kuziya nenzara huri kuramba huchikwira nemamiriro akaita hupfumi uye kunze sezvo mvura isiri kunaya zvakanaka. Sangano reWorld Food Program rinoti vanhu vanodarika miriyoni imwe chete nezviuru mazana mashanu vakatarisana nenzara munyika. Asi dzimwe nyanzvi dzinoongorora nyaya dzechikafu dzinoti nemamiriro aita zvinhu mumadhorobha, huwandu uhu hwawedzera zvakanyanya. Vanhu vakawanda vari kutaura neStudio 7 kubva kumatunhu ose enyika vari kugunun’una kuti vave kunonga svosve nemuromo. Masangano anopa rubatsiro ari kutatarika kuwana mari yekubatsira Zimbabwe kuti itengere vanoshaya chikafu uye pave kutotarisirwa kuti hurumende ibatsire vanhu vayo. Nyanzvi munyaya dzezvehupfumi Doctor Godfrey Kanyenze vanoshanda nesangano reLabour and Economic Development Research Institute of Zimbabwe vanoti hurumende iri kungovimba kuti ichabatsirwa nevekunze asi izvi hazvina njere. Vanoongorora nyaya dzezvehupfumi, VaRejoice Ngwenya, avo vanoshanda nesangano reLiberal Solutions, vanoti hurumende yakavhiringidza hurongwa hwekurima. No media source currently available  	https://www.voashona.com/a/zimbabwe-zvematongerwo-enyika/3093655.html
sports	Vatsigiri veZimbabwe Warriors Vogunun'una neKubuda muAFCON	Vatsigiri venhabvu munyika vanoti havachazive pfumo rovobaya mushure mekubuditswa mumakwikwi eAfrican Cup of Nations kuEgypt nezuro Vamwe vanoti kukundikana kutungamira kweZIFa, vamwe vavhiti vatambi pamwe nevarairidzi vavo. Zvinonzika pose pafa munhu hapashaike muroyi. MaWarriors akadamburwa 4-0 neDemocratic Republic of Congo ndokubuda mumakwikwi e 2019 Africa Cup of Nations munharaunda yekutanga. Asi vakawanda vanoti havaitarisira kuti chikwata ichi chaizorakashwa zvakadai. Zimbabwe haisati yakundwa zvakadai mumakwikwi aya. Asi chirikuvanetsa ndechekuti kutadza here kwemaWarriors kana kuti hutungamiri hweveZifa ndiwo hwakakangaisa matambiro evatambi nenyaya yekusavapa mari yavaive vavimbiswa kuti vachatambidzwa makundano aya asati atanga. Mutsigiri weHighlanders VaSimbai Mahachi vanoti varikushaya kuti chii chaizvo chakaitika. Mumwe mutsigiri wemaWarriors VaPhillip Regede vanoti kukundikana kwechikwata ichi hakuneyi nevatambi asi kuti veZifa vakatadza kusimudza chido chevatambi nekusavapa mari yavo yemuhoro. Vamwewo ndivo vave kutoti aimbove mutungamiri wesangano rinotungamirra nhabvu iri VaPhilip Chiyangwa vaive nani kudarika hutungamiri huripo parizvino, uyo urikutungamirwa naVaFelton Kamambo. Mumwe mutsigiri wemutambo wenhabvu VaNyasha Munyaradzi vanotenderanawo naVaRegede vachiti kusamira zvakanaka kwehupfumi kwave kukanganisa nyaya dzezvehupfumi. Asi mutsigiri weDynamos VaTapiwa Chiganze vanoti nyaya dzemari ndedzimwewo vachiti iivo kana vatambi vaenda kumaAfcon inguva yavo yekuzvitengesa kwete kuchemera mari. VaChiganze vanoti panguva inotevera, Zimbabwe inofanira kushandisa vatambi vechidiki vane shungu dzekubudiira muhupenya hwavo munhabvu. Mumwe muteveri wechikwata ichi VaEugene Kuhuni vanoti nguva yemurairidzi wemaWarriors Sunday Chidzambwa yakwana vachitapawo wavanofungira kuti ndiye angatore chikwata ichi. VaSibanda vanobvumiranawo naVaKuhuni vachiti ivo Chidzambwa anofanira kusiiswa basa. Aka kave keechitatu Zimbabwe ichitadza kubudirira kussvika munharaunda yechipiri zvichitevera kutatarika kwavakaita muna 2004, 2006, na 2017. Asi vateveri venhabvu munyika vave kutarisira kuti muna 2021 Zimbabwe ichaitawo zviri nani. No media source currently available  	https://www.voashona.com/a/vatsigiri-vezimbabwe-warriors-vogunun-una-nekubuda-muafcon/4981892.html
health	Hurumende Yoti Vashandi Vayo Vakabaiwa Nhomba yeCovid-19 Ndivo Chete Vachabvumidzwa kuMabasa	Hurumende inonzi yakasunga neChipiri kuti vashandi vose vehurumende vachabvumidzwa kuenda kumabasa chete kana vachinge vakabaiwa nhomba yekudzivirira Covid-19 ichiti vakapiwa nguva yakareba yekuti vakwanise kubaiwa. Izvi zvakaziviswa negurukota rezvekuburitswa kwemashoko Amai Monica Mutsvangwa mushure memusangano wedare remakurukota muHarare. Vemakereke vanonziwo vave kubvumidzwa kupinza chidimbu chepakati chenhengo dzekereke dzavo kana chete vatendi ava vakabaiwa nhomba yekudzivirira Covid-19. Mamwe makungano akaita semichato nendufu anonzi vanhu vanobvumidzwa kuungana vachiri pazana sezvo zvichinzi zvinonetsa kuona kuti vanhu vari kuungana vakabaiwa nhomba here kana kuti kwete. Amai Mutsvangwa vakatiwo hurumende yabvumidzawo kutanga kwemitambo yose, uye nguva dzemitambo dzakaiswa pakati penguva dza 6 dzemangwanani nenguva dza 8 dzemanheru kuitira kupa mukana vanoenda kumabasa. Zvichakadaro, bazi rezvehutano rakazivisa neChipiri kuti vanhu vanomwe (7) vakafa nechirwere cheCovid-19 munyika yose, uye vamwe vanhu mazana mana negumi nevasere (418) vakawanikwa vaine chirwere ichi. Izvi zvakasvitsa huwandu hwevanhu vafa nechirwere ichi munyika yose pazviuru zvina zvine mazana mashanu ane makumi mashanu kana kuti (4 550). Huwandu hwevanhu vabatwa nechirwere cheCovid-19 kubva zvachatanga hwakasvika pazviuru zana nemakumi maviri nezvitanhatu nemazana masere ane gumi nevanomwe kana kuti (126 817). Bazi rezvehutano rakazivisawo kuti huwandu hwevanhu vakabatwa vaine chirwere ichi hwakawanikwa mumatunhu anoti Mashonaland East, Midlands, Matabeleland South neMasvingo, uko kwakwawanikwa vana vechikoro vakawanda vaine Covid-19. Kusvika pakupera kwezuva neChipiri, vanhu vakanga vabayiwa nhomba yekutanga yekudzivirira chirwere cheCovid-19 vakanga vave mamirioni maviri ane zviuru mazana masere nemakumi manomwe nezvitatu nemazana masere nemakumi mapfumbamwe nevatatu kana kuti (2, million 873,893). Vakanga vabayiwa nhomba dzose mbiri vakanga vave miriyoni imwe chete, ine zviuru mazana mapfumbamwe nemakumi maviri nezvitanhatu zvine mazana maviri nemakumi mana nevanomwe kana kuti (1,926,247). Hurumende inoti ine hurongwa hwekubaya nhomba yeCovid-19 vanhu mamiriyoni gumi, kana kuti zvikamu makumi matanhatu kubva muzana, senzira yekudzivirira kupararira kwechirwere ichi.	https://www.voashona.com/a/zimbabwe-covid-19-update-no-vaccination-no-work-for-civil-servants-minister-monica-mutsvangwa/6227795.html
business	Vanotengesera muMigwagwa Voita Bhindauko reKutengesa Mireza yeNyika	Vamwe vatengesi vemumigwagwa vanoti vatora mukana wekushanduka kwehurumende kutengesa zvinhu zvakadai semireza yeZimbabwe nezvimwe zvipfeko zvine ruvara rwemureza wenyika, sezvo zviri kuvapa pundutso. Mumwe wevatengesi vemumigwagwa ava Amai Enet Mandimika vanoti bhizimusi remireza yeZimbabwe riri kufamba zvikuru uye kubva neMugovera apo pakaitwa kuratidzira muguta reHarare vanga vari kuita mari zvikuru. Izvi zvatsinhirwawo naAmai Esinath Dube avo vanoti vakatosiya zvekuhodha zvinhu zvakadai semadomasi, muriwo nezvimwewo kuti vatengese mireza. Mumwe mutengesi, VaArnold Chapungu vanoti shanduko iri kuitika munyika ndoyakavasunda kutengesa mireza yenyika, makepesi ane mireza yeZimbabwe pamwechete nemabhareta. Vatengesi vemumigwagwa ava vanotiwo vari kutarisira kuti mangwana apo pachange pachigadzwa mutungumariri wenyika mutsva VaEmmerson Mnangagwa vachatengesawo zvakanyanya. Gore rapera hurumende yakadzika mutemo unorambidza kutengeswa kwemireza yenyika, zvichitevera kushandiswa kwakanga kwoitwa mureza nemamwe masangano anopikisa hurumende senzira yekuratidza kunyunyuta kwavo. Chimwe chizvarwa chekuChina chakasungwa gore rapera cvhakamiswa pamberi pematare mushure mekunge chawanikwa chichitengesa mireza. Asi kubva pakatanga kuratidzira kwakamanikidza VaMugabe kusiya basa svondo rapera, zvizvarwa zveZimbabwe zvairatidzira zvaishandisa mureza pasina munhu akasungwa. No media source currently available 	https://www.voashona.com/a/zimbabwe-politics-flags-harare/4131450.html
politics	Politburo yeZanu-PF Yozeya Nyaya yeKuratidzira	Bato reZanu-PF nemusi weChitatu rakaita musangano waro wePolitburo richizeya nyaya dzezvekuratidzira kuri kuitwa munyika uye nyaya yehupfumi uho hwaenda kumawere. Vane ruzivo nezvemusangano uyu vaudza Studio 7 kuti bato iri riri kuda kusimbaradza mapurisa kuti amise kuratidzira munyika kuri kutungamirwa nevemapato anopikisa. Bato iri range richitarisirwawo kuzeyawo nyaya yekudzingwa kwedzimwe nhengo mubato, gadziriro munyaya dzekurima uye kugadzira sarudzo dzekuNorton ne Chimanimani West kune nhengo dzebato iri dzakadzingwa uye kuBikita West kuna VaMunyaradzi Kereke vari kupika jere mushure mekubata mwana mudiki chibharo. NeChishanu bato iri richaita musangano weCentral komiti kuzeya nyaya idzi zvekare. Vanoona nezvekufambiswa kwemabasa muZanu-PF VaIgnatious Chombo vati mutungamiri webato iri VaRobert Mugabe ndivo vanenge vari sachigaro mumisangano miviri iyi. Nyanzvi munyaya dzezvematongerwo enyika vachishanda nesangano reCrisis in Zimbabwe Coalition VaJoy Mabenge vanoti havaone Zanu-PF ichibuda nemazano anovaka nyika. No media source currently available  	https://www.voashona.com/a/zimbabwe-matongerwo-enyika/3497830.html
sports	Musona asiya kutambira maWarriors	  MUTAMBI wenhabvu Knowledge Musona nhasi asendeka shangu dzake dzekutambira chikwata chenyika cheZimbabwe Warriors.   Pachinyorwa chaatumira, Musona uyo ange ari mutungamiri wevatambi vemaWarriors ati ave kusiya kuti ape nguva kuchikwata chake cheAl-Tai pamwe nekupa vamwe vatambi mukana wekutambirawo maWarriors.   “Mhuri yeZimbabwe, nhasi ndokuzivisai kuti ndamira kutambira chikwata chedu chenyika chemaWarriors. Danho iri handina kuritora nyore sezvo ndange ndave nemakore 12 ndichimirira nyika yangu, iyo ndakatanga kutambira musi wa3 Kurume 2010, mumutambo uyo takasangana neSouth Africa.   “Ndave kusiya kuti ndipe nguva kuchikwata changu pamwe nekupa vamwe vatambi mukana wekumirira maWarriors.   “Ndichagara ndine ndangariro yekutambira nyika yangu ndichienda kumitambo yakaita seyeAFCON neCOSAFA Cup, nekurwira kuenda kuWorld Cup.   “Chimwe chikuru kupihwa chiremerera chekuve kaputeni kwemakore mashanu adarika,” adaro Musona.   Mutambo wekupedzisira waMusona achitambira maWarriors waive wekuAFCON musi wa18 Ndira wekuCameroon apo maWarriors akakunda Guinea 2-1 mumutambo uyo akanwisa chibodzwa chekutanga.	https://www.kwayedza.co.zw/musona-asiya-kutambira-mawarriors/
politics	Magweta Ofarira Mutongo Unomanikidza VaMalaba Kuenda kuMudyandigere	Magweta anorwira kodzero dzevanhu anoti ari kufara zvikuru nemutongo waitwa nevatongi vatatu veHigh Court vanoti; Justice Edith Mushore, Justice Happias Zhou naJustice Jesta Charehwa, avo vamanikidza vanga vari mukuru wevatongi vematare edzimhosva, VaLuke Malaba, kuenda pamudyandigere sezvinodiwa nebumbiro remitemo yenyika rakatambirwa nevanhu muna 2013. Mutongo uyu unotevera chikumbiro chakakwidzwa kudare iri nemukuru weZimbabwe Human Rights NGO Forum, Dr Musa Kika, pamwe nesangano rinomirira magweta echidki reYoung Lawyers Association of Zimbabwe. Rimwe remagweta ange achimirira VaKika, VaTendai Biti, vati vafara zvikuru nemutongo wanhasi sezvo zvakanga zvaitwa panyaya yaVaMalaba zvanga zviri kunze kwebumbiro remitemo yenyika. VaKika vatiwo zvinofadza kuti dare ratambira zvichemo zveveruzhinji munyika. VaBiti vati mutevedzeri waVaMalaba, Justice Elizabeth Gwaunza, ndivo vanofanira kutora matomu kudzamara padomwa mukuru wevatongi vematare mutsva. Zvichitevera mutongo wekuti VaMalaba havasisiri mutongi zviri pamutemo, Judicial Services Commission, JSC, yabva yadoma Justice Gwaunza kuti vafanobata matomu kudzamara mutongi mukuru mutsva adomwa zviri pamutemo. Rimwe remwagweta ange achimirira hurumende panyaya iyi, VaThabo Magwaliba, vati vachanzwa kuhurumende kuti vopikisa mutongo uyu here kana kuti kwete. Gweta guru rehurumende, Advocate Prince Machaya, nemunyori anoona nezvemutemo mubato riri kutonga reZanu PF, VaPaul Mangwana, avo vange varimudare, varamba kutaura pamusoro pemutongo wanhasi. Nyanzvi munyaya dzemutemo uye vari mutungamiri weNational Constitutional Assembly, VaLovemore Madhuku, vati mutongo uyu unogona kupikiswa uye kana izvi zvikaitika, zvinoreva kuti VaMalaba vanogona kuenderera mberi nebasa sekudomwa kwavange vaitwa nemutungamiri wenyika. Vatiwo nyaya iyi inogona kugara mumatare kwenguva yakareba nekuti kana mutongo uyu ukapikiswa pachaita dambudziko rekuti ndiana achatonga nyaya iyi sezvo vatongi vose vedare reConstitutional Court nereSupreme Court vakaendeswawo kudare munyaya iyi. Hapana kana mutongi mumwe chete zvake vanogara mumatare aya vakapikisa nyaya yakakwidzwa mudare neZimbabwe Human Rights NGO Forum pamwe neYoung Lawyers Association of Zimbabwe. Mutauriri wesangano reCrisis in Zimbabwe Coalition, VaMarvelous Khumalo, vanoti vatambirawo mutongo wanhasi asi vakati vanoda kuti vana veZimbabwe vave nechekuita nemadomerwo emukuru wevatongi nevatongi vacho. Kumanikidzwa kwemutongi wematare edzimhosva kuenda kumatare chinhu chekutanga haitika pana VaMalaba kubva nyika yawana kuzvitonga muna 1980. Mutongo wapihwa nhasi unorevawo kuti zvakaitwa nemutungamiri wenyika, VaEmmerson Mnangagwa, zvekuwedzera nguva yaVaMalaba vari pabasa, zvakange zvisiri pamutemo. VaMnangagwa vakatora danho iri mushure mekunge dare Senate ratambira kuvandudzwa kwebumbiro remitemo yenyika. Mutemo uyu unopa mutungamiri wenyika masimba ekuwedzera nguva yevatongi vematare eConstitutional Court neSupreme Court, izvo zvanzi nedare reHigh Court zvinotyora bumbiro remitemo yenyika rakatanga kushanda muna 2013.     	https://www.voashona.com/a/zimbabwe-top-lawyers-applaud-judgment-that-forces-chief-justice-malaba-to-go-on-retirement/5891917.html
sports	Upenyu mberi, mitambo mumashure: PSL	SANGANO rePremier Soccer League rinoti harizive kuti nhabvu ichatambwa here mwaka uno wa2020 sezvo iye zvino isiri nguva yekufunga zvemutambo, asi kuchengetedza utano neupenyu hwevanhu.   Kare mwaka wenhabvu unozivikanwa uchitanga kupera kwaKurume kana kutanga kwaKubvumbi.   Asi mitambo yegore rino yakambomiswa senzira yekutevedzera gwara rakatarwa nemutungamiri wenyika President Mnangagwa rekuti vanhu vose vasaungane uye vagare kudzimba senzira yekudzivirira kutapurirana nekupararira kwechirwere cheCovid-19 icho chinokonzerwa neutachiona hunodaidzwa kuti coronavirus.   Zvichitevera kuwedzerwa kwakaita mazuva e“lockdown” nemutungamiri wenyika svondo rino, mutauriri wePSL, Kudzai Bare anoti ino haisi nguva yekumbofunga zvekuti nhabvu inotanga riinhi sezvo vanhu vari kubatwa nechirwere cheCovid-19 uye vamwe vachifa nacho.   “Isu tiri kutevedzera danho rakatorwa nemutungamiri wenyika President Emmerson Mnangagwa rinoti vanhu vasaungane uye vagare kudzimba dzavo senzira yekuderedza kupararira kwechirwere checoronavirus.   “Vanhu vari kufa nechirwere ichi saka zvakakosha kuti veruzhinji vagare vakachengetedzeka nguva dzose kuitira kuti Covid-19 isapararire. Isu sePSL, hatikwanise kutaura nezvekutanga kwenhabvu iye zvino nemamiriro akaita nyika nekuda kwecoronavirus, chikuru kuti vanhu vachengetedzeke nguva dzose,” anodaro.   Anoenderera achiti kana chirwere ichi chapera, ndipo pavachazoronga kuti nhabvu inotanga here uye vanenge vachitarisa nepanenge pava nenguva.   “Kana lockdown yapera uye pava nehumboo hwekuti chirwere checoronavirus hakuchisina, ndipo tinotanga kuronga kuti mitambo ichitanga, asiwo tichatarisa kuti gore rinenge rafamba zvakadii.   “Iye zvino tinongokurudzira vanhu kuti ngavange vakachengetedzeka nguva dzose vari mumba, vasafunge zvenhabvu. Upenyu ndihwo hwakakosha nguva dzose,” anodaro.   Zviri kuitwa nePSL izvi ndizvo zviri kumamwe masangano enhabvu pasi rose uko mitambo yakamira kutambwa.	https://www.kwayedza.co.zw/upenyu-mberi-mitambo-mumashure-psl/
health	Vanofamba neMabhazi neMakombi Votyira Kutapurirwa Coronavirus	Veruzhinji vanofamba nemabhazi pamwe nemakombi anotakura veruzhinji vanoti kumanikidzana kwavanenge vakaita mumabhazi kuri kuvapinza panjodzi yekubatira chirwere cheCoronavirus icho chakatekeshera munyika dzakawanda pasi rose. Kunyange hazvo chirwere ichi chichinzi hachisati chapinda muZimbabwe, hurumende inoti iri kuita gadzirio yakasimba kuitira kuti veruzhinji vasatapurirane chirwere ichi kana chikazopinda munyika. Pamusika weMbare panga paine vanhu vashoma nhasi vanga vachikwira mabhazi anoenda nzendo refu pamwe nemaZupco anoenda mumisha inogara veruzhinji muno mudhorobha reHarare. Vamwe vevanga vachikwira mabhazi eZupco, Amai Sinikiwe Nyamadzawo, vati kumanikidzana kwavanenge vakaita mumabhazi, vamwe vakamira mumabhazi umu vasina pekugara kuri kuvaisa panjodzi yekubata chirwere che Coronavirius sezvo vanhu vanenge vachingofemerana vasina zvekuvharisa miromo kana mhino dzavo, kana kuti ma mask. Amai Nyamadzawo vati chimwewo chinonetsa ndechekuti pazviteshi zvinokwirirwa maZupco nemakombi hapana kushambidzika sezvo pasina zvekugezesa uye mumabhazi nemumakombi aya hamuna mishonga yekupfapfaidza zvinoita kuti vasazobatira zvirwere. Mumwewo anga achikwira mabhazi anoenda kuSouth Africa paRoadport, Amai Acqueline Augustine, avo vati vanogara kuKuwadzana, vati mabhazi anoenda nzendo refu arinani pakuzara zvavanoti zvonoderedza mikana yekutapurirana zvizverwe zvakaita seche Coronavirus. Asi mumwe mutyairi wemabhazi anoenda kuSouth Africa, VaTonderai Kusekwa, vaudza Studio 7 kuti vanhu vari kuramba vachienda kuSouth Africa misi nenguva sezvo vanhu vazhinji vari kuedza kutsvaga zvingararamisa mhuri dzavo mhiri kwaLimpopo. VaKusekwa vati huwandu hwevanhu vavari kutakura kuenda kuSouth Africa nemabhazi hwadzikira kubva pakapinda chirwere che Coronavirus muSouth Africa vachiti vanokurudzira vose vavanenge vakatakura kuti vageze maoko pavanopinda mumabhazi avo pamwe nepavanosvika pamiganhu yenyika. Munyori mukuru musangano reUnited Commuter Operators of Zimbabwe, VaSimbarashe Ngarande, vaudza Studio7 kuti vari kushanda zvakasimba kuti vatsvage nzira dzekuti vanofamba nemotokari dzinotakura veruzhinji vashandise mari yebepa kana ma coins pakufamba senzira yekuderedza mukana wekuti vasatapurirane zvirwere zvakaita seche Covid-19. Munyori anowona nezvekutakurwa kwezvimhu mubato reMDC uye vari nhengo yeparamende inomirira Kwekwe Central, VaSettlement Chikwinya, vakurudzira hurumende kuti ipe dzidziso yezvehutano kuvatyairi vemabhazi nekuvapa zvinovadzivirira mukutapuriranwa kwehutachiwana hweCoronavirus. VaChikwinya vati hurumende inofanira kutora matanho akasimba kuti vose vanopinda nepamiganhu yenyika vavhenekwa vose. Munyori mukuru mubato rinopikisa reAfrican Development Party, VaBryn Negomo Murape, vakurudzirawo kuti mabhazi anotakura veruzhinji ange achipfapfaidzwa nguva dzose nemishonga uye vemabhazi vange vaine zvikwanisiro zvekuti vanokwira mabhazi vange vachishandisa munyaya dzehutsanana. Hatina kukwanisa kutaura negurukota rinoona nezvekutakurwa kwezvinhu, VaJoel Biggie Matiza, kuti tinzwe kuti matanho ari kutorwa nebazi ravo ndeapi kuitira kuti veruzhinji vanofamba nemabhazi nemakombi vasabatwe nezvirwere zvakaita secheCoronavirus kana chichinge chazopinda munyika. Asi gurukota rezvehutano, VaObediah Moyo, vati hurumende iri kuedza nepose painogona napo kupa vanhu dzidziso yekuzvidzivirira kuchirwere che Coronavirus uye iri kusimbaradzawo nyaya dzekuvhenekwa kwevanhu vanopinda munyika vachishandisa nhandare dzendege pamwe nemiganhu yenyika. Zvichakadai, mashoko aburitswa nemutauriri wekambani yendege ye South African Airways, VaTlali Tlali, anoti kambani iyi yakanzura kufamba kwendege dzayo kuenda kune dzimwe pasi rose kusanganisira Zimbabwe kubva mangwana kusvika mukupera kwaChivabvu uye kambani iyi yati ndege dzayo dzichange dzichibhururuka muSouth Africa chete zvichitevera matanho akatorwa nehurumende yeSouth Africa ekuedza kurwisana nechirwere cheCoronavirus. Hatina kukwanisa kutaura nemutauriri weCivil Aviation Authority of Zimbabwe, Amai Anna Hungwe, kuti tizive kuti pane dzimwe ndenge dzakanzura kumhara muZimbabwe here sezvo vanga vasiri kudaira nharembozha yavo pamwe nekupindura mibvunzo yatavatumira. Asi mashoko atiri kutambira anoti ndege yeEmirates yakagumisira kupinda muZimbabwe nezuro, ukuwo Rwanda Air inonzi yatanga nhasi kusapinda muZimbabwe nepamusana pekutyira chirwere cheCoronavirus. No media source currently available   	https://www.voashona.com/a/zimbabwe-commuters-scared-of-contracting-covid-19/5338487.html
health	Hurumende Yokurudzirwa Kudzika Mitemo Inomanikidza Vanhu Kubaiwa Nhomba yeCovid-19	Sachigaro vekomiti yeparamende inoona nezvehutano, Dr Ruth Labode, vanoti hurumende inofanirwa kushandisa nzira dzose dzainokwanisa, kusanganisira kudzika mitemo inosungira kuti munhu wese abaiwe nhomba yekudzvirira denda reCovid-19 iro radzika midzi munyika. Mumashoko avo kugurukota rezvemari, VaMthuli Ncube,mushure mekunge VaNcube vazivisa mafambiro aita bhajeti regore rino kusvika pakati pegore kana kuti Mid Term Budget Review, Dr Labode vanoti nhomba dzapinda munyika pari zvino dzinoita kuti vanhu mamiriyoni matatu vabaiwa nhomba mbiri dzekudzivirira Covid-19. Dr Labode vanoti nekuda kwaIzvozvo hurumende inofanirWa kushandisa nzira dzose dzaiNOkwanisa, kusanganisira kumanikidza vanhu kuti vabaiwe nhomba yekudzivirira Covid-19. Dr Labode vanotiwo Covid-19 yaunza hurombo hwakanyanya munyika uye hurumende inofanirwa kumbomisa kubhadharisa vanhu muzvipatara zvayo nemamakanzuru zvisinei kuti munhu ane Covid-19 here kana kuti kwete. Gwaro richangobva kuburitswa neWorld Bank rinoratidza kuti vanhu mamiriyoni manomwe nezviuru mazana masere vari kurarama muhurombo hunotyisa nekuda kwedenda reCovid-19. Munyori musangano remagweta anorwira kodzero dzevanhu, reZimbabwe Association for Doctors for Human Rights, Dr Norman Matara, vanoti sesangano havabvumirani nenyaya yekuti vanhu vamanikidzwe kubaiwa nhomba vachiti izvi zvinofanira kuitwa chete sedanho rekupedzesera. Makambani akawanda munyika kusanganisira hurumende, ave kutomanikidza vanhu kubaiwa nekuomesera vaye vasina kubaiwa izvo zvave kuita kuti munhu wese aende kunobaiwa nhomba. Dr Matara vati Covid-19 iri kufamba nenzira dzinotyisa zvekuti kunyange munhu aine kodzero yekuramba kubaiwa, kodzero iyi inogona kuzopinza vamwe munjodzi. Nyika dzakawanda pasi rose dziri kuongorora mitemo yadzo dziine chinangwa chekumanikidza munhu wese kubaiwa nhomba senzira yekudzivirira zvachose chirwere ichi. Bazi rezvemitemo muAmerica, re Department of Justice, rakaita ongororo yemitemo rikabuda nechisungo charakapa muzinda weWhite House kuti hapana mutemo unorambidza hurumende kana makambani kubuda nezvisungo zvinoita kuti vanhu vasatapurirane zvirwere apo vanenge vari pabasa. Pane tsvakiridzo dziri kuitwawo nenyika dzakabudirira dzekupedza zvachose denda reCovid-19, dzimwe nyanzvi munyaya dzehutano dzichikurudzira kuti vanhu vabayiwe nhomba katatu sezvo vanhu vakabayiwa nhomba kaviri vari kubatwa zvakasimba nehirwere ichi. Zim,babwe inoti ine chinangwa chekubaya vanhu mamiriyoni gumi kana kuti zvikamu makumi matanhatu kubva muzana zvevanhu vese munyika senzira yekudzivirira kupararira kweCovid-19. VaNcube vakaudza paramende nezuro kuti mwedzi unouya kuchauya dzimwe nhomba mamiriyoni maviri nezviuru mazana mashanu uye dzimwe mamiriyoni maviri nezviuru mazana mashanu dzichauya muna Gunyana. Mune imweo nyaya kambani yeOld Mutual inoti homwe yekusimbudzira vechidiki yeKurera-Ukondla Youth iyo yainge yambomiswa ichatanga zvakare munguva pfupi inotevera pasi pehurongwa hutsva. Vachipa humbowo kukomiti yeparamende inoona nezvevechidiki, mukuru anoona nezvekufambiswa kwemabasa muOld Mutual, VaIsaih Mashinya, vati homwe iyi yakamiswa muna 2014 sezvo yainge isiri kufamba sezvainge zvakatarisirwa. Homwe iyi yakaumbwa muna 2011 iine mamiriyoni gumi emadhora ekuAmerica uye payakamiswa vechidiki vainge vaine zvikwereti zvemamiriyoni mana nezviuru mazana mana zvemadhora ekuAmerica. Asi vati zvichitevera danho rekumisa kushanda kwehomwe iyi pakati pekambani yavo nebazi rezvechidiki, vakabvumirana kuparadza komiti kana kuti Trust yafambisa homwe iyi kuitira kuti vatange patsva izvo zvavave kuita pari zvino. Vati Trust ine nhengo dzeOld Mutual nebazi revechidiki yakatoumbwa uye basa rayo radzorerwa mushaure nedenda reCovid-19. VaMashinya vati bhanga ravo reCABS ndiro richaramba richipa zvikwereti kune vechidiki asi rwendo runo zvikwereti izvi zvichange zvave mumaRTGs. Payatanga homwe yeKurera-Ukondla yaipa vechidiki zvikwereti zvinotangira pamadhora mazana mashanu kusvika pazviuru mazana mashanu zvemadhora ekuAmerica. VaMashinya vati Trust yakaumbwa kumutsiridza homwe iyi ndiyo ichagara pasi yoona kuti homwe iyi ichange iine marii pamwe nekuti vanhu vangapihwa zvikwereti zvakakura sei. Mukuru wesangano revechidiki reZimbabwe Youth Forum, VaAshton Bumhira, vuadza Studio7 kuti vanotarisira kuti homwe iyi ichapa mukana kune vechidiki mumatunhu ese munyika kuitira kuti vatange mabhizimizi. Pakamiswa homwe iyi vechidiki zviuru makumi maviri nezveviri ndivo vainge vanyorera kuCABS vachida zvikwereti asi vakabudirira vaive zviuru zvitatu nemazana matanhatu nemakumi matatu. Pavanhu ava zvikamu makumi matanhatu nezvinomwe kubva muzana vaive varume zvikamu makumi matatu nezvitatu vari vakadzi. Vazhinji vevanhu ava vaive vemuHarare, ichiteverwa neBulawayo uye Matabeleland South ndiyo ine vanhu vashoma vakabatsirikana pasi pehomwe iyi. No media source currently available  	https://www.voashona.com/a/zimbabwe-government-urged-to-enact-laws-for-compulsory-covid-19-vaccinations/5985314.html
health	Vana Chiremba veHurumende Voronga Kuramwa Mabasa Kutanga neChitatu	"Vamiriri vavanachiremba vemuzvipatara zvehurumende vaita musangano wechimbichimbi nemunyori mubazi rezvehutano mukutsvaga nzira dzekumisa nadzo kuramwa mabasa kwakaziviswa navanachiremba ava kuti kuchatanga svondo rino. Mutungamiri wesangano ravanachiremba, reZimbabwe Hospital Doctors Association, Doctor Edgar Munatsi, vanoti musangano uyu hauna zvikuru zvawaburitsa sezvo pasina kuwiriranwa kuti zvichemo zvavo zvingagadziriswa sei. Nekudaro, Doctor Munatsi vanoti nhengo dzavo dzichaenderera mberi nekuramwa mabasa nemusi weChitatu sekuzivisa kwavakaita, kunyange hazvo vachiti vachapa mukana kunhaurirano nehurumende. Vanoti hurumende iri kukundikana kugadzirisa zvinyunyuto zvavo zvikuru zvitatu zvinosanganisira nyaya yekurasikirwa nemabasa kwavanachiremba vanenge vapedza zvidzidzo. ""Pane nyaya nhatu, asi yakanyanya kukosha yacho ndeyekuti vanachiremba vaenge vapedza zvidzidzo, vachinge vapedza zvidzidzo vanofanirwa kuenda kunoshanda muzvipatara zvekumamisha. Hurumende iri kuti haichakwanisa kuvapa mabasa iwayo. havana mari yekuti vange vachipa vanachiremba muhoro, vanenge vaenda kunoshanda kunzvimbo idzodzo. ""Isusu tiri kunyunyuta kuti kana zvakadero hazvo hurumende yachidii kupa vanachiremba matsamba ekuti vashande vakazvimirira kana vasingakwanise kupiwa mabasa nehurumende."" Doctor Munatsi vanodaro. Doctor Munatsi vanoti vasvika pakutora danho iri zvichitevera zvakabuda mukunzwa pfungwa dzenhengo dzavo mumazuva mashoma adarika. Vanachiremba vachangopedza zvidzidzo zvavo ava vanoti vari kudawo zvakare kuti mari dzekubatsirikana kana kuti 'on call allowances' dzitangire pamadhora mazana manomwe nemakumi maviri. Vanoti vanodawo zvakare kuti Health Service Board igadzirise nyaya yavakambowirirana yekuti vanachiremba vehurumende vasabatirwa mitero. Kana vanachiremba vakaramwa mabasa, vanenge vabatana nevehurumende yeKenya, avo vari kuramwawo mabasa kubva muna Zvita wegore rapera. No media source currently available  "	https://www.voashona.com/a/zimbabwe-health-doctors-zhda-strike/3721238.html
politics	Vashandi veHurumende Vakawanda Voronga Kuramwa Mabasa Svondo Rinouya	Zvinhu munyika zvaita manyama amire nerongo sezvo vashandi vehurumende nemakambani ari pasi payo, kana kuti ma parastatals, vari kuramwa mabasa pari zvino, vamwe vacho vachitiwo vachatanga kukanda mapadza pasi svondo rinouya. Masangano azivisa kuti ari kukanda mapadza pasi anosanganisira evarairidzi, vana mukoti, vanachiremba vanodzidzisa kuzvikoro zvepamusoro soro, vashandi veZESA, ZIMRA nemamwe mapazi. Vashandi ava vanoti mari dzavari kutambira hadzichatenge chinhu, izvo zvava kupa kuti varamwe mabasa. Makurukota emakambani ehurumende ose audza Studio 7 kuti itaura negurukota rezvemari, VaMthuli Ncube, avo vange vari kuMozambique kumusangano weUS Africa Summit nemutungamiri wenyika VaEmmerson Mnangagwa. Kunze kwevanoshanda muhurumende, vashandi vemumabhanga vari kutiwo vave kuda kutanga kuramwa mabasa sezvo mari dzave shoma. Kunze kwekudhura kwezvekudya, vamwe vave kubhadharisa mari yedzimba nemadhora ekuAmerica. Nyanzvi munyaya dzezvehupfumi uye vachidzidzisa paNelson Mandela Metropolitan University, Muzvinafundo Gift Mugano, vanoti mari iri kutambirwa nemushandi haikwani zvachose. VaMugano vanoti mushandi wepasi anotoda mari inosvika madhora mazana mapfumbamwe emaRTGS pamwedzi kwete mazana matatu emaRTGS avari kupihwa pari zvino. No media source currently available   	https://www.voashona.com/a/vashandi-vehurumende-vakawanda-voronga-kuramwa-mabasa-svondo-rinouya/4968936.html
health	VanaChiremba Vanoti Hurumende Iri Kutenga Mishina Yakafa Kubva kuIndia	Munyori mukuru wesangano ravanachiremba reZimbabwe Senior Hospital Doctors Association Dr Aaron Musara vanoti mimwe michina yakatengwa nehurumende haisi kushanda zvachose izvo zvoodza moyo yavanachiremba vachiti hurumende haisi kuratidza kuzvipira kugadzirisa zvichemo zvavo. Mimwe mishina isiri kushanda zvakanaka iyi yakatengwa kuIndia. Vanachiremba vanoti hurumende iri kungorova bembera ichitaura nezvekuti vanoda mari yemihoro asi ivo vachitiwo vakaudza vakuru mubazi rezvehutano kuti havana zvikwanisiro zvakaita semichina nemishonga nekudaro kunyangwe vakadzokera kubasa hakuna zvinenge zvichiitwa. Vachipindura panyaya yekuti hurumende iri kutenga michina yakafa, sachigaro weHealth Service Board Dr Paulinus Sikosana vakaudza studio 7 kuti iendese mibvunzo kumunyori mubazi rezvehutano Dr Agnes Mahomva avo vange vasiri kudaira nharembozha yavo. Vanachiremba vave nemwedzi mitatu vachiramwa mabasa.  No media source currently available 	https://www.voashona.com/a/vanachiremba-vanoti-hurumende-iri-kutenga-mishina-yakafa-kubva-kuindia/5197687.html
sports	Zvikwata zveNhabvu Zvokweshana Mukupera kweSvondo	Makundano eCastle Lager Premier Soccer League ari kupinda munharaunda yechipiri muine mitambo yakawandisa muHarare. MuHarare chete muchange muine mitambo mishanu, mitatu yacho mangwana sezvo zvimwe zvikwata zvekunze kweHarare zviri kutambira muguta iri mushure mekunge nhandare dzavo dzakanzi hadzikodzere kutambirwa nhabvu yepamusoro. Mutare City Rovers iri kubva kwaMutare kuzotamba neChapungu muNational Sports Stadium muHarare. Svondo rapera, zvikwata zvakaita seNitchrut ne Shabanie Mine zvakatambirawo kunze kwemusha asi zvikakunda izvo muongorori wemutambo wenhabvu, VaInnocent Mutena, vatsinhira kuti nhabvu hainei kuti muri kutambira kupi. Mutambo pakati peMutare City Rovers neChapungu uri kutambwa nguva dzekudya dzemasikati sezvo nhandare iyi iri kushandiswa zvekare zuva rimwechetero nechikwata cheBlack Rhinos icho chiri kusangana neZPC Kariba. Harare City ichange iri muRufaro Stadium neBulawayo City. Herentals iri kutamba Highlanders muNational Sports Stadium neSvondo. Ukuwo Dynamos iri pamusha neShabanie. Dembare yakarohwa 1-0 neChicken Inn svondo rapera. Murairdzi weDembare, Lloyd Mutasa, anoti ane tarisiro huru gore rino. FC Platinum iri pamusha muMandava Stadium neYadah. Mimwe mitambo iriko yakamira seizvi: Triangle United v Ngezi Platinum Stars - Gibbo Bulawayo Chiefs v Caps United - Luveve Zvichakadaro, chikwata chenyika chemaWarriors chiri kupinda munhandare yeLevy Mwanawasa Stadium muNdola, Zambia, neSvondo, chichiedza kutanda nyadzi apo chiri kusangana neAngola mumutambo wekugumisira mumakwikwi ezvikwata zvina. Zimbabwe yakadamburwa neZambia mumutambo wavo wekutanga zvekuti iri kutarisira kukunda mumutambo uyu kuti isapedze iri pachinhanho chekugumisira mumakwikwi ayo, ari kusangana Zambia neSouth Africa mufainari. Murairdzi wemaWarriors, Sunday Chidzambwa, ari kushandisa makundano aya kutarisa vatambi vaachada kushandisa mumakundano e2019 Africa Cup of Nations qualifiers umo Zimbabwe iri mugungano rimwechete neCongo DR, Congo Brazzaville, neLiberia. Chikwata chimwe chete kubva mugungano iri ndicho chichaenda kumafainari ayo achaitirwa kuCameroon muna 2019. No media source currently available  	https://www.voashona.com/a/zimbabwe-soccer-teams-in-weekend-games/4313708.html
health	VaMnangagwa Vanoparura Hwaro Huchashandiswa Mukurwisa Covid-19	Mutungamiri wenyika, VaEmmerson Mnangagwa, vaparura hurongwa huchatevedzerwa nenyika pakurwisa chirwere cheCoronavirus panguva iyo masangano evadzidzisi ari kukurudzira kuti zvikoro zvose zvivharwe. Vachiparura hurongwa uhwu kuState House uhwo huri kudaidzwa kuti National Covid-19 Preparedness and Response Plan, VaMnangagwa vati ibasa remunhu wese ari munyika kuti aone kuti paagere pakashambidzika kuitira kuti chirwere che Coronavirus chisarambe chichitapuriranwa kana chichinge chazopinda munyika. Gurukota rezvehutano, VaObediah Moyo, vatiwo vari kufara kuti chirwere ichi hachisati chapinda muZimbabwe vachiti izvi hazvifanire kuita kuti Zimbabwe irare nezamu mukanwa. Mumiriri weWorld Health Organization muZimbabwe, VaAlex Gasasira, vatiwo chirwere che Coronavirus chiri kupararira nekukasika zvekuti chavakutoda mushandira pamwe pakati pehurumende dzepasi rose pamwe neveruzhinji. Kunyange hazvo VaMnangagwa vakati vanhu vanodarika zana vasaungane seimwe yenzira dzekudzikisa mukana wekuti vanhu vasatapurirane chirwere ichi, mamwe masangano evarairidzi anoti zvikoro zvinofanira kuvharwawo. Muaturiri wesangano revadzidzisi vekumaruwa reAmalgamated Rural Teachers Union of Zimbabwe, VaNation Mudzitirwa, vaudza Studio7 kuti sangano ravo riri kukurudzira kuti zvikoro zvose munyika zvivharwe mangwana chaiye vachiti muzvikoro zvizhinji hamuna mvura zvinowedzera mikana yekuti chirwere che Coronavirus chitapuriranwe. Mashoko aya atsinhirwa nemunyori musangano reZimbabwe Teachers Association, VaTapson Nganunu Sibanda, avo vaudza Studio 7 parunhare vari kuBulawayo kuti vana vechikoro vakabatwa nechirwere ichi vanogona kunotapurira vamwe kudzimba chirwere ichi chopararira. Mutungamiri wesangano reProgressive Teachers Union of Zimbabwe, VaTakavafira Zhou, vati zvikoro zvikasavharwa mangwana vachakurudzira nhengo dzesangano ravo kuti dzisaende kubasa kubva neMuvhuro. Mumwe mubereki ane vana vaviri vanodzidza pane chimwe chikoro chiri muHarare, Amai Blantina Mukwesha, vati vave kutyirawo hupenyu hwevana vavo izvo zviri kupa kuti vatsigire zviri kutaurwa nemasangano evarairidzi. Gurukota rezvedzidzo, VaCain Mathema, vaudza Studio 7 parunhare kuti havataure neStudio7 vachiti havadi kubvunzwa zvinhu zvisina musoro. Asi VaMnangagwa vakaudza vatori venhau kuState House neChipiri svondo rino kuti zvikoro zvicharamba zvakavhurwa sezvo kwangosara mavhiki matatu chete kuti zvivharwe panopera kotoro yekutanga yegore rino. Sangano reWorld Health Organization rinoti Coronavirus yauraya vanhu vanodarika zviuru zvisere uye vanhu vakawanikwa vaine chirwere ichi vanodarika mazana maviri nemakumi maviri ezviuru. No media source currently available 	https://www.voashona.com/a/zimbabwe-president-launch-program-to-fight-coronavirus/5336112.html
health	Vana Chiremba Voronga Kuramwa Mabasa Zvekare	Sangano ravanachiremba reZimbabwe Hospital Doctors Association ranyora tsamba kuhurumende richiizivisa kuti vanachiremba vari kuzombomira kuenda kubasa sezvo mari dzavo dzisisakwane. Vanachiremba vanoti mitengo yezvinhu zvose yawedzerwa asi mari yavo yemihoro isina kuwedzerwa. Vanachiremba ava vanoti hurumende haisi kuratidza kuzvipira munhaurirano dzemari dzavanotambiriswa. Hatina kukwanisa kubata gurukota rezvehutano, Doctor Obadiah Moyo, sezvo vange vasiri kudaira nharembozha yavo. Mutungamiri wesangano ravanachiremba iri, Doctor Peter Magombeyi, vanoti basa vanoda asi zvinhu zvakaita manyama amire nerongo zvekuti havachakwanisi kuenda kubasa nekuomerwa nezvinhu. No media source currently available  	https://www.voashona.com/a/vanachiremba-voronga-kuramwa-mabasa-zvekare/5042254.html
sports	Cosafa Cup gore rinouya	  SANGANO reCouncil of Southern Africa Football Association rinoti mutambo weCOSAFA Cup uchatambwa muna Chivabvu gore rinouya.   Mutambo uyu waifanirwa kutambwa muna Chivabvu kuDurban, kuSouth Africa gore rino asi wakambomiswa zvichitevera kumiswa kwakaitwa mitambo pasi rose nechinangwa chekurwisa kupararira kwechirwere cheCovid-19.   Achitaura ari kuSouth Africa uko anogara, munyori mukuru weCOSAFA, Sue Destombes — anoti gore rino hazvichakwanisika kuti Cosafa Cup ichiitwa.   “Gore rino hazvichakwanisika kuti Cosafa Cup yevarume ichitambwa, asi ticharonga kuti igotambwe gore rinotevera muna Chivabvu,” anodaro Destombes.   Kunyangwe zvazvo mutambo wevarume usiri kuzotambwa gore rino, Destombes anoti mitambo mina yemadzimai iriko gore rino.   “Tiri kuronga mitambo mina inoti yeCosafa Cup yemadzimai vakuru neUnder-17 kozoti maUnder-17 ne20 vachatamba mitambo yekurwira kuenda kuAFCON 2021,” anodaro.   Kumitambo yevarume, Zambia ndiyo ine mukombe weCosafa Cup uyo wayakahwina gore rapera.   Zvakadaro, chikwata chemaMighty Warriors chiri kuPort Elizabeth, kuSouth Africa uko chiri kukwikwidza mumutambo weWomen’s COSAFA Cup Tournament. Chikwata ichi chiri muboka rine zvimwe zvinoti Tanzania neBotswana muGroup C.   Chikwata chinopedza chiri pamusoro muboka iri chinobva chananga kusemi-fainari yemutambo uyu.    Mitambo yezvimwe zvikwata zvinosanganisira Under-17 ichatanga musi wa19 Mbudzi uye ichitarisirwa kuzopera musi wa29 Mbudzi. Kozoti yeUnder-20, ichatambwa  kutanga nemusi wa3 Zvita ichizopera 13 Zvita.	https://www.kwayedza.co.zw/cosafa-cup-gore-rinouya/
health	Zvimwe Zvizvarwa zveZimbabwe Zviri Kunze Zvotevedzerawo Kurudziro yeKudzivirira Covid-19 muMabasa	Nyika dzakawanda pasi rose, idzo dzakambenge dzambovhara senzira yekudzivirira kupararira kwechirwere cheCovid-19, dzakatanga kubvumidza kuvhurwa zvishoma zvishoma kwemakambani akasiyanasiyana paine kurudziro yekuti vashandi nevashandirwi vatevedzere mitemo yakatarwa inodzivirira kupararira kwechirwere ichi. Matanho aya akaonawo vana veZimbabwe vari munyika dzakasiyanasiyana vachidzokerawo kumabasa kwavo vachiedzawo chose kuti vatevere mitemo yehutano hwakanaka mumabasa mavanoshanda, inosanganisira kupfeka nhumbi dzinodzivirira kutapuriranwa kwechirwere, kugeza maoko nesipo uye kusiya mikaha pakati pavo. Chimwe chizvarwa cheZimbabwe chakaitawo rombo rakanaka rekudzokera kubasa ndaVaPhainos Chikunda, avo vari kuPort Elizabeth, kuSouth Africa. VaChikunda vanoti kubva pavakadzokera kubasa, sevashandi vari kutora matanho anokurudzirwa neWorld Health Organisation ekuona kuti vazviidzivirira kubva kuchirwere cheCovid-19, kungave kubasa kana kumba. Vanoti pavanosvika pabasa mangwanani oga oga vanovhenekwa kuona kuti havasi kupisa miviri here, vogeza maoko nesipo uye kuzora maoko avo mushonga unouraya hutachiwana. Vanotiwo mushandi wese anenge akavhara muromo nemhino, vachivhenekwa zvakare vave pabasa. Vamwe vari kunze vari kuunganidzawo mari nezvekudya zvekubatsira zvimwe zvizvarwa zveZimbabwe zviri kutambura munguva ino yeCovid-19 zvisati zvakwanisa kudzokera kumabasa. Izvi zvinonzi zviri kuitikawo muSouth Africa umo vanhu vakabatana kubatsira vari kushaya. VaChikunda vanotiwo munyika iyi mune zvizvarwa zveZimbabwe zvakawanda chose zvisati zvadzokera kumabasa, izvo zviri kuita kuti vakawanda vanonge svosve nemuromo. Asi vanoti zvimwe zvizvarwa zveZimbabwe pamwe nevemakereke nevemamwe masangano anobatsira vari kuedza kuunganidza rubatsiro pamwe nezvekudya zvekubatsira vari kutambura ava, vamwe vachitobatsirwa kubhadhara mari dzepekugara. Chinonzi chiri kunyanya kunetsa ndechekuti hurumende yeSouth Africa haisi kubatsira vasiri zvizvarwa zvenyika iyi. No media source currently available  	https://www.voashona.com/a/zimbabwe-diaspora-health-covid-19-phainos-chikunda/5466247.html
health	Kushandiswa Zvakanyanya kweZvinodhaka Kunonzi Kwawedzera Zvakanyanyisa Dambudziko reChirwere chePfungwa muHarare	Kushandiswa zvakanyanya kwezvinodhaka nevanhu kunonzi nemukuru anoona nezvehutano mudunhu reHarare kwawedzera zvakanyanyisa dambudziko rechirwere chepfungwa. Mukuru anoona nezvehutano mudunhu reHarare VaInnocent Hove vanoti nekuda kwekuwedzera kwedambudziko rechirwere chepfungwa zvakakosha kuti vanhu vapihwe dzidziso. VaHove vakataura mashoko aya paiitwa mhemberero dzekucherechedza dambudziko rechirwere chepfungwa nemusi weChitatu. Pasi rose, United Nations inoti zuva iri rinocherechedzwa musi wa10 Gumiguru asi zvakanonoka kuitwa nedunhu reHarare. Amai Betty Zephania vanova mumwe wevakaronga mhemberero idzi vachishanda kubazi rinoona nezvehutano vatsigira vachiti dambudziko rehutano hwepfungwa idambudziko ririkukura. Amai Zephania vati vazhinji vari kutamburawo nezvirwere zvepfungwa izvi varikushandisa zvinodhaka vachiti munhu wese arikufanirwa kushanda kuona kuti dambudziko iri rapedzwa. Mumwe wevechidiki, VaFarai Gutu vati vechidiki vanoda kudzidziswa kuti zvinodhaka zvine njodzi. Mumwe aishandisa zvinodhaka akakwanisa kuzobuda mazviri aona kuti zvinokuvadza, ndiVaJacob Shamuyarira, avo vakazotanga sangano rakazvimiririra rinobatsira avo vanoda kusiya zvinodhaka. Vati kushandisa zvinodhaka kunokanganisa hupenyu hwevanhu vachiti zvakakoshawo kuti vanhu vazive kwekuwana rubatsiro kana vawirwa nedambudziko iri. Kutanga kwegore rino mutungamiriri wenyika VaEmmerson Mnangagwa vakazivisa kuti gore rino igore rekurwisa dambudziko rekushandiswa kwezvinodhaka. Vechidiki ndivo vanonzi vari kunyanyoshandisa zvinodhaka izvi zvakaita semutoriro, krango, mbanje, mishonga yechikosoro yakaita seHistalix kana bronco nezvimwewo. Mhemberero dzegore rino dzakaitwa paine kurudziro yekuti pasi rese rikoshese hutano hwepfungwa. World Health organization inoti muAfrica, vanhu vanodarika mamiriyoni mazana manomwe nemakumi mapfumbamwe nemaviri kana kuti 792 million vane chirwere chepfungwa. No media source currently available 	https://www.voashona.com/a/6869952.html
health	Vasingaone Vopomera Kanzuru yeHarare Mhosva yeKutyora Kodzero Dzavo	"Vamwe vagari vemuHarare vasingaone vapa chikumbiro kukanzuru yeguta iri chekuti vawane mashoko pamusoro pezvirongwa zvainoita. Mushamarari uye vasinaone VaLiberty Mkhululi Lupahla vanoti vasingaone havasi kuwana mashoko pamusoro pemisangano yekanzuru nezviziviso nekuti zvinyorwa zvacho zvakagadzirirwa vanoona chete, ""Ngatizivei kuti vanhu vasingaone vagari vemumaguta semunhu wese muZimbabwe."" Vanoenderera mberi vachiti, ""Saka zvinhu zvakakodzera kuti pese panoumbwa hurongwa hwakakosha zvizivikanwe nemunhu wese."" VaLupahla vanoti vasingaone vane kodzero yekuva mukati mehurongwa hweguta sezvakangoitawo vamwe, ""Asi muchaona kuti ma budgets acho anenge akanyorwa ne print kwete braille kana kutaurwawo zvazvo nenzira inonzwikwa neveruzhinji."" Vatizve, ""Zvinonetsa nekuti vakaremara vanenge vachida kunzwawo hurongwa hweguta ravo sevanhu vanobhadhara mitero yakasiyana siyana. Saka kana ma budgets achiitwa ivo vasingazive zvinoti netsei nekuti vanoitwa sevana vadiki"" VaAbraham Mateta igweta uye vasingaone vanoti dambudziko rekubatwa nekuseri kweruoko rinopera chete kana vakaremara vane hunyanzvi vakapinzwa mabasa mukanzuru. ""Kana pane vanomiririra kodzero dzevakaremara mukanzuru vanezenge vachiona kuti vanhu vasingaone vanodawo runyoro rwe braille pamwe nekugadzira zvimwe zvishambadzo nemashoko zvinozobatsira vasingaone."" VaMateta vanoti kanzuru iri kutyora mutemo wenyika pamwe nekodzero dzakatenderanwa nenyika dzepasi rose kana kuti Convention on the Rights of Persons with Disabilities pakushayisa vasingaone mukana wekuti vawane mashoko. ""Vemakanzuru vanofanira kuziva kuti bumbiro remitemo yenyika rinotaura kuti muhurongwa hwebudiriro zvishuwo zvevakaremara zvinofanira kunge riri rimwe dingindira rinofanira kutarisiswa."" Muzvinafundo Tafara Marazi vepa University of Zimbabwe vanotungamirira sangano revasingaone reVisually-Impaired Persons Support vanotiwo vasingaone vane hunyanzvi hwekugadzira mutauro we braille vanofanira kuwaniswa mukana mukanzuru, ""Vamwe vedu vane hunyanzvi vari kutopemha mudzinzira."" Vaenderera mberi vachiti, ""Dai zvaiita vanhu vakadaro vawaniswa mukana wekugadzira braille toraramawo hupenyu hunoraramwa nevamwe hwekuwana mashoko."" Meya veguta reHarare vaJacob Mafume vatambira mashoko evasingaone vakati kanzuru ichatora matanho nekukurumidza ekuzvigadzirisa, ""Ichokwadi kuti zvinyorwa zvedu hazvibude muzvinyorwa zvebraille."" Vawedzera vachiti, "" Zvimwe zvinhu zvinenge zvichida kuti munhu uzviwerengere. Tichaedza nepese patinogona kuti tizvigadzirise.: . "	https://www.voashona.com/a/vasingaone-vopomera-kanzuru-yeharare-mhosva-yekutyora-kodzero-dzavo/5697555.html
sports	Garai kumba:ZIFA	  MANEJA wechikwata chenhabvu chenyika chemaWarriors — Wellington Mpandare — oyambira vatsigiri vangade kuenda kunoona mutambo weZimbabwe neAlgeria uyo uchatambirwa muno nemusi weMuvhuro unotevera wekurwira kuenda kumutambo we2021 Africa Cup of Nations kuti vasaende kunhandare asi kuti vaone mutambo uyu vari kudzimba dzavo.   MaWarriors nemaDesert Foxes ekuAlgeria, iyo ine vatambi vane mukurumbira vakaita saRiyad Mahrez anotambira Manchester City yekuEngland naIsmael Bennacer weAC Milan (Italy), vari kusangana mumitambo miviri yemuboka ravo reGroup H.   Mutambo wekutanga uriko husiku hwemusi weChina chino kuAlgeria uye wechipiri uchange uri muno kunhandare yeNational Sports Stadium nemusi weMuvhuro unotevera.   Boka iri rine zvimwe zvikwata zvinoti Botswana neZambia.   Mitambo miviri yevakomana vaZdravko Logarusic, murairidzi wemaWarriors, neAlgeria yakakosha zvikuru uye vanofanirwa kutora zvibodzwa zvose kuti vaende pamusoro muboka ravo iri vagowana mukana wekuenda kumakwikwi e2021 Africa Cup of Nations ayo achaitirwa kuCameroon.   Mutambo wemaWarriors wemusi weMuvhuro uchange uri wekutanga kutambirwa munyika muno kubva pakamiswa mitambo pasi rose nechinangwa chekurwisa kupararira kweCovid-19.   Muhurukuro neKwayedza svondo rino, maWarriors asati asimuka akananga kuAlgeria, Mpandare anoti vatsigiri venhabvu havasi kutenderwa kunhandare kuchange kuchitambwa mutambo uyu muno.   “Vatsigiri venhabvu havasi kutenderwa kunhandare saka ngavagare kudzimba dzavo. Nemusi weMuvhuro patiri kusangana neAlgeria muno hakuna ari kutenderwa kuuya kuzoona nhabvu, mutambo uyu uchatambwa pasina vatsigiri.   “Isu tiri kutevedzera matanho akatorwa neHurumende, hatidi kuisa utano hwevatambi vedu nehweruzhinji panjodzi saka vanhu ngavagare kudzimba dzavo,” anodaro Mpandare.   Anoenderera mberi achiti, “Ngatisazoti hatina kupa yambiro, kuchange kune vemitemo vachichengetedza vachiona kuti hapana ari kupinda munhandare.”   Zvakadaro, sangano revatsigiri vemaWarriors reFriends of the Warriors rinoti riri kuronga nzvimbo dzichaonerwa bhora nevatsigiri nemusi weMuvhuro.   Mutungamiri wesangano iri — Edward Chimedza — anoti sezvo kunhandare kusiri kutenderwa kuti vanhu vapinde, sevatsigiri vari kutsvaga nzvimbo dzichaungana vanhu  vasingadarike 100 kuitira kuti vakwanise kuona mutambo uyu pamaterevhizheni.   “Isu tinoziva kukosha kwemitambo miviri iyi saka tiri kuitawo zvatinokwanisa kuti titsigire chikwata chedu. Tichaungana sevatsigiri kunzvimbo dzakasiyana uko tinenge tichitevedzera hedu mitemo yese yesocial-distancing kuti vanhu vasaite chitsoko-tsoko.   “Saka tine nzvimbo dzakawanda dzatichange tichishanda nadzo. Vakomana vedu vanofanira kuziva kuti tinavo uye tiri kuvatsigira, ivo ngavabate basa sebasa,” anodaro Chimedza.   Mumitambo mina yakapedzisira kusangana zvikwata zviviri izvi, maWarriors haasati ambokundwa neAlgeria.   Zvikwata izvi zvakaita mangange katatu uye maWarriors akahwina mumwe mutambo wacho.	https://www.kwayedza.co.zw/garai-kumbazifa/
business	Zvikoro Zvovhurwa Asi Vamwe Varairidzi Vachiramwa Mabasa neNyaya yeMihoro	Zvikoro zvakavhurwa neMuvhuro kune vadzidzi vari kunyora bvunzo mukupera kwegore kunyangwe hazvo vamwe varairidzi vatotanga kuramwa mabasa vamwe vachitiwo hurumende haisi kupa zvikwanisiro zvakakwana kuvadzidzi kudzivirira kupararira kwechirwere cheCovid-19. Muzvikoro zvine chitsama zvakashanyirwa neStudio 7 muBulawayo kusanganisira Milton Primary, McKeurtan Primary, Lobengula Primary, Eveline High pamwe eGifford High, vana vechikoro vange vauya kuchikoro uye vadzidzisi vange vachiita basa ravo. Pazvikoro izvi, vana vadzidzisi pamwe nevamwe vanhu vose vanenge vasvikapo vange vachitanga vaongororwa kupisa kwemiviri yavo uyewo kugezeswa maoko nema sanitiser. Mumwe mubereki ane mwana anodzidza pane chimwe chikoro chemuBulawayo uyo angozvidoma nezita rekuti Amai Moyo, ati afara kuti zvikoro zvavhurwa asi akomekedza kuti hurumende itore matanho akasimba ekuti vana pamwe nevadzidzisi vadzivirirwe mukubatwa nechirwere cheCovid-19. Tsvakurudzo yaitwa neStudio 7 inoratidza kuti kuzvikoro zvakawanda zvekumamisha vadzidzisi vakawanda havana kuenda kubasa. Mumwe mudzidzisi anodzidzisa kuBinga achigara muBulawayo uyo asina kuda kudomwa nezita kana kubuda pamhepo achityira basa rake ati haazi kukwanisa kuenda kuchikoro kwaanodzidzisa nekuti mari yake yemuhoro haikwane kuti aite izvi. Masangano anomirira vadzidzisi akawanda ari kuti vadzidzisi havazi kukwanisa kudzokera kumabasa nekuti mari yavo haivakwanire. Mutungamiri wesangano reAmalgamated Rural Teachers Union of Zimbabwe VaObert Masaraure vaudza Studio 7 kuti vadzidzisi vanosvika zvikamu makumi mapfumbamwe kubva muzana vekumaruwa havana kuenda kubasa vachiti izviz hazvishamise nekuti havana mari yekuti vakwanise kuita izvi. Vatsidza kuti vadzidzisi havazi kuzodzokera kuchikoro kana nyaya yavo yemuhoro isati yagadziriswa. Svondo rakapera gurukota rezvedzidzo VaCain Mathema vakati vadzidzisi vanotadza kuenda kubasa vanogona kudzingwa basa.\nMukuru wesangano reProgressive Teachers Union of Zimbabwe, kana kuti PTUZ VaTakavafira Zhou vashora danho rehurumende vachiti kutyisidzira vashandi hakuna zvakunobatsira. Mukuru wesangano remubatanidzwa wemasangano emuzvikoro reNational Association of School Development Associations, kana kuti NASDAC, VaBanny Manokora vaudza Studio 7 kuti vari kufara kuti zvikoro zvavhurwa asi vati shuviro yavo ndeyekuti dai hurumende yakadzirisa gakava riri pakati payo nevahsndi vayo kusanganisira vadzidzisi kuitira kuti zvinhu zvifambe zvakanaka muzvikoro. Tabata mutauriri webazi redzidzo VaTaungana Ndoro kuti tinzwe maonero ebazi ravo pazuva rekutanga regore rino rekuvhurwa kwezvikoro asi vati vange vari mumusangano. Asi gurukota rezvevashandi Muzvinafundo Paul Mavima vanoti nhaurirano nevarairidzi dziri kuenderera mberi nekudaro hapana chikonzero chekuramwa mabasa. Vati hurumende yakazvipira kuwedzera vashandi mari. Pave nenguva yakareba vadzidzisi vachichema chema nenyaya yemuhoro pamwe nemashandiro uye vamwe vanoti kusagadziriswa kwenyaya iyi iri kuita kuti dzidzo yemunyika idzokere kumashure. No media source currently available 	https://www.voashona.com/a/zvikoro-zvovhurwa-asi-vamwe-varairidzi-vachiramwa-mabasa-nenyaya-yemihoro/5815026.html
sports	Hatichazviita zvakare: PSL	  PREMIER Soccer League inoti ine chivimbo chikuru chekuti varidzi vepembe havapamhe zvekare zvavakaita svondo radarika izvo zvakaona vachiramba kuridza mitambo yePSL ikazosvika pakumiswa. Svondo radarika, vatsigiri venhabvu vakakatyamadzwa zvikuru nechiitiko ichi apo varidzi vepembe vakaramba kunoridza mumitambo yePSL vasingataure chikonzero chacho.   Izvi zvakazoona PSL ichinyorera kuZifa ichibvunza kuti sei zvainge zvaitika, Zifa ndokuvimbisa kuti zvaisazodzokorodzeka zvekare.   Muhurukuro neKwayedza svondo rino, mutauriri wePSL — Kudzai Bare — anovimbisa vatsigiri venhabvu kuti mitambo yePSL svondo rino ichatambwa pasina chinokoneso sezvakaitika svondo radarika.   “Chakachaya svondo rino, mitambo yePSL iriko uye hakuna chichakonesa kuti itambwe. “Mushure mekunge nyakanyaka yesvondo radarika yaitika, takanyorera kuZifa tichibvunza kuti sei zvainge zvaitika, ivo vakatipindura vachitivimbisa kuti hazvidzokororwe zvekare.   “Ndiko kusaka makaona kuti svondo radarika takakwanisa kuronga mitambo yeChibuku Super Cup semi-final iyo yakatambwa zvakanaka. Saka svondo rino mitambo iriko,” anodaro.   Bare anoenderera mberi achiti, “Vatsigiri venhabvu tinovakurudzira kuti vasatye, mitambo iriko svondo rino, zvose zvakagadziriswa, varidzi vepembe havambodzokorodze zvavakaita svondo radarika.” Zvakadaro, mumitambo iriko svondo rino, Dynamos ichienda kuChiredzi kunosangana neTriangle United musi weSvondo kuchiti muHarare muchange mune Harare Derby iyo ichaona CAPS United ichisangana neHarare City.   Uyu uchange uri mutambo wekutanga waLloyd Chitembwe achisangana nemaSunshine City Boys ayo aakatiza masvondo adarika achidzokera kumusha kuKepekepe.	https://www.kwayedza.co.zw/hatichazviita-zvakare-psl/
politics	"""Munodei paMuchato weDhongi neBere""-VaKasukuwere paNyaya yeKutyisidzirwa neRufu"	Mubato reZanu-PF mapinda zinyekenyeke zvichitevera mashoko ekuti vamwe vakuru vebato iri vari muchikwata chinonzi Generation 40 kana kuti G40 vavekutumirwa mashoko ekuti vanogona kupfuudzwa pambozhanhare dzavo. Vanonzi vatumirwa mashoko aya vanosanganisa gurukota rezvematunhu VaSaviour Kasukuwere, gurukota rezvedzidzo yepamusoro muzvinafundo Jonathan Moyo, gurukota rezvekuendeswa kwehupfumi kuvatema VaPatrick Zhuwawo uye vanomirira Harare South mudare reparamende VaShadreck Mashayamombe. Bepanhau reNewsday ndiro rakatanga kuburitsa nyaya yekuti pane vakuru mubato reZanu-PF vainge vatumirwa mashoko ekuti vanogona kuitwa kafiramberi nemunhu asiri kuzivikana. Izvi zvinonzi zvakaitwa nemusi weSvondo. Mutauriri wemapurisa, Senior Assistant Commissioner Charity Charamba vati vange vasati vapirwa nyaya iyi. VaMoyo havana kudaira nharembozha yavo. VaZhuwawo vati havasati vatarisa nharembozha yavo kuti pane mashoko akadai here sezvo paine vanhu vakawanda vari kuvatumira mashoko ekuvakorokotedza nekudomwa kuva gurukota. Asi VaKasukuwere havana kuda kutaura zviri kuitika vachiti Studio 7 igare kuAmerica kwede kuda kutaura zviri munyika. Tabatawo VaMashayamombe asi zvakona n’anga murapwa achida vachiti havana kusununguka kutaura parunhare. Mumusangano weZanu-PF hamuna kugadzikana sezvo pari kufungidzirwa kuti paita kunetsana kwakanyanya panyaya yekuti ndiyani achatora chigaro chemutungamiri wenyika VaRobert Mugabe avo vari kunzi vakwegura. Pakuvigwa kwegamba renyika VaSikhanyiso Ndlovu kumarinda eHeroes Acre neMugovera nhengo dzeZanu-PF dzakawirasanawo. Nyaya yekunetsana muZanu-PF iyi inonzi yave kukanganisa nhaurirano nemapato anopikisa idzo dzinonzi dzakatanga kuitwa kuGhana dzichitarisirwa kuitwa zvekare kuVictoria Falls neChina. Mapato anopikisa arikuramba kuti nhaurirano idzi dzakananganana nekuumba hurumende yemubatanidzwa. Zanu-PF nekune rimwe divi iri kutoramba kuti pane nhaurirano dziripo. Zanu-PF haina kubvira yagadzikana kubva zvayakadzinga vaive mutevedzeri wemutungamiri wenyika amai Joyce Mujuru nevamwe vachipomerwa mhosva yekuda kubvisa VaMugabe pachigaro nechisimba. Asi amai Mujuru nevamwe vakadzingwa mubato vari kuramba nyaya yekuti vaida kubvisa VaMugabe pachigaro vachiti vari kuzorwa mafuta enguruve yavasina kudya. No media source currently available 	https://www.voashona.com/a/zimbabwe-politics/2975965.html
politics	MDC Yoita Misangano Yekurangarira VaMorgan Tsvangirai neMugovera	Mukurangarira vaimbove mutungamiri webato reMDC, muchakabvu Morgan Tsvangirai, bato iri rinoti richange richiita misangano mumatunhu ose mangwana, Mugovera. Munyori mukuru webato iri, VaCharlton Hwende, vaudza Studio 7 kuti vakuru vebato ravo vachaendeswa kumatunhu akasiyana siyana kunotaura nevanhu. Vatiwo musangano wemu Harare uchaitwa nemusi weChitatu paAmbassador Hotel, apo mutungamiri webato iri, VaNelson Chamisa, vachange vachitaura pamwe chete nemukuru wesangano reLabour and Economic Development Research Institute of Zimbabwe, Doctor Godfrey Kanyenze, avo vakamboshanda naVaTsvangirai kuZimbabwe Congress of Trade Unions. VaHwende vati iyi misangano yekurangarira vaTsvangirai naizvozvo mapurisa haana chikonzero chekunetsana nevanhu vachaunganira. VaMorgan Tsvangirai vakashaya musi wa 14 Kukadzi, 2018. No media source currently available 	https://www.voashona.com/a/mdc-yoita-misangano-yekurangarira-vamorgan-tsvangirai-nemugovera/5298535.html
business	Vanyori Vakawanda Vanoti Zvinyorwa Zvavo Zviri Kushandiswa Pasina Muripo	Chirongwa cheZimbabwe International Book Fair chiri kuitika muHarare hurumende ichikurudzirwa kuti ipedze dambudziko rekubiwa kwepfungwa dzevanyori mumabhuku, kupedza huori munyaya dzekutengesa mabhuku zvisiri pamutemo kuitira kuti mabhuku abhadhare vose vane chekuita nekunyorwa, kudhindwa pamwe nekutengeswa kwemabhuku. Vanyori, vanodhinda, vanotengesa mabhuku pamwe nevadzidzisi vari kuwirirana kuti hurumende haina kupedza dambudziko rekudhindiswa nekutengeswa kwemabhuku zvisiri pamutemo. Munyori ane mukurumbira, Musayemura Zimunya, anoti huori hwakanyanyisa munyika zvekuti mapurisa nevezvematongerwo enyika vanodhindisa mabhuku zvisiri pamutemo. Zimunya anoti vanhu vanoonekwa vachitengesa mabhuku zvisiri pamutemo vanenge vatumwa nevakuru vekumapurisa nekumapazi ehurumende. Izvi zvinotsigirwa nemukuru weZimbabwe International Book Fair, ZIBF, VaBlazio Tafireyi, vanoti tsvakiridzo yavakaita inoratidza kuti mapurisa nevezvematongerwo enyika ndivo vevamwe vari kuita basa rekudhindisa mabhuku zvisiri pamutemo. Zimunya anoti zvikoro ndizvo zviri pamberi mukutyora mutemo wekudhindisa mabhuku zvisiri pamutemo. VaTafireyi vanoti kunyange vakaendesa vanhu vakawanda kumatare edzimhosva nemari inosvika zviuru makumi manomwe nezvishanu hapana chakabuda kumatare sezvo vachinzi vabhadhare mari yefaindi inosvika madhora makumi maviri. Vachivhura musika wemabhuku neChitatu, gurukota rezvedzidzo yepasi, VaLazarus Dokora, vati vemuzvikoro vanofanirwa kushanda vasingatyore mutemo wemabhuku. Vanotengesa mabhuku vanoti mabhuku avo haasi kutengwa sezvo vakawanda vave kutenga mabhuku pamikoto. Mukuru weInnov8, VaPeace Muwani, avo vanotengesa mabhuku, vanoti rimwe dambudziko ravari kusangana naro nderekuti vanodhinda mabhuku vave kutengesa vega mabhuku senzira yekuita mari yakawanda. Musika wemabhuku wavhurwa kuruzhinji rwevanhu nhasi uye uchange wakavhurwa kusvika neMugovera. Mangwana rinenge riri zuva rekuratidzira mabhuku kuvanhu uye kusangana kwevaverengi vemabhuku nevanyori . Gore rino musika wemabhuku uri kuitwa pasi pedingindira rinoti: Making the Book Pay. No media source currently available 	https://www.voashona.com/a/zimbabwe-book-fairs-begins-amid-cries-over-book-piracy/3969776.html
health	Vanhu Voshushikana neKuwanda kweVanhu Vari Kubatwa neCovid-19 Munyika	Vanhu vakawanda munyika vari kushushikana zvikuru nekukwira kuri kuita huwandu hwevanhu vari kubatwa nechirwere cheCovid-19. Vanhu vakawanda vataura neStuduio7 kuChiredzi vanoti huwandu huri kubudiswa hwevanhu vari kubatwa neCovid-19 kwemazuva mana apfuura huri kuvatyisa sezvo guta iri raramba riri roga rine vanhu vakawanda vari kubatwa nechirwere ichi zvichienzaniswa nemamwe maguta mudunhu rose reMasvingo. Dzimwe nzvimbo mudunhu reMasvingo dziri kubuda dzisina kana munhu\nmumwe chete anobatwa nechirwere ichi panoongororwa vanhu zuva nezuva. Musi wechipiri 8 Chikumi pavanhu gumi nemumwe vakawanikwa vaine\nchirwere ichi mudunhu rose reMasvingo, vapfumbamwe vaiva vekuChiredzi\nvaviri vari vemudhorobha reMasvingo. Musi weChitatu 9 Chikumi, pavanhu gumi nevapfumbamwe vakabatwa neCovid-19 mudunhu rose, vese vaiva vekuChiredzi uye nezuro musi wa 10 Chikumi, vanhu vapfumbamwe vakabatwa nechirwere ichi vose ndeve kuChiredzi.\n\nMumwe mugari wemumusha weTsvovani, VaMalcom Mugodzwa, vanoti vave kutyira hupenyu hwavo.\n\nMumwewo mugari wemumusha wekwa Zava, VaTiyani Chauke, vanofunga kuti guta ravo riri pedyo nemazambuko ekuenda kunyika dze South Africa neMozambique uko vagari vanobira zvisiri pamutemo nekudaro vanogona\nkuuya nechirwere ichi.\n\nIzvi zvatsigirwawo naMuzvare Nyasha Sigauke vachiti ivo hurumende\ninofanira kuona kuti vanochengetedza mitemo vapinda mumisha\nyemudhorobah iri kuitirakuti vanhu vatevedzere zvisungo zvekuti chirwere\nichi chaisapararire.\n\nHurumende yati iri kushushikanawo nekukwira kuri kuita chirwere ichi\nmuChiredzi kunyange hazvo kusati kwave nemunhu arasikirwa nehupenyu.\n\nMukuru webasa mubazi rezvehutano muMasvingo, Dr Amedus Shamu, vanoti hurumende iri kuita tsvakurudzo yekuti ione kuti chi chiri kukonzera kukwira kwechirwere ichi muChiredzi. Asi mutauriri wekomiti yeCovid-19 Task Force muMasvingo, VaRodgers Irimayi, vati kukwira uku kuri kukonzerwa nevanhu vari kubva kwakasiyana siyana vachinotsvaga mabasa ekukohwa nzimbe muminda yeTongaart Hullert nevamwe varimi. Hurumende yakazivisa nezuro kuti vanhu vana vakafa nechirwere cheCovid-19 munyika yese, uye vanhu makumi matanhatu nevana vakabatwa nechirwere ichi munyika. Vanhu vabatwa nechirwere munyika yose vave zviuru makumi matatu\nnezvipfumbamwe nemazana mana ane makumi mapfumbamwe nevatanhatu, 39 496. Vanhu vafa nechirwere ichi vava chiuru chimwe chete nemazana matanhatu nemakumi maviri nevatanhatu, 1 626. Vanhu mazana mashanu nemakumi matatu nevaviri vakaibawa nhomba\nyekutanga nezuro izvo zvakasvitsa huwandu hwevabaiwa nhomba yekutanga pamazana matanhatu nemakumi mapfumbamwe ezviuru nemazana mana nemakumi mashanu nevavviri 690 452. Vanhu zviuru zvina nemazana mapfumbamwe nemamkumi mapfumbamwe nemumwe chete 4 991 vakabaiwa homba yepiri nezuro, izvo zvakasvitsa\nvanhu vabaiwa nhomba yepiiri pa zviuru mazana matatu nemakumi mapfumambawe nezvipfumamwe nemakumi mashanu nevana, 399 054. Zimbabwe inoti ine hurongwa hwekubaya vanhu vanosvika mamiriyoni gumi, kana kuti zvikamu makumi matanhatu kubva muzana, 60%,\nzvevanhu vari munyika senzira yekudzivirira kupararira kwechirwere\ncheCovid-19. Kunyange hazvo Zimbabwe iine chirongwa ichi, nyanzvi munyaya dzehutano dzinoti kubaya vanhu mamiriyoni gumi kuchanetsa sezvo vanhu vakawanda vari kutadza kubayiwa nhomba yekutanga munzvimbo dzakawanda, sezvo nhomba idzi dziri kushaikwa mumatunhu akawanda munyika. Zvichakadaro, hurumende yeAmerica yazivisa kuti ichabatsira Zimbabwe nemari yekurwisa denda reCovid-19 inotangira pamamiriyoni makumi manomwe nemashanu emadhora kusvika pazana nemakumi\nmashanu emamiriyoni emadhora ekuAmerica. No media source currently available 	https://www.voashona.com/a/zimbabweans-worried-about-rise-in-covid-19-cases/5925619.html
business	Zimbabwe Inoiswa Munyika Dzine Huori	Sangano re Transparency International raburitsa gwaro raro rinoburitsa nyika dziri pamusoro munyaya dzehuori. Nyanzvi dzinoti Transparency International inoshandisa chikero chinobva pa zero kusvika pa 100, nyika inenge iine zero ichionekwa senyika ine huori hwakanyanyisa, iyo inenge iine 100 score, ichinzi inyika yakachena. Ongororo yakaitwa inoisa Zimbabwe pa 22 score, uye iri panhamba 157 kubva panyika zana nemakumi masere. Vanoona nezvekufambiswa kwemabasa murimwe sangano rinorwisana nehuwori re Anti-Corruption Trust of Southern Africa, VaMunyaradzi Alois Chaumba, vanoti chiri kunetsa muZimbabwe ndechekuti hurumende haina kuzvipira kurwisana nehuwori hwayakatarisa nayo. No media source currently available 	https://www.voashona.com/a/zimbabwe-ranked-157-out-of-180-countries/4269104.html
business	Zimbabwe Yokumbira Kukanzurirwa Chikwereti neAfrican Development Bank	Hurumende yakumbira bhanga re African Development Bank, AfDB, kuti rikanzure chikwereti chine nyika kubhanga iri. No media source currently available Vachitaura pamusangano wavaita nevatori venhau mu Harare mushure mekusangana nechikwata chevakuru-vakuru chebhanga iri icho chichange chiri munyika kwesvondo, gurukota rezvemari, Va Patrick Chinamasa, vakumbira kuti Zimbabwe ikanzurirwe chikwereti chainacho kubhanga iri zvavati zvichaita kuti hupfumi hwenyika husimukire. VaChinamasa vati kana AfDB ikakanzurira Zimbabwe chikwereti chayo chemari inoita mamiroyoni mazana mashanu emadhora, mamwe masangano anokweretesa mari akaita se International Monetary Fund, IMF, neWorld Bank, WB, anogona kuzokanzurawo zvikwereti zvine Zimbabwe kumasangano aya. Asi mutungamiri wechikwata che AfDB ichi, Va Alieu Momodou Ngum, havana kutaura kuti bhanga ravo richakanzura here chikwereti chine hurumende ye Zimbabwe kubhanga iri. Vati bhanga ravo ragara richingobatsira Zimbabwe kunyanwe panga pakawoma zvinhu. Chikwereti chine Zimbabwe kumasangano ekunze anokweretesa mari chava kuvavarira kusvika pamabhiriyoni gumi emadhora uye hurumende inoti homwe yayo yakabooka kuti ibhadhadhare chikwereti ichi. Gore rapera, IMF yakaramba kukanzura chikwereti cheZimbabwe ichiti Zimbabwe haisi nyika ine hurombo hwakanyanya kana zvichienzaniswa nedzimwe nyika. Zambia ndeimwe yenyika dzinonzi dzine hurombo hwakanyanya dzakakanzurirwa zvikwereti zvadzo ne IMF. Chikwata che AfDB chakatarisirwa kushanyira nzvimbo dzakawanda munyika pachichange chiri muno chichiwona kushandiswa kuri kuitwa mari yakaiswa nebhanga iri mumabasa epundutso kana kuti ma projects. AfDB ndiyo yakapa kambani ye Lake Harvest mari inodarika mamiriyoni masere emadhora kusimudzira chirongwa chekuchengetwa kwehove ku Kariba chiri kushandiswa semucherechedzo wezvirongwa zvinosimudzira magariro evanhu mu Africa yese. Chisati chabuda munyika chakananga ku Mozambique, chikwata che AfDB ichi chakatarisirwa kusangana nemutungamiri wenyika, Va Robert Mugabe, nemusi weChishanu.	https://www.voashona.com/a/zimbabwe-chinamasa-chiripasi-shona-afdb/2655258.html
health	Vakoti Vari paMudyandigere Votsvagirwa Mari yeKuti Vadzoke Kuzobatsira Kubaya Nhomba yeCovid-19	Munyori mukuru mubazi rezvekuburitswa kwemashoko VaNick Mangawana vachinyora padandemutande ravo reTwitter vati dare remakutukota nemusi weChipiri rakati richaongorora mari dziri kupihwa vari kubaya nhomba senzira yekukwezva vamwe kuti vaite basa iri. Vakatiwo Health Services Board yakanyora tsamba kubazi rezvemari kuti ipihwe mari yekupa vakoti vari pamudyandigere vari kuda kunzi vabatsire mukubaya vanhu nhomba sezvo bazi rezvehutano riine vashandi vashoma. Dare remakurukota iri rakapawo mvumo makirinika nezvipatara zvakazvimirira kuti zvitange kubaya nhomba pachena zvozopihwa mari yevanenge vaita basa racho chete nehurumende. Bazi rezvehutano rinoti vanhu vabayiwa nhomba kekutanga vave miriyoni imwe chete nezviuru mazana matanhatu nemakumi manomwe nevana zvine mazana manomwe negumi kana kuti 1, 677, 710. Vabayiwa nhomba kechipiri sezviri kukurudzirwa vave zviuru mazana manomwe nemakumi mapfumbamwe nevasere nemazama masere nemakumi masere kana kuti 798, 880. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana kudzivirira kupararira kwechirwere ichi Zvichakadaro, bazi rezvehutano rinoti neChipiri vanhu makumi mashanu nevaviri(52) vakafa nechirwere cheCovid-19. Izvi zvasiya huwandu hwevanhu vafa nechirwere ichi kubva zvachatanga kupararira gore rapera hwave zviuru zvitatu nemazana matanhatu nemakumi matatu nevashanu kana kuti 3,635. Vamwe chiuru chimwe chete nemazana matatu nevapfumbamwe kana kuti 1, 309 vakabatwawo nechirwere ichi nemusi weChipiri wakare, zvichisiya huwandu hwevanhu vabatwa nechirwere ichi vave zviuru zana negumi zvine mazana masere nemakumi mashanu nemashanu kana kuti 110, 855. Vanhu zviuru zviviri nemazana manomwe nemakumi mashanu nemashanu kana 2 755 zvasiya vapora kubva gore rapera vave zviuru makumi manomwe nemapfumbamwe nemazana mana nemakumi maviri kana kuti 79, 420.	https://www.voashona.com/a/vakoti-vari-pamudyandigere-votsvagirwa-mari-yekuti-vadzoke-kuzobatsira-kubaya-nhoma-yecovid-19/5989314.html
politics	Vazhinji Vorara Mumitsetse Kuti Vatore Zvitupa	Vanhu vakawanda muChinhoyi nenzvimbo dzakaipoteredza vari kutadza kutora zvitupa kuti vakwanise kunyoresa kuvhota muchirongwa chiri kuitwa nyika yose. Vanhu vakawanda ava vari kurara pamitsetse yemahofisi ekwamudzviti kuti vakwanise kuwana zvitupa zvekuzoshandisa kunyoresa kuvhota. Wongororo yaitwa neStudio 7 yaratidza kuti vanhu vakawanda vari kutanga vatora magwaro ekuzvarwa vozotora zvitupa izvo zviri kupa kuti vakawanda vatore mazuva akawanda vachienda kumahofisi ekwamudzviti. Vashandi vekwamudzviti vari kuyamura vanhu makumi mashanu kusvika pazana pazuva izvo zvinokonzera kuti vakawanda vadzoswe vasina kuyamurwa vachizodzoka zuva rinotevera. Mumwe mugari wemuChinhoyi, VaHosiah Kakwere, vanoti varara pamutsetse kuti vakwanise kuwana chitupa chavari kuda kuti vakwanise kunyoresa kuvhota. Izvi zvinotsigirwa nemumwe mugari akabva kwaZvimba, VaTaurai Kasanze, avo varara pamutsetse, vanoti kunonoka kuri kuita vashandi vekwamudzviti kuti vanhu vakawanda vasanyorese kuvhota. Mumwe mudzimai anobva kuHurungwe, Amai Chenai Chemhere, avo vakauya kuChinhoyi neChipiri, vanoti havana hama muChinhoyi izvo zviri kupa kuti varare pamutsetse pamudzviti. VaKakwere vanoti vari kuda kutora chitupa kuti vakwanise kunyoresa kuvhota asi chinono chevashandi vekwamudzviti chavabvisa chishuwo chekuda kunyoresa kuvhota. Amai Chemhere vanoti vari kutora mukana wekutora magwaro ekuzvarwa nechitupa pachena zvavanga vasina sezvo Baba naAmai vavo vanga vasinawo. Zvabudawo pachena kuti vamwe vanhu vari kuda kutora zvitupa pachena kwete nekuti havana asi zvitupa zvavainazvo hazvichanyatsoverengeki. Kuwanda kwevanhu vari kuda magwaro ekuzvarwa nezvitupa kwava kukonzera huori kubva kune vanochengetedza mahofisi, guards, kusvika kuvashandi vekwamudzviti. Vamwe vechidiki vave kurara pamitsetse sevari kuda kutora zvitupa vozotengesera vanenge vanonoka makadhi avanenge vapihwa nemadhora maviri kusvika pamadhora mashanu. Mukuru wepaRegistar General muChinhoyi, VaKelvin Maturi, varamba kutaura nevatori venhau panyaya iyi vachiti havabvumirwe nemutemo webasa. No media source currently available  	https://www.voashona.com/a/id-cards-birth-certificates-bribery/4069493.html
health	Hurumende Yovimbisa Nhomba yeCovid Mumazuva Mashoma Anotevera	Vakafanobata chigaro chemunyori mubazi rezvehutano, Dr Robert Mudyirandima, vaudza paramende kuti nyika yakatora danho rekuti yoshandisa nhomba ipi kudzivirira kupararira kweCovid-19 uye pane chiziviso chichaitwa kune veruzhinji pamusoro penyaya iyi mukati memazuva mashonana ari kutevera. Vachipa humbowo maererano nemamiriro akaita denda reCovid-19 munyika nemusi weMuvhuro, Dr Mudyirandima, vanoti pane nhomba dzakawanda dzave kushandiswa nedzimwe nyika uye vange vari kuita ongororo yekuti ndeipi yakanakira nyika. Vati Zimbabwe ichatangawo kushandisa imwe nhomba iyi munguva pfupi iri kutevera. Vatiwo kunyange hazvo hurumende yange isina kubhajeta mari yenhomba iyi, bazi rezvemari nevamwe vemabhizimisi vakavimbisa kuumba homwe yekutenga nhomba iyi. Mukuru anoona nezvezvirwere zvinotapuriramwa mubazi iri, Dr Portia Manangazira, vatiwo kunze kwekutenga nhomba iyi, Zimbabwe ichawana imwe pasi pechirongwa cheWorld Health Organisation cheCOVAX icho chinobatsira nyika dzichiri kubudirira pamwe nechirongwa cheAfrican Union iyo ichawana mishonga yePfizer neAstraZeneca ichiuya kuburikidza nemakambani eSeum Institute of India neJohnson and Johnson. Kunyange hazvo nhomba inopihwa vanhu vane denda iri ichibva kunze kwenyika, mimwe mishonga inopihwa vawere vane denda iri yakaita semapiritsi eParacetamol neZINC anogadzirwa muno. Zvichakadaro, Dr Mudyirandima naDr Manangazira, vazivisa kuti zvipatara zveveruzhinji zvinotora varwere veCovid 19 hazvina kuzara asi vakati pane zvipatara zvakazvimirira zvakaita seHealth Point muHarare zvine varwere vakawanda kudarika vazvinokwanisa kuchengeta. Dr Manangazira vati semuenziso chipatara cheWilkins muHarare icho chine mibhedha makumi matatu nemishanu yeCovid-19 hachina kana murwere mumwe pari zvino, Parirenyatwa ine mibhedha makumi mapfumbabwe nemitanhatu asi zvikamu makumi maviri nezvina zvemibhedha iyi ndizvo zvine vanhu chete. Mutungamiriri weZimbabwe Nurse Association VaEnock Dongo vati nyaya yekuti zvipatara zveruzhinnji hazvina kuzara inoratidza kuti vanhu havadi kuendako nekuti hakuna zvekushandisa uve vashandi veko havana mufaro nemabatirwe nemashandiro avanoita. Vakuru vakuru kubva kubazi rezvehutano vazivisawo kuti vave kuwana mishonga pamwe nezvimwee zvekushandisa pabasa kana kuti Personal Protective Equipment pasi pechirongwa cherubatsiro rwakabva kuGlobal Fund rweemamiriyoni makumi mana nemapfumbabwe emadhora ekuAmerica. VaDongo vati zvakanaka chose kuchengetedza vashandi vehutano kubva kuCovid-19. Dr Mudyirandima vazivisawo kuti munyika mune Oxygen yakawana yekushandisa kuvarwere veCovid-19. Izvi zvatsinhirwa nemutungamiriri wesangano rinomirira machiremba anoshanda akazvimirira reMedical and Dental Private Practioners Association of Zimbabwe Dr Johannes Marisa avo vaudza Studio 7 kuti kana pachavo vari kuwanawo Oxygen yevarwere vavo. Zvichakadaro, bazi rezvehutano razivisa kuti vanhu zana nevashanu vari muzvipatara nekuda kwechirwere cheCovid-19 uye vashanu vari mune vari kurwarisa kana kuti Intensive Care Unit. Asi huwandu uhu hunogona kunge hwakakwira kudarika apa sezvo pasina kuziviswa nezvevarwere vari kuMasvingo, Parirenyatwa, Manicaland ne Thongroove. No media source currently available 	https://www.voashona.com/a/hurumende-yovimbisa-nhomba-yecovid-mumazuva-mashoma-anotevera/5751120.html
health	Botswana Inodzika Mutemo Unoti Vanhu Vagare Mudzimba Dzavo kweMwedzi Mitanhatu	Hurumende yeBotswana yadzika mutemo we State of Emergency uyo uchange uchishanda kwemwedzi mitanhatu senzira yekudzivirira kupararira kwechirwere cheCoronavirus. Mutemo uyu, uyo wasainwa nemutungamiri weBotswana, VaMokgweetsi Masisi, unosungira kuti vanhu vagare mudzimba dzavo kwemwedzi mitanhatu, uye kuti makambani ape vanhu zvikwanisiro zvekuti vashande vachibva kudzimba dzavo. Mutemo we Emergency Covid-19 Amendment Number 2 Regulations of 2020, watanga kushanda zviri pamutemo mushure mekunge wapasiswa nedare raparamende, uye kusainwa naVaMasisi. Mutemo uyu unorambidza makambani kudzinga vashandi munguva iyo unenge uchishanda, uye wapawo mutongi mukuru wematare edzimhosva, masimba ekutara zvinofanirwa kuitwa nematare edzimhosva munguva yeLockdown iyi. Mutemo mutsva uyu wadzikwa panguva iyo hutungamiri hweBotswana, kusanganisira nhengo dzeparamende, makurukota ehurumende pamwe nemutungamiri wenyika, hwange hwatotanga kare kuita hurongwa hwekumbogara kudzimba, kana kuti self quarantine, kwemazuva gumi nemana zvichitevera kusangana kwahwakaita nemushandi wezvehutano ane chirwere cheCoronavirus. Asi chiitiko ichi chichaita kuti zvizvarwa zveZimbabwe zvinogara muBotswana zviomerwe nehupenyu sezvo pasisina achabvumirwa kuenda kubasa panguva iyi. Muzvare Sandra Sondelelo, avo vanoshanda mumba, vanoti dai zvizvarwa zveZimbabwe zvabvumirwa kuti zvidzokere kumusha nokuti hakuchina chavachagarira muBotswana kwemwedzi yose iyi. Chimwewo chizvarwa cheZimbabwe, Amai Pesilah Tarisai, vati vabereki nehama dzavanga vachibatsira vachadya nhoko dzezvironda sezvo vasingakwanise kutumira zvekudya. Botswana yaita nyika yekutanga mudunhu rekuchamhembe kweAfrica kutora danho rakadai, iro rine nguva yakareba vanhu vachinzi vagare mudzimba dzavo senzira yekudzivirira chirwere cheCoronavirus, icho chauraya munhu mumwe chete muBotswana, uye kubata vanhu gumi nevatatu munyika iyi. Asi zvimwe zvizvarwa zveZimbabwe zvinogara muBotswana zvinoti zviri kubatsira vamwe vavo vasina zvekudya uye pekugara panguva iyo nyika iyi inenge yakavharwa. Muzvare Faith Musesekedzi avo vanogara mudhorobha reFrancistown muBotswana vanoti vari kuchengeta zvizvarwa zveZimbabwe zvitatu izvo zvakapererwa nemabasa mushure mekuparurwa kwechirongwa chekugara mudzimba. Chimwewo chizvarwa cheZimbabwe chiri kubatsira vamwe nezvekudya uye kuvabhadharira mari epavanogara, VaMorgan Tambaoga, vanoti vakazvipira kuita izvi kusvikira zvinhu zvanaka. Mumwe wevari kubatsirwa nechikafu uye kubhadharirwa mari yepamba pavanogara, Muzvare Primrose Moyo, vaudza Studio7 kuti vanotenda zvikuru nerubatsiro rwavari kuwana. Ongorororo yaitwa neStudio7 inotaridza kuti ruzhinji rwevana veZimbabwe vari muBotswana vari kugara vari muzvikwata zvavanhu vatanhatu kana vanomwe senzira yekuti vaite muonera pamwe netwushoma twavainatwo. Asi nyanzwi munyaya dzezvehutano, VaChristopher Mbewe, vanoti kugara vanhu vakaungana mukanzvimbo kadiki kunoita kuti cherwere cheCOVID-19 chipararire nekukurumidza. Chirwere cheCoronavirus, icho chakatangira mudhorobha reWuhan kuChina gore rapera, chabata vanhu vanodarika miriyoni imwe chete nemazana mashanu ezviuru, uye chauraya vanhu vanosvika zviuru makumi mapfumbamwe pasi rose. No media source currently available 	https://www.voashona.com/a/botswana-state-signs-6-month-emergency-laws-to-fight-coronavirus/5366499.html
sports	Zvikwata zvorwira kupinda muPSL	  KUCHANGE kusingadanwe anonzwa svondo rino muDivision One kuSouthern Region apo Hwange FC ichasangana neAjax Hotspurs kuchiti ZPC Hwange ichitatsuranawo neIndlovu Iyanyathela.   KuSouthern Region, Hwange FC neZPC Hwange ndizvo zvikwata zviri kurwira kupinda muPremier Soccer League (PSL) gore rinotevera.   Zvikwata zviviri izvi zvasarirwa nemitambo miviri kuti paonekwe kuti ndechipi chikwata chichatevera Simba Bhora iyo yakabva kuNorthern Region, Green Fuel FC (Eastern Region) neSheasham FC (Central Region) izvo zvakatobudirira kupinda muPSL mwaka unotevera.   Mumitambo yesvondo rino, Hwange FC ikahwina mutambo wayo ukuwo nekune rimwe divi ZPC Hwange yokundwa, Hwange FC ndiyo inobva yahwina tikiti rekupinda muPSL mwaka unotevera.   Zvakadaro, svondo radarika chikwata cheSimba Bhora chakahwina tikiti rekupinda muPSL zvichitevera kukunda kwayakaita Commando Bullets 3-0 kuWadzanai Stadium kuShamva.   Simba Bhora yakakwanisa kuwana mukana uyu pamberi peGolden Eagles neHerentals U-20 izvo zvairwirawo kupinda muPSL gore rinotevera. Achitaura zvichitevera kupinda kwakaita Simba Bhora muPSL, murairidzi wechikwata ichi, Arthur Tutani, anoti mwaka wegore rino weRuyamuro Northern Region wange wakakura nekudaro waida kuti varwe semvumba.   “Mutambo wange wakaoma zvikuru, asi takaramba takangosona vanhu tichiziva kuti mujaho wakareba. Mujaho wacho wange wakareba saka takarwa kubva pekutanga kusvika kumagumo.   “Zvatave kupinda muPremier League seSimba Bhora, tinofanirwa kusimbisa chikwata chedu kuitira kuti chigokwanisa kumisidzana nezvimwe zvikwata zvemuPSL,” anodaro Tutani.	https://www.kwayedza.co.zw/zvikwata-zvorwira-kupinda-mupsl/
health	Zvinhu Zvinonzi Hazvisati Zvagadzikana paChipatara cheMpilo Kunyange Vanachiremba Vakadzoka paBasa	Kunyange hazvo vanachiremba vadiki vakazivisa munguva pfupi yapfuura kuti vave kudzoka pabasa, zvinhu hazvisati zvave kunyatsofamba zvakanaka pachipatara cheMpilo muBulawayo chinove ndicho chipatara chikuru chechipiri munyika. Pasvika Studio 7 pachipatara ichi pakati penguva dza12 na 3 masikati, pange pane madhokotera anoverengeka navanamukoti vakawanda vange vachiwona varwere kuzvikamu zvinorapa varwere vachibva kumba kana kuti Casualty neOutpatients. Vamwe vanamukoti vange vachionawo varwere mumawadhi akasiyana-siyana. Mumwe murume asina kuda kudomwa nezita audza Studio 7 kuti ave nemazuva maviri achiuya kuzoona hama yake iri kurwara pachipatara apa uye ati haazi kugutsikana kuti vanachiremba vadzoka pabasa nemwoyo yavo yose here achiti hama yake iyi haisati yanyatsotaurirwa navanachiremba ava kuti iri kunzweyi. Mumwewo murume angozvidoma nezita rekuti Nyoni atiwo ane hama yake iri muchipatara mekare. VaNyoni vati hama yavo iyi iri kuwonekwa navanachiremba asi vati dambudziko nderekuti vari kunzi vanotenga mishonga sezvo mishonga iyi isiri kuwanikwa pachipatara ichi. Dr Mthabisi Bhebe, munyori weMpilo Doctors Association variwo nhengo yeZimbabwe Hospital Doctors Association, vaudza Studio 7 parunhare kuti vana chiremba vadiki vave nenguva inosvika mwedzi vadzokera kubasa. Asi vatiwo sekuziva kwavo zvinhu hazvisati zvanyatsomira zvakanaka muzvipatara zvikuru munyika vachitiwo pane vanachiremba vadiki vanosvika makumi mashanu nevatatu vakasiya mabasa munyika yose uye kune vamwewo vakawanda vari kuda kusiya vachienda kumafuro manyoro. Mukuru wechipatara cheMpilo, VaLeonard Mabande, vaudza Studio 7 kuti havasati vave kukwanisa kutaura kuti zvinhu zvakamira sei uye kuti ndivanachiremba vangani vadzoka pabasa kusvika pari zvino sezvo vachiri kuita ongororo. VaMabande vati vanofara kuti munguva pfupi yapfuura chipatara chavo chakakwanisa kuwana magwenya emagetsi anoita kuti michina inobatsira kurapa vane chirwere chigomarara ishande isingakanganiswe nekuenda kwemagetsi. Vati vanotarisira kuti izvi zvichabatsira varwere zvikuru. Chipatara cheMpilo chaive chine vanachiremba vadiki mazana maviri nevana uye panguva yekuramwa kwavo mabasa, vana chiremba makumi mashanu nemumwe ndivo vakadzingwa basa. Vanoziva zviri kuitika vanoti zvinhu hazvisati zvave kunyatsofamba zvakanaka nekuti vaive vadzingwa ava vanofanirwa kutanga vanyatsodzorwa pabasa zviri pamutemo uye izvi zvinogona kutora nguva. No media source currently available 	https://www.voashona.com/a/zimbabwe-mpilo-hospital-health-/5271980.html
business	EU Inobatsira Zimbabwe neMamiriyoni Makumi Manomwe eMadhora	Sangano reEuropean Union, EU, rapa Zimbabwe mamiriyoni makumi manomwe emadhora ekuAmerica semari ichishandiswa mukabatsira kupedza nzara yakatarisana neveruzhinji uye kubatsira munyaya dzehutano nekurima. Izvi zvaziviswa nemumiriri weEU muZimbabwe, VaTimo Okonnen, pamusangano waitwa nechikwata cheEU nechikwata chehurumende yeZimbabwe pamusangano wekuedza kugadzirisa hukama pakati peZimbabwe neEU. VaOkonnen vati kuvandudzwa kwenyaya dzezvematongerwo enyika, hupfumi pamwe nekupedza huori zvinhu zvakakosha kuitira kuti hurumende yeZimbabwe ikwanise kudyidzana nedzimwe nyika zvakanaka. Mashoko aVaOkonnen anouyawo apo mutungamiri weMDC, VaNelson Chamisa, vakati hapana vekunze vanoda kusima mari yavo munyika isina kugadzikana, uye izere nehuori pamwe nekusachengetedzwa kwemitemo. Nyaya yekuchengetedzwa kwemitemo nekodzero dzevanhu inyaya yanga iri mudariro zvakare pakati hurumende yeZimbabwe neEU nhasi. Zvichakadai, vakafanobata chigaro chegurukota rezvinoitika kunze kwenyika, VaJuly Moyo, vati vane chivimbo chekuti zvese zvavanenge vasingawirirane neEU vachasvika pakunzwisisana. Hukama pakati peZimbabwe neEU nedzimwe nyika dzekumavirira hwakatanga kusamira zvakanaka pakatemerwa zvirango vaimbove mutungamiri wenyika, VaRobert Mugabe, pamwe nevamwe vavo vari muZanu PF zvichitevera kutyorwa kwekodzero dzevanhu munyika uye kusafambiswa zvakanaka kwesarudzo. Zvichakadai, hurumende yaVaEmmerson Mnangagwa inoti zvirango zvavakatemerwa ivo nevamwe vari muZanu PF zvinofanira kubviswa ichiti zvirango izvi zviri kunze kwemurawo uye zviri kurwadza ruzhinji rweZimbabwe. Asi veEU pamwe neAmerica dzinoti hurumende yeZimbabwe inofanira kuvandudza nyaya dzezvematongerwo enyika pamwe nekuona kuti kodzero dzeveruzhinji dzachenegetedzwa zvirango izvi zvisati zvabviswa. No media source currently available 	https://www.voashona.com/a/eu-helps-zimbabwe-with-70-million-dollars-to-fight-hunger-diseases-etc/5175879.html
politics	Code Yosangana muHarare neMugovera	Hutungamiri hwemapato anopikisa mumatunhu eHarare neChitungwiza ari mumubatanidzwa weCoalition of Democrats, kana kuti CODE, huri kusangana neMugovera muHarare. Chinangwa chemusangano uyu ndechekuronga hwaro huchateverwa nemapato aya mugadziriro yawo yekuparura mubatanidzwa uyu zviri pamutemo mumasvondo mashoma anotevera. Nhengo yekomiti inoona nezvekuburitswa kwemashoko muCODE, uye vari mutauriri webato reMDC inotungamirirwa naProfessor Welshman Ncube, VaKurauone Chihwayi, vanoti musangano uyu uchatorawo mukana wekusangana kuti uronge hwaro hwekuti mubatanidzwa uyu ungasvike sei kusarudzo dza 2018. VaChihwayi vanoti hutungamiri hwemapato mapfumbamwe ari muCODE huchange huchitaurawo pamusangano uyu, uyo uchakokerwa nasachigaro weCODE mumwedzi uno, VaDumiso Dabengwa, avo vanotungamira bato reZapu. No media source currently available 	https://www.voashona.com/a/zimbabwe-politics-code-chihwayi/3849392.html
politics	VaTsvangirai neVatungamiri veMapato ari muMDC Alliance Vanoita Musangano Wavo weKutanga	Vatungamiri vemapato manomwe ari mumubatanidzwa wemapato anopikisa weMDC Alliance vaita musangano wavo wekutanga muHarare nhasi mutungamiri weMDC VaMorgan Tsvangirai vari sachigaro. Mapato manomwe anoti MDC-T, MDC, PDP, Zanu Ndonga, Zimbabwe People First, Transform Zimbabwe neMutiracial Democratic Party, akasaina chibvumirano chekuumba mubatanidzwa uchakwikwidzana nebato riri kutronga reZanu PF. VaTsvangirai ndivo vakasarudzwa kuti vamirire mubatanidzwa uyu vachikwikwidzana nemutungamiri weZanu PF, VaRobert Mugabe. Mutauriri weMDC Alliance, uye vachitungamira Transform Zimbabwe, VaJacob Ngarivhume vanoti musangano wavo wekutanga uyu wanga uri wekuchitanga kuronga hwaro hwekutevera kugadziriro yavo yesarudzo dzegore rinouya. VaNgarivhume vanoti vawiriranawo kuti vaenderere mberi nekuparura mubatanidzwa uyu mumatunhu ose emunyika, vachitanga nekuBulawayo musi wa 26 mwedzi uno. Vatiwo zvakare nhaurirano dzekuti ndiani vachamirira mubatanidzwa musarudzo dzenhengo dzeparamende nedzemakanzuru dzichiri kuenderera mberi mumubatanidzwa wavo. No media source currently available  	https://www.voashona.com/a/zimbabwe-mdct-alliance-/3980255.html
health	Nyanzvi dzeHutano Dzoshushikana neKukwira kweHuwandu hweVanhu Vari Kubatwa neCovid-19 Munyika	Bazi rezvehutano rakazivisa kuti vanhu makumi matanhatu nevashanu kana kuti 65, vakabatwa vaine chirwere cheCovid-19 munyika yose, uye vamwe vanhu vana vakafa nacho kuBulawayo pavanhu chiuru nezana rine makumi maviri nevatatu, kana kuti 1123 ,vakavhenekwa nemusi weChina. Dunhu reBulawayo, iro ratarisana nedambudziko rekuve nevanhu vakawandisa vari kubatwa nechirwere ichi, rine vanhu makumi matatu nemumwe kana kuti 31 vakabatwa vaine chirwere, kuchitiwo dunhu reMashonaland West rine vanhu gumi nevatatu kana kuti 13. Matabeleland North ine vanhu vashanu, vana kuManicaland, vana kuMashonaland Central nevamwe vana kuMashonaland East, Matabeleland South vaviri, kuchitiwo matunhu anoti Midlands neMasvingo aine munhu mumwe chete padunhu. Dunhu reHarare harina munhu akabatwa aine chirwere ichi. Izvi zvakasiya huwandu hwevanhu vabatwa neCovid-19 munyika yose vave zviuru zvipfumbamwe nemakumi mana nevatanhatu, kana kuti 9 046, kuchitiwo vanhu vapora vave zviuru zvisere nezana rine makumi mapfumbamwe nevashanu, kana kuti 8 195. Vanhu vachiri kurwara nyika yose vave mazana mashanu nemakumi masere nevatanhatu, kana kuti 586. Nyanzvi mune zvehutano vachitungamira sangano reCommunity Working Group on Health, VaItai Rusike, vanoti vari kushushikana zvikuru nekukwira zvakare kwehuwandu hwevanhu vari kubatwa nechirwere ichi, zvikuru kumatunhu ari kuchamhembe kwenyika. Pave nekutyirwawo kuti chirwere ichi chinogona kusazokwanisa kurwiswa kana kudzivirirwa kana hurumende yakaenderera mberi nekuvhura miganho yenyika musi wa 01 Zvita sezvakayavimbisa pachitariswa kuti vanhu vazhinji vanenge vopinda nekubuda muSouth Africa, iyo inove nyika ine vanhu vakawandisa vabatwa nechirwere ichi muAfrica yose. Studio 7 yakundikana kubata mukuru anoona nezvekurwisana neCovid-19, Doctor Agnes mahomva kuti tinzwe nezvematanho avari kutora mukudzivirira kupararira kwechirwere ichi. Mukuru anoona nezvezvirwere zvinotapuriranwa mubazi rezvehutano, Doctor Portia Manangazira, vati vanga vari mumusangano vakati tivabate neMugovera. Asi VaRusike vanoti zviri kuonekwa kuBulawayo mucherechedzo wemamiriro akaita zvinhu munyika ekuti vanhu havachakoshesa kuzvichengetedza kubva kuchirwere ichi kubva pakanyevenutswa mutemo wairambidza vanhu kufambafamba uye pakabviswa mapurisa nemauto vaimanikidza mutemo wekuti vanhu vapfeke mamasiki nekutevedzera zvimwe zvose zvinokurudzirwa nebazi rezvehutano. Vanoti chitsvambe chave kune vanhu pachavo kuti vaone kuti vachengetedza hutano hwavo sezvo vari kuona kuti vanhu vakawanda havachina shungu nekutyira kuti chirwere chingangovabatawo, vachiti veruzhinji vanofanirwa kuziva kuti chirwere chichiriko. VaRusike vanoti chimwe chinogona kunge chiri kukanganisa mabasa ekurwisana nechirwere ichi kushaikwa kwemvura yekugeza maoko munzvimbo nemaguta zvakawanda, uye vari kukurudzira makanzuru pamwe nehurumende kuti vaone kuti vawanisa vanhu mvura yekushandisa kuzvishambidza. No media source currently available 	https://www.voashona.com/a/zimbabwe-covid-19-update-65-positive-cases-and-four-deaths-itai-rusike/5670209.html
health	VaMnangagwa Vowedzera neMavhiki Maviri Mazuva eKuti Vanhu Vagare Mudzimba Kurwisa Coronavirus	Mutungamiri wenyika VaEmmerson Mnangagwa nezuro vakazivisa kuti vainge vawedzera nemamwe mavhiki maviri mazuva ekuti vanhu vagare mudzimba kusvika musi wa 3 Chivabvu. Izvi zvinotevera kusvika kumagumo kwemavhiki matatu avainge vambotara kuti vanhu vagare mudzimba ayo ange achifanira kupera nhasi. Vachitaura kunyika kuState House, mumashoko apihwa Studio 7 mvumo yekushandisa nebazi rezvekuburitswa kwemashoko, VaMnangagwa vakati zviri pachena kuti mumavhiki matatu avainge vambotara huwandu hwevanhu vari kubatwa nechirwere ichi hutori kuwedzera. Vakati Zimbabwe haisatiwo yazadzikisa zvose zvinoda kunzi zviitwe neWorld Health Organization kuti vanhu vanzi vabude mudzimba. Bazi rezvehutano razivisa kuti huwandu hwevanhu vabatwa nechirwere checoronavirus hwawedzera kusvika pamakumi maviri nemashanu mushure mekunge mumwe mudzimai abatwa nechirwere ichi kuManicaland. Mudzimai uyu ainge adzoka munyika kubva kuFrance. Asi pane vanhu vaviri vapona kusvika parizvino. Vanhu vatatu ndivo vafa nechirwere ichi. Asi vati vemakambani emigodhi vanofanira kutanga basa mushure mekunge vashandi vose vavhenekwa. Vatiwo vemakambani akakosha vanokwanisawo kuita basa. VaMnangagwa vati bazi rezvemagariro evanhu richabatsira vamwe vave kunonga svosve nemuromo parizvino nenyaya yenzara. Vanhu vakawanda vari kuudza Studio 7 kuti nzara yapfunya chisero mudzimba dzavo. Zvichakadaro, mashoko atumirwa kuStudio 7 neAfrican Union achibva kusangano rinoongorora nyaya dzezvirwere muAfrica reAfrica Centres for Disease Control Prevention anoti vanhu vafa nechirwere ichi muAfrica vave kudarika churu chimwe chete nemakumi masere Vabatwa nechirwere ichi vave kusvika zviuru makumi maviri nechimwe. Johns Hopkins University yemuAmerica iyo iri kuongorora nyaya dzechirwere checornavirus pasi rose inoti huwandu hwevanhu vari kubatwa nechirwere checoronavirus hwadarika mamiriyoni maviri nezviuru mazana mana. Vanhu vafa vave kudarika churu zana nemakumi matanhatu. America ndiyo ine vanhu vakawandisa vafa nechirwere ichi pasi rose vanodarika zviuru zvina 	https://www.voashona.com/a/vamnangawa-vowedzera-nemavhiki-maviri-mazuva-ekuti-vanhu-vagare-mudzimba-kurwisa-coronavirus/5378886.html
business	Mutengo weShuga Unokwira Zvakapetwa Ruviri	Kambani inogadzira shuga yeTongaat Hulett inonzi yakwidza mutengo weshuga nezvikamu zvingada kusvika kuzana kubva muzana kutanga neMuvhuro uno. Gwaro raburitswa nekambani iyi rinoratidza kuti mutengo wepakiti yeshuga ye brown ine huremu hwekirogiramu imwechete wakwira kubva pamadhora mana ane masendi makumi mapfumbamwe nemapfumbamwe kuenda pamadhora masere ane masendi makumi matanhatu nerimwe emaRTGS. Makirogiramu maviri eshuga imwecheteyo akwirawo kuenda pamadhora gumi nemanomwe ane masendi makumi maviri nemaviri kubva pamadhora mapfumbamwe ane masendi makumi mapfumbamwe nemasere. Kukwira kwemutengo weshuga uku kunotevera kumboshaikwa kwayo mune zvimwe zvitoro mumazuva mashoma adarika. Nyanzvi mune zveupfumi vachishanda nesangano re Labour and Economic Development Research Institute of Zimbabwe, Doctor Prosper Chitambara, vanoti hausi mutengo weshuga chete wakwira, asi kuti zvakawanda zviri kukwirawo mitengo, zvichikonzerwa nekukwira kwemutengo wemafuta edzimotokari. Panyaya yekushaikwa kwechingwa, Doctor Citambara vanoti vamwe vanobika chingwa vanogona kunge vakamira kuita izvi nekuda kwekupindira kwehurumende mukutarwa kwemitengo yechingwa. No media source currently available 	https://www.voashona.com/a/zimbabwe-tongaat-hullet-sugar-price-chitambara/5019658.html
sports	ZOC yoyambira vatambi	  SANGANO reZimbabwe Olympic Committee (ZOC) riri kukurudzira vatambi vakabudirira kuenda kunokwikwidza kumitambo yeTokyo 2020 Olympic Games, kuJapan kuti vatevedzere mitemo yose yeWorld Health Organization (WHO) yekudzivirira kupararira kwechirwere cheCovid-19. Mitambo iyi iri kutanga munaChikunguru.   Sangano reInternational Olympic Committee rakaparura “Play Book” iro rine matanho anofanirwa kutevedzerwa nevatambi vose vachakwikwidza kumaOlympics senzira yekudzivirira denda iri.   Matanho ari muPlay Book iri anosanganisira kuvhenekwa Covid-19 vatambi vasati vaenda kuJapan, kukurudzira kuti vabaiwe majekiseni ekudzivirira Covid-19, kugara vakapfeka mamasiki, kugeza maoko nemvura ine sipo nguva nenguva kana kushandisa sanitizer uye kuti vasaungane. Chamangwiza weZOC – Stephen Mudawarima – anoti sangano ravo riri kukurudzira chikwata cheTeam Zimbabwe chichaenda kuTokyo kuti chigare chakachengetedzeka uye kuti vabaiwe majekiseni ekudzivirira Covid-19.   “Kwakauya Playbook remaOlympics iro takatumira kune vose vachaenda kumitambo iyi zvakabva kuInternational Olympic Committee maringe nekuzvichengetedza kubva kuCovid-19. “Tiri kukurudzira vatambi vose kuti ngavatevedzere zviri muPlaybook iri nekuti ndizvo zvichatibatsira patichaenda kuJapan kuti tinge takachengetedzeka kubva kuCovid-19. Matanho arimo anosanganisira kuvhenekwa Covid-19, kubaiwa nhomba yeCovid-19, kugara takapfeka mamasiki, kugeza maoko nguva dzose uye kusaungana.   “Tiri panyaya yekubaiwa nhomba, hazvimanikidzwe munhu, asi isu tiri kuita hurukuro nevatambi vemunyika yedu tichivazivisa zvakanakira kubaiwa nhomba iyi,” anodaro Mudawarima.   Pari zvino muZimbabwe, vatambi vatatu kubva mumitambo inoti rowing nevaviri vanotuhwina ndivo vabudirira kuenda kunokwikwidza kumitambo iyi. Mudawarima anoti pane mumwe mutambi wegorofu achiri pakati pekukwikwidza nekurwira kuenda kumitambo iyi saka vakangobatira hana mumaoko kuti agobudirira.   “Tine mutambi wedu wegorofu iye zvino akagara pa51 kubva pavatambi 60, saka tikasvika musi wa21 Chikumi ari mutop 60 anenge ahwina tikiti rekuendawo kuTokyo,” anodaro.   Zvakadaro, sangano reNational Athletics Association of Zimbabwe (NAAZ) rinoti riri kutarisira kuti shangwiti dzemujaho wekumhanya dzichabudirirawo kuenda kumaOlympics.   Director wecoaching and development kuNAAZ – Phakamile Lisimati – anoti sangano ravo rakaisa tariro pashasha dzemujaho dzinosanganisira Tinotenda Matienda, Ngoni Makusha, Kundai Maguranyanga naChengetai Mapaya avo vachiri pakati pekurwira tikiti rekuenda kumitambo iyi. “Vatambi vedu vekumhanya vamwe vari kuAmerica koita vari kuSouth Africa uko vari kurwira tikiti rekuenda kumitambo iyi. Vanomhanya vanofanira kubata nguva dzinotarisirwa kuti vakwikwidze musi wa29 Chikumi saka vari kukwikwidza vari kunyika dzakasiyana.   “Isu kuno tinenge tichikurukura navo tichivaudza zvekuita kuti vagobudirira kuenda kumitambo iyi,” anodaro Lisimati.   Mitambo yemaOlympics yaifanira kuitwa gore radarika asi yakamiswa nekuda kwechirwere cheCovid-19 uye ichatanga musi wa23 Chikunguru ichipera musi wa8 Nyamavhuvhu.	https://www.kwayedza.co.zw/zoc-yoyambira-vatambi/
politics	Vatsigiri veMDC-T Vorohwa paRufu neVatsigiri veZanu-PF kuShamva	"Vamwe vatsigiri veMovement for Democratic Change vakarohwa zvakaipisisa nemusi weChina kuMadziva, Shamva North, Mashonaland Central nevanofungidzirwa kuti vatsigiri veZanu-PF. Vanhu ava vakarohwa vachiviga imwe nhengo yebato iri yeWomens Assembly amai Evangalista Kaundikisa. Vamwe vakarwiswa vanosanganisa Senator Lilian Timveos. Asi mumwe mutsigiri weMDC-T Memory Mbondiya anonzi akakuvara akaendeswa kuchipatara. Amai Timveos vakaudza Studio 7 kuti vakatanga vatyisidzirwa kuti vainge vakapfeka hembe dzeMDC- T vasati vatanga kurwiswa. ""Ini ndakapona nepasaka reshumba sezvo ndakapotswa nedanda ndichida kurohwa. Ndakadonha ndokuzobatsirwa nevamwe vebato rangu."" Mai Timveos vakadaro. Vatsigiri veZanu-PF vanonzi vainge vasingadi kuti muchakabvu avigwe kumusha kwake uko vange vachiti hakuvigwe vanhu vanobva kubato rinopikisa. Mufi akatozovigwa mushure mekunge kwauya mapurisa kubva kuShamva Police Station. Mhirizhonga yezvematongerwo enyika inende yave kuramba ichiwedzera munyika ichinzi nevakawana iri kukonzerwa nevebato reZanu-PF. Vatsigiri veZanu-PF mumasvondo maviri apfuura vakarwisa vatsigiri veMDC-T kuKambuzuma nemusi weSvondo uye vakarwisawo vatsigiri veZimbabwe People First kuChinhoyi nemusi weChitatu. VaGilbert Kagodora, nhengo yeMDC yange iri parufu urwu vati Zanu-PF inotya kuti MDC ipinde mudunhu iri nekutya kukundwa musarudzo. No media source currently available Mapurisa ekuShamva anonzi akangonyora mazita evanhu vanonzi vainge vaita mhirizhonga vakati vachaaendesa kuLaw and Order. Hatina kukwanisa kubata mapurisa aya kuti tinzwe divi ravo. "	https://www.voashona.com/a/zimbabwe-matongerwo-enyika/3450395.html
business	Dunhu reGauteng Roronga Kudzika Mitemo Inosarura Vabvakure	Mukuru wedunhu reGauteng muJohannesburg, VaDavid Makhura, vakazivisa neChipiri kuti nekufamba kwenguva, dunhu ravo richadzika mutemo unorambidza vekune dzimwe nyika kutanga mabhizimisi mudunhu ravo, sezvo izvi zviri kutadzisa zvizvarwa zvemuSouth Africa, kuti zviwanewo chekubata. VaMakhura vakataura mashoko aya mudare ravo redunhu, apo vakange vachipindura mibvunzo yaibva kune dzimwe nhengo dzedare ravo. Vanoona nezvekodzero dzavanhu vanoti mashoko akataurwa naVaMakhura anokonzeresa kuti pave neruvengo pakati pevanobva kunze kwenyika nezvizvarwa zvemuSouth Africa. Mumwe muzvinabhizimusi muSouth Africa neZimbabwe, VaBrighton Sangore, vanoti mashoko akadai anobata zvizvarwa zvisiri zvemuSouth Africa, agara achitaurwa kwenguva yakareba muSouth Africa. Sachigaro weHuman Rights Watch kuchamhembe kweAfrica, VaDewa Mavhinga, vanoti mashoko akadai haafanirwe kunge achibva pamuromo pemunhu anonyarikana saVaMakhura. VaMavhinga vanoti mashoko aVaMakhura anotyora kodzero dzevanhu uye handicho chaive chido chevaimbove mutungamiri weSouth Africa, mushakabvu Nelson Mandela. Sachigaro wesangano reZimbabwe Exiles Forum, VaGabriel Shumba, vanotiwo mashoko aVaMakhura anotyora mitemo yenyika, iyo isina rusarura pakuvambwa kwemabhizinesi. VaShumba vanoti kana vekunze vachivhura mabhizimusi muSouth Africa, vanenge vachibatsira kusimudzira hupfumi hwenyika iyi. VaShumba vanoti VaMakhura vanofanirwa kukumbira ruregerero kuzvizvarwa zvose zvekune dzimwe nyika zviri muSouth Africa. VaShumba vanoti sangano reZimbabwe Exiles Forum riri kuita hurukuro nemamwe masangano akasiyanasiyana, senzira yekugadzirisa matambudziko akatarisana nezvizvarwa zveZimbabwe zviri muSouth Africa. Mashoko aVaMakhura anouya mushure mokunge zvitoro zvezvizvarwa zvekunze kweSouth Africa zvapazwa nekupiswa, ukuwo vatyairi vemagonyeti vachimbunyikidzwa kodzero dzavo, vamwe vachimanikidzwa kusiya basa nesangano rinozviti All Truck Drivers Foundation. Sangano reHuman Rights Watch rinoti vanhu mazana maviri vafa mumhirizhonga yemuSouth Africa kubva muna Kurume gore rapera, vazhinji vavo vari vatyairi vanobva kune dzimwe nyika. No media source currently available 	https://www.voashona.com/a/south-africa-gauteng-region-plans-to-have-laws-that-discriminate-foreigners/5060596.html
sports	Caps United Inoti Inoda Kutevera Tsoka dzeMamelodi Sundowns	Mumusha weCaps United hamusi kudaidzwa anonzwa nemhemberero. Mhemberero iri kuenderera mberi mumusha weCaps United mushure mekunge chikwata ichi chakatora mukombe weCastle Lager Premier Soccer League kwapera makore gumi nerimwechete vachikundikana. Muridzi weCaps United VaFarai Jere vanoti vatotanga kutsvaga mari yekutamba mumakundano emuAfrica egore rinouya eCaf Champions League. VaJere vanoti chinangwa chavo ndechekuita zvakaitwa neMamelodi Sundowns yekuSouth Africa iyo yakatora mukombe uyu gore rino. Vatsigiri vechikwata ichi havasi kudaidzwa vachinzwa nemufaro mushure mekutora mukombe wakakosha uyu mumwe wavo VaFadzai Muchichwa vachiti nguva yanga yarebesa vasina kumbofara. Caps United yakapedza iine mapoinzi makumi matanhatu nematatu, maviri pamusoro peFC Platinum mushure mekurova Chapungu 1-0 mumutambo wavo wekugumisira kuAscot Stadium nemugovera. Mumwe mutsigiri wechikwata ichi VaMisheck Mwayera vanoti varikufara zvikuru nezvakaitika izvi mushure memakore anodarika gumi vchitatarika Murairidzi wemaGreen Machina Lloyd Chitembwe anoti nguva yakadai inofadza zvikuru zvekuti ari kufara kuve mumwe wemhuri iri kupemberera kubudirira kwavo. Chitembwe ndiye aimbova mutambi wekutanga weCaps United kutora mukombe weLigi achirairidza chikwata ichi. Cricket Chikwata cheZimbabwe chemaChevrons nemusi weSvondo chakadamburwa neSri Lanka nemawiketsi matanhatu mufainari yeTri-Series iyo yaisanganisirawo West Indies Chikwata ichi chakanyadzisa zvikuru zvekuti mutambi wavo aive nemaranzi akawanda, Tarisai Musakanda, akakwanisa kukanda makumi matatu nematanhatu chete. ushure mekushandisa vatambi vavo vese, Zimbabwe yakakwanisa maranzi zana nemakumi matanhatu (160) ayo asina kutorera Sri Lanka nguva kudarika. Vashanyi veSri Lanka ava vakasvitsa maranzi zana nemakumi matanhatu nemana (164) vakasara vachiri nemawiketsi matanhatu mumaoko. Izvi zvirikuratidza kuti murairidzi mutsva wemaChevrons, Heath Streak ane mutoro mukuru mukuedza kuvandudza chikwata chake. Embed\n\n\n\nshare\n\n\n\n\n\n\n\nNyaya Ina Michael Kariati\n\n\nby VOA\n\n\n\n\n\n\n\nEmbed\n\n\n\nshare\n\n\n\n\n\n\n\n\n\n\nThe code has been copied to your clipboard.\n\n\n\n\n\n\n\n\n\n\n\n\nThe URL has been copied to your clipboard\n\n\n\n\n\n\n\nShare on Facebook\n\n \n\n\n\n\nShare on Twitter\n\n \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNo media source currently available\n\n\n\n\n\n\n\n\n\n\n\n\n\n\n0:00\n\n0:03:37\n\n\n\n\n\n\n\n\n\n\n\n\n0:00\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPekupinda Napo Kuti Muone Zvamuri Kuda\n\n\n\n\n\n\n128 kbps | MP3\n\n\n\n\n64 kbps | MP3\n\n\n\n\n\n\n\n\nPop-out player No media source currently available 	https://www.voashona.com/a/zimbabwe-mitambo/3614840.html
health	Zimbabwe Inocherechedza Zuva reKuwanikwa neKukosheswa kweMvura Pasi Pose	Nezuro, Zimbabwe yakabatana nepasi rose mukucherechedza zuva rekuwaniswa kwemvura yakachena kumunhu wese pasi rose, re World Water Day, iro rinocherehcedzwa pasi rose kubva muna 1993. Pamusoro pekuwanisa vanhu mvura yakachena, donzvo rekucherechedza zuva iri nderekupa zivo pamusoro pevanhu vanodarika mabhiriyoni maviri vari kurarama zuva nezuva pasi rose vasina mukana kumvura yakachena. Dingindira regore rino rakanangana nekuti mvura inoreveyi kuvanhu, kukosha kwayo uye kuti vanhu vangachengetedza sei chiwanikwa ichi. Vanoona nezvebudiriro yevechidiki musangano revechidiki rePlatform for Youth and Community Development, VaMuburwa Allan Murozvi, vanoti vari kukurudzira hurumende pamwe nemakanzuru ose ekumaruwa nemaguta kuti vakoshese kuwaniswa kwemvura kuvanhu kuburikidza nemari dzebudiriro yematunhu. VaMurozvi vanokurudzirawo veruzhinji kuti vadzidze kukohwa mvura kuitira kuzoishandisa munguva dzekushaikwa kwayo. No media source currently available 	https://www.voashona.com/a/zimbabwe-commemorates-world-water-day-2021/5825296.html
politics	Zimbabwe Haisi Kubuda Pachena paNyaya yeKutumira Mauto kuSADC	Sangano remubatanidzwa wenyika dziri kuchamhembe kweAfrica reSouthern African Development Community, SADC, ratadza kupinza masoja muMozambique nenguva yarakanga ratara kuti masoja emubatanidzwa uyu ange apinda muMozambique zvichitevera kusagadzikana kuri munyika iyi uko kuri kukonzerwa nevanopfurikidza mwero. Izvi zvaifanirwa kunge vakatanga nezuro, Chikunguru 15, 2021. Zimbabwe haisi kuda kubuda pachena kuti hurongwa hwayo hwakamira sei panyaya yekuendesa mauto ayo kuMozambique kti anobatsirana nemamwe mauto emunyika dziri muSADC kunorwisa vanopfurikidza mwero mudunhu reCabo Delgado kuMozambique uko kwafiwa nevanhu vakawanda. Studio 7 yave nemazuva maviri ichiedza kunzwa kugurukota rinoona nezvekudzivirirwa kwenyika, Amai Oppa Muchinguri Kashiri, avo vari kuramba kutaura nezvenyaya iyi. Zvinhu hazvina kumira zvakanaka muSADC zvichitevera mashoko aburitswa neMalawi ichiti yatadza kutumira mauto ayo sezvo yabviswa neSADC pamwe nehurumende yeMozambique, panyika dziri kufanirwa kutumira mauto adzo kuMozambique. Zvinonziwo pane kunetsana kuri muSADC zvichitevera danho rakatorwa neRwanda rekutumira mauto ayo chiuru chimwe chete kuMozambique. Asi gurukota rinoona nezvekudzivirwa kweSouth Africa, Amai Nosizive Nqakula, vati chiri kunetsa kuti SADC itumire mauto kuMozambique inyaya yekuti mutungamirin weMozambique, Va PhillipeNyusi, havasati vasaina gwaro reSADC zvir pamutemo kuitira kuti ibvumidzwe kupinzwa mauto ayo muMozambique. Munyori anoona nezvinoitika kunze kwenyika muMDC Alliance, Muzvare Gladys Hlatshwayo, vati hurumende inofanira kubuda pachena nehurongwa uhwu kunyange hazvo bato ravo riri kutsigira kuti mauto eZimbabwe aende kunobatsira kuMozambique ari pasi peSADC. Asi imwe nhengo yeMDCT inomirira Hatfield muparemende, VaTapiwa Mashakada, vati hurumende inofanira kupihwa nguva yakafanira kuitira kuti masoja eZimbabwe asazononhonga svosve nemuromo kuCalabo Delgado. Mutauriri wesangano reCrisis in Zimbabwe Coalition, VaMarvelous Khumalo, vati sangano ravo harisi kufara kuti vanhu vari kuramba vachifa kuMozambique iyo SADC ichiramba yakapeta maoko isiri kuendesa mauto kunobatsira Mozambique kurwisa vanopfurikidza mwero. Mibvunzo yatatumirawo munyori weSADC, Doctor Stergomena Lawrence Tax, yanga isati yapindurwa pataenda pamhepo kunyange hazvo vanoona nezvekuburitswa kwemashoko musangano iri, Amai Barbara Lope, vange vavimbisawo kuti vachatiudza pamire sangano reSADC panyaya iyi. SADC inoti iri kushushikana zvikuru nekusagadzikana kuri mudunhu reCabo Delgado kuMozambique uko kuri kukonzerwa nevanopfurikidza mwero. Sangano reUnited Nations rinoti vanhu vanodarika mazana masere ezviuru vakatiza misha yavo mudunhu reCabo Delagado, uye vanhu vanodarika zviuru zvitatu vava mumhirizhonga iri kuitika mudunhu iri kubva muna 2017 payatanga. No media source currently available  	https://www.voashona.com/a/zimbabwe-remain-quiet-on-troops-deployment-to-mozambique/5968517.html
politics	Mauto Anoti Haasi Kupindira Munyaya dzeMatongerwo eNyika	Muzinda wemauto unoti hapana mauto ayakatuma kuti aiite zvematongerwo enyika uye vanenge vaona mauto achiita zvematongerwo enyika, vanofanirwa kumhangara kumapurisa eZimbabwe Republic Police pamwe nekumuzinda weZimbabwe Defence Forces, ZDF, kuitirakuti mauto aya asungwe. Mashoko aya aturwa nemutauriri weuto reZDF, Colonel Overson Mugwisi, apo vange vari kutsanangurira vatori venhau basa remuato musarudzo dzegore rino. VaMugwisi vati vanoshushikana zvikuru nemashoko emanyepo ari kutaurwa nevamwe vanhu nekunyorwa mumapepanhau ekuti mauto akaendeswa kumaruwa uko ari kuita zvematongerwo enyika nekutsvagira rimwe bato rutsigiro. Vati veruzhinji vanofanira kuziva kuti pagara paine masoja ari kushandira munzvimbo dzakasiyana siyana munyika ari kuita mabasa akaita sekuvaka zvikoro, zvipatara nemakirinika, zvirongwa zveCommand Agriculture, kuchengetedza mabhodha pamwe nekubatsira veNational Parks kuchengetedza nzvimbo dzinogara mhuka. Vati kuoneka kwemasoja pamisangano inenge ine vakuru vakuru vehurumende hakusi kuti vanenge vachiita zvematongerwo enyika asi kuti vanenge vachichengetedza vakuru vakuru ava. Vati ZDF haisiyo inoona nezvekufambiswa kwesarudzo asi kuti ichange ichibatsira mamwe mapazi ane chekuita nesarudzo akaita seZimbabwe Electoral Commission, Zec nezvifambiso pamwe nekubatsira mapurisa nekuchengetedza runyararo panguva yesarudzo. Asi vari kumirira MDC Alliance musarudzo yemutungamiriri wenyika, VaNelson Chamisa, vanoti panofanira kuwiriranwa kuti ndivanani vopinda mukomiti yeZec inoona nezvekufambiswa kwesarudzo yeLogistics Committee kwete kupinza mauto nerweseri. VaMugwisi vatiwo mauto ese achange asiri kunzvimbo dzaanogara kana kushandira pasarudzo ndiwo chete akanyoresa kuti avhote sarudzo dzisati dzasvika kana kuti Postal Ballot. Vati mauto aya anosanganisira ayo achenge achiita zvidzidzo kuAll Arms Battle School kuNyanga, mauto ari kudzidzira basa kuZimbabwe Military Academy kuGweru, mauto ari kumiganhu yenyika pamwe neawo achaenda kumitambo yemauto kuRussia yeRussian Military Games. VaMugwisi vatiwo zvakakosha kuti vatori venhau vanyore nhau dzechokwadi uye kuti vavabvunze vasati vaburitsa nhau pamusoro pemauto. Vatiwo hazvina kunaka kunyora nhau dzemanyepo sezvange zviri kuitwa nemamwe mapepnahu emuno. Vayeuchidzawo veruzhinji kuti mauto anobvumidzwa nemutemo kuti avhote musarudzo vachiti chisingabvumidzwe chete kuve nechigaro chezvematongerwo enyika munhu achiri pabasa. VaMugwisi vati bumbiro remitemo yenyika rinobvumidza mauto akasiya basa kutora zvigaro mumapato ematongerwo enyika avanoda. Pavabvunzwa nezvekuti vachatambira here zvinenge zvabuda musarudzo kana bato riri kutonga reZanu PF rikakundwa musarudzo, VaMugwisi vati mauto anotevedza bumbiro remitemo yenyika. Mashoko aVaMugwisi anopesana zvikuru nevaimbove mukuru wemauto ose, muchakabvu General Vitalis Zvinavashe, avo vakati mauto haaizobvuma kuti nyika itongwe nemunhu asina kurwa hondo yerusununguko. VaZvinavashe vakataura mashoko aya vakakomberedzwa nevaimbove mukuru wemapurisa, VaAugustine Chihuri, vaimbove mukuru wemauto emuchadenga, Va Perence Shiri, pamwe naVaConstantino Chiwenga, avo vava mutevedzeri wemutungamiri wenyika mushure mekupidigura vaimbove mutungamiri wenyika, VaRobert Mugabe, muna Mbudzi gore rapera. Kunyange hazvo VaMugwisi vati mauto achatevedza bumbiro remitemo, varamba kupindura mubvunzo wekuti havana kutyora mutemo here pavakabvisa VaMugabe pachigaro zviri kunze kwemutemo. Vaimbove mutungamiriri weZimbabwe Nationa Students Unions, VaMakomborero Haruzivishe, vati chero pose paanotyora mutemo, mauto anenge achingoti ari kutevedza mutemo. Vemapato anokipisa vanoti pane zviuru zvemasoja zvakaendeswa kumaruwa kunotsvagira Zanu PF rutsigiro, uye vachitiwo Zec iri kushanda nemauto achiri pabasa. Asi sachigaro weZec, Amai Priscilla Chigumba, vanoti mauto ava pamudyandigere ndiwo ari kushanda neZec sezvinodiwa nemitemo yenyika, kwete vachiri pabasa. No media source currently available 	https://www.voashona.com/a/zimbabwe-defence-forces-say-no-military-involvement-in-elections/4468003.html
business	VaChivhayo Vooneswa Ndondo neNyaya yeHuori muDare reParamende	Muzvinabhizimisi, Wicknell Chivhayo, nemusi weMuvhuro vakabvuma mudare reparamende kuti vakashandisa vezvematongerwo enyika pamwe nevakuru vakuru vehurumende kuti kambani yavo yeIntratrek iwanane basa rekuumba gwenya remagetsi ezuva reGwanda Solar Project kunyange hazvo vange vasingakodzeri. Vachipa humbowo kukomiti yeparamende inoona nezvemighodhi nezvemhando dzemoto kuti kambani yavo yeIntratrek yakawana sei basa rekuvaka gwenya remagetsi reGwanda Solar Project, VaChivhayo vabvuma kuti pakutanga kambani yavo yakatadza kuwana basa iri uye rakapihwa kune imwe kambani yekuChina. Vati izvi zvaitika, vakaenda kune vaiva gurukota rezvemando dzemoto, VaDzikamai Mavhaire, vakandotsutsumwa kuti sei vainge vashaya basa iri ivo vari ivo vainge vauuya nepfungwa yekuvaka gwenya iyi. Vatiwo vakanyorera kumunyori wedare remakurukota, Chief Secretary to the President and Cabinet pamwe nasachigaro weState Procurement Board vachichema chema nenyaya yavo yekushaya basa iri. Vati izvi zvakazoita kuti veState Procurement board vape kambani yavo pamwe nedzimwe mbiri basa rekuvaka magwenya emagatsi kunzvimbo nhatu munyika uye ivo vakapihwa basa rekuGwanda. Vati mushure maizvozvo vakatanga kuita basa rekutanga kana kuti Feasibility Study asi kambani yemagetsi yeZimbabwe Power Company yakaramba kuvabhadhara mamiriyoni maviri emadhora avaida sezvo vaive vasina magwaro ekubhanga airatidza kuti ivo vaivewo nemari mubhanga mavo. Pavabvunzwa nemumiriri weKwekwe Central VaMasangano Matambanadzo kuti sei vaida kubhadharwa asi vasina kutevedza mutemo, VaChivhaya vati mari yaidiwa yange yakawandisa. VaChivhayo vati mushure mekuramba kubhadharwa nemukuru weZPC, Vakabva vadzokera zvakare kune vange vave gurukota rezvemhando dzemoto, VaSamuel Undenge, kundochema chema zvakare izvo zvakazoita kuti ZPC ivabhadhare mari inosvika mamiriyoni mabiri nechuru zana chemadhora kana kuti 2, 1 million dollars. Mumiriri weGlen View North, VaFani Munengami vati semaonero avo maitiro aVaChivhayo anoratidza kuti vaiita zvinhu vasingatevedzi gwara uye vanenge vaiita zvehuwori. No media source currently available   	https://www.voashona.com/a/zimbabwe-matongerwo-enyika/4250448.html
health	Dzidziso Pamusoro peCOVID-19 Kune Vachadzidzisa Veruzhinji Yotambirwa neMufaro	Bazi rezvehutano neMuvhuro rakazivisa kuti huwandu hwevanhu vafa nechirwere cheCovid-19 hwakanga hwasvika pazana nemakumi matatu nevashanu kana kuti 135, kuchitiwo vabatwa nechirwere ichi munyika yose vasvika pazviuru zvishanu nemazana matatu ane vasere kana kuti 5 308. Bazi iri rakati vanhu vakanga vapora kubva kuchirwere ichi kusvika neMuvhuro vakanga vasvika pazviuru zvitatu nemazana masere ane makumi mana nevasere kana kuti 3 848, izvo zvakasiya vanhu chiuru nemazana matatu nemakumi maviri nevashanu kana kuti 1 325 vari ivo vachine chirwere ichi munyika yose. Mukuedza kudzivirira kupararira kwechirwere ichi munyika, bazi rezvehutano rakabatana nesangano reUnited Nations Population Fund (UNFPA) riri kupa zvidzidzo kuvanhu vachazonodzidzisawo vamwe pamusoro pemabatirwo anofanirwa kuitwa Covid-19 uye kuti chirwere ichi chingadzivirirwa sei kuti chisapararira. Zvidzidzo izvi zviri kuitirwa kuDomboshawa, uye vari kupinda muzvidzidzo izvi vanozotarisirwa kunodzidzisawo vamwe vari mune zvehutano mumapoka avo, avo vanozodzidzisawo vamwe munharaunda dzavagere. Bazi iri razivisa kuburikidza neTiwtter kuti vapinda muzvidzidzo izvi vanhu vabva kubazi rezvehutano, kumapurisa nemauto, uyewo vamwe vabva kumasangano akazvimirira. Mukuru wesangano reCommunity Working Group on Health, VaItai Rusike, vanoti hurongwa hwekudzidzisa vadzidzisi uhwu hwakakosha zvikuru sezvo huchizobatsira kuti dzidziso pamusoro pechirwere ichi izokwanisa kupararira nenyika yose. VaRusike vakurudzirawo kuti dzidziso pamusoro pechirwere cheCovid-19 iwandire pamwe nekupararira kunzvimbo dzinogara veruzhinji pamwe nekumaruwa, uko vanoti veruzhinji vanenge vari kuratidza kuti havasi kuteerera kurudziro dzebazi rezvehutano pamwe neWorld Health Organisation dzekuti vazvivhare miromo nemhino, kugeza maoko, pamwe nekusiya mukaha pakati pavo nevamwe. No media source currently available Zvichakadaro, Johns Hopkins University Hospital yemuno muAmerica, iyo iri kuongorora chirwere ichi inoti pasi rose vanhu vanodarika mamiriyoni makumi maviri neimwe nezviuru mazana mapfumbamwe negumi nezvisere, kana kuti 21 918 000 vabatwa nechirwere ichi, icho chaurayawo vanhu vanodarika zviuru mazana manomwe nemakumi manomwe nezvina nemazana manomwe, kana kuti 774, 700. America ndiyo ichiri pamusoro pahuwandu hwevanhu vabatwa neCovid-19, avo vadarika mamiriyoni mashanu nezviuru mazana mana nemakumi mana nezvina, kana kuti 5, 444, 000 Vanhu vafa muAmerica vadarika zviuru zana nemakumi manomwe, kana kuti 170, 000. MuAfrica vanhu vanodarika miriyoni nezviuru zana nemakumi maviri nezvisere, kana kuti 1,128 000, vabatwa nechirwere ichi, kuchitiwo vashaya vadarika zviuru makumi maviri nezvishanu nemazana masere, kana kuti 25, 800. Vanhu vapona kubva kuchirwere ichi vadarika zviuru mazana masere nemakumi mana nezvitanhatu, kana kuti 846, 000. South Africa ndiyo iri pamusoro muAfrica iine vanhu vanodarika mazana mashanu nemakumi mapfumbamwe ezviuru, kana kuti 590, 000 vabatwa nacho. Vanhu vafa nechiwere ichi muSoiuth Africa vadarika zviuru gumi nechimwe nemazana mapfumbamwe kana kuti 11, 900.	https://www.voashona.com/a/zimbabwe-covid-19-ministry-of-health-unpfa-training-of-trainers-itai-rusike/5548069.html
politics	VaBarack Obama Voita Nhoroondo neKushanyira Cuba	Mutungamiri weAmerica VaBarack Obama nemusi weMuvhuro vakaita musangano nemutungamiri wenyioka yeCuba VaRaul Castro vachitaura nezvekudyidzana kwenyika mbiri idzi. Rwendo rwaVaObama urwu ndirwo rwekutanga rwemutungamiri wenyika yeAmerica mukati memakore makumi mapfumbamwe. America yainge yakatemera Cuba zvirango zvehupfumi kwemakore makumi mashanu nemashanu izvo zvotanga kurerutswa nehurumende yaVaObama. Vachitaura muguta guru reCuba reHavana, mushure memusangano naVaCastro, VaObama vati vari kufara zvikuru nenhaurirano dzoitika pakati penyika mbiri idzi. Asi vatenda kuti pachine kusawirirana panyaya dzehutongo hwejekerere nekodzero dzevanhu. VaCastro vatambira nemufaro danho ratorwa nehurumende yeAmerica yekurerutsa zvinhu panyaya dzekutengeserana. Vatiwo America inofanora kudzora nzvimbo yeGuantanamo Bay iyo inochengeterwa vanopfurikidza mwero neAmerica. VaObama vakatanga vaenda kunoisa maruva pachiumbwa chinorangarira gamba rerusununguko muCuba VaJose Marti pa Plaa of the Revolution. VaObama vakarumbidza zvikuru VaJose Marti nekuzvipira kwavo kusunungura nyika yavo. Murwendo urwu, VaMugabe vari kutarisirwa kuita misangano nevanhu vakawanda muCuba kusanganisa vakuru muhurumende, vechidiki, vanorwira kodzero dzevanhu nevamwe. Asi nemusi weSvondo vamwe vanorwira kodzero dzevanhu veLadies in White vakasungwa nemapurisa mushure mekuratidzira pedyo neParqu Gandhi kana kuti Gandhi Park. Vamwe vavo vanonzi vakazosunungurwa asi mutunganiri wesangano iri Amai Berta Soler vanoti vamwe havasi kuzivikanwa kuti varipi. Gweta Doctor Alex Magaisa vanoti Zimbabwe inokwanisawo kugadzirisa hukama hwayo neAmerica asi zvinoda kuti vatungamiri venyika vazvipire kuvandudza mashandiro avo. No media source currently available  	https://www.voashona.com/a/zimbabwe-matongerwo-enyika/3247906.html
business	Vanhu Vofarira Hurongwa Hunokweretesa Mari Midziyo Ichiitwa Chibatiso	Vemabhizinesi madiki nemamwe achiri kusimukira vanoti vari kufara nechirongwa chebhanga guru renyika chekuti vakwanise kukwereta mari vachishandisa midziyo yavo sechibatiso. Izvi zvabuda pamusangano wezuva rimwe chete wapindwa nevamabhizinesi madiki uyo waitirwa kwaMutare. Vachitaura mushure memusangano uyu, mumwe muzvinabhizinesi, VaSondon Mugaradzoko, vati danho riri kutorwa nebhanga guru renyika richishanda nesangano reZimbabwe Association of Micro Finance Institutions, Zamfi, richabatsira zvikuru, sezvo mabhanga mazhinji achiomesera mabhizinesi madiki kana achida kukwereta mari kumabhanga aya. Mumwe apindawo mumusangano uyu, VaPeter Mavhiri, vatiwo kushandiswa kwezvipfuyo kunopa kuti vekumaruwa vakwanise kukwereta sezvo vasina maTitle Deeds pazvivakwa zvavo. Mukuru we Zamfi, Va Godfrey Chitambo, vanoti sangano ravo, iro rine nhengo zana neshanu, rakatanga hurongwa uhu mushure mekunge raona matambudziko ari kusangana nevemabhizinesi madiki ekuti vawane mari yekusimudzira mabasa avo apo vanenge vasina zvibatiso zvinodikanwa. Mumiriri webhanga guru renyika pamusangano uyu, Amai Grace Chiromo, vati kurerutsa kuwanikwa kwezvikwereti kuchapa budiriro munyika. Vatiwo vari mushishi kuti pave nemutemo wekutambira zvibatiso zvitsva izvi kuitira kuti zvicherechedzwe pazvibvumirano zvekukweretesana. Vanhu vangangosvika makumi manomwe vapinda mumusangano uyu, uye mumwe musangano wakadai uchaitwa kuMasvingo neBulawayo svondo rinouya. No media source currently available 	https://www.voashona.com/a/smes-collateral-reserve-bank/4069545.html
business	VaNkosana Moyo Vanoti Huori, Kwete Zvirango, Ndizvo Zvauraya Nyika	Mutungamiri webato ronopikisa reAlliance for the People's Agenda kana kuti APA, Doctor Nkosana Moyo, vanoti nyaya yehuori kwete zvirango zvakatemerwa nyika ndiyo yakonzera kuti nyika ipinde mumadhaka mairi munyaya dzezvehupfumi. Doctor Moyo, avo vari kufamba vachisangana nevanhu pakutsvaga rutsigiro vasingaite misangano mukuru, vanoti vari kufara nezvavari kuita uye vanofunga kuti vachakunda musarudzo. VaMoyo vanotiwo havana hurongwa hwekubatana nemamwe mapato sezvo vachiti zviri kuvanhu veZimbabwe kuti vasarudze mutungamiri wavanoda kwete kuti vatungamiri vemapato vapanane zvigaro. No media source currently available 	https://www.voashona.com/a/vankosana-moyo-vanoti-huori-kwete-zvirango-hwauraya-nyika/4389891.html
health	WFP Inoti Mhuri Zhinji muMaguta emuZimbabwe Dzatarisana neNzara Inotyisa	Sangano rinobatsira nechikafu pasi rose reWorld Food Programme kana kuti WFP rinoti gwaro rakaburitswa nesangano reZimbabwe Vulnerability Assessment kana kuti ZIMVAC richikokerwa neFood Nutrition Council rinoratidza kuti vanhu vanosvika mamiriyoni maviri nezviuru mazana mana kana kuti 2,4 million vanoda rubatsiro rwechikafu mumaguta emuZimbabwe. Sangano iri rinoti kubva gore rapera kusvika gore rino nyaya yekuti vanhu vari kumanikidzwa kuti vambogara mudzimba kuyedza kurwisa chirwere cheCoronavirus kana kuti Lockdown yapa kuti vakawanda vatoziye nenzara sezvo vasingakwanise kuenda kumabasa mumadhora kana kunoita maricho kumamisha. Sezvo pasina mabasa, ongororo iyi inoti vanhu zvikamu makumi mana nezviviri kubva muzana kana kuti 42% vemumadhorobha havakwanise kuwana zvekudya zvakakwana zvichienzaniswa nezvikamu makumi matatu kubva muzana kana kuti 30% muna 2019. Mumiriri weWFP muZimbabwe Amai Francesca Erdelmann mumashoko avo kuvatori venhau vati vanhu vakawanda vave kumanikidzwa kudya kamwe chete pazuva kana kutorara nenzara. Vanotiwo kusadya zvinovaka muviri kuchakanganisa hutano hwevakawanda. WFP inoti mararamiro evakawanda mumaguta aderera zvakanyanya zvapa kuti vanhu vanodarika zvikamu makumi masere nematatu kubva muzana kana kuti 83% vatadze kuwana zvekudya zvakaringana zvinosanganisira hupfu, munyu nemafuta ekubikisa zvichienzaniswa nezvikamu zvinodarika makumi manomwe nematanhatu kubva muzana kana kuti 76, 8% muna 2019. Mitengo yezvinhu inonzi yawedzerawo zvakanyanya sezvo dhora riri kushaya simba. WFP inoti iri kupa mari kumhuri dzinosvika zviuru mazana matatu nemakumi maviri nematanhatu kana kuti 326, 000 mumadhorobha makumi maviri nematatu munyika uye iri kuda kuwedzera rubatsiro kusvika pazviuru mazana mashanu nemakumi mashanu kana kuti 550,00 mumadhorobha makumi maviri nemasere. Gurukota rezvemagariro akanaka evanhu, Muzvinafundo Paul Mavima vaudza Studio 7 kuti hurumende iri kubatsirawo vanhu nezvekudya ichishanda nemasangano akaita seWFP. No media source currently available Mukuru wesangano rinomirira vagari reHarare Residents Trust VaPrecious Shumba vanoti ichokwadi kuti zvinhu hazvina kumira zvakanaka kune vagari vemuHarare vakawanda wavari kutaura navo vachiti vave kudya kamwechete pazuva. Vanoti mitengo yezvinhu iri kukwirawo zvakanyanya. No media source currently available  	https://www.voashona.com/a/wfp-inoti-mhuri-zhinji-mumaguta-emuzimbabwe-dzatarisana-nenzara-inotyisa/5832603.html
health	Vakawanda Votadza Kutevedzera Mitemo Yakaturwa naVaChiwenga yeKudzivirira Kupararira kweCovid-19	Nzvimbo dzakawanda munyika dzakapinda muzuva repiri neChipiri dzichitevera mitemo yakadzikwa nehurumende kuyedza kumisa kupararira kwechirwere cheCovid-19. Asi kune mamwe madhorobha akaita seKwekwe, Kariba neKaroi, mitemo iriko yakati omei sezvo kuri kunzi kune vanhu vakawandisa vabatwa nechirwere ichi. Mitemo mitsva inobata mamwe matunhu ose munyika yakaziviswa kuvatori venhau nemusi weMugovera kuti vave kusimbaradza mitemo yekudzivirira kupararira kwechirwere ichi. Mitemo yehurumende yekuyedza kudzivirira kupararira kwechirwere cheCovid-19 cheCovid-19 iri kutambirwa zvakasiyana munyika. Kunzvimbo dzakaita seKaroi mutauriri wemapurisa Chief Superintendent Helena Mahonde vaudza bepanhau reNew Zimbabwe.com kuti vamwe vagari vemunzvimbo iyi vave kunonwira doro kudzimba vakawanda mumashabhini. Superintendent Mahonde vanoti vanhu vakawanda vakasungwa nekutyora mitemo yeCovid-19. Mutauriri wemapurisa Assistant Commissioner Paul Nyath vaudzawo Studio 7 kuti zvinonetsa parizvino kuti vanyatsoziva kuti vanhu vari kutevedzera here kana kuti kwete mitemo mitsva yakaturwa nehurumende vachiti zvinotoda svondo rose. Asi mapurisa akazivisa neMuvhuro kuti achange achifamba famba kuona kuti vanhu havasi kuungana vakawanda. Ongororo yakaitwa neStudio 7 neMuvhuro neChipiri inoratidzawo kuti vanhu vachiri kuramba vakaungana zvikuru panzvimbo dzinokwirirwa mabhazi eZUPCO sezvo achiri mashoma. Mutungamiri wesangano rePassengers Association of Zimbabwe VaTafadzwa Goliati avo vari kuKwekwe vatendawo muhurukuro neStudio 7 kuti zvinhu hazvina kumira zvakanaka. Vati vemabhazi havasi kutevedzera kurudziro yekuti vatakure vanhu vashoma. KuKariba zvinhu hazvinawo kumira zvakanaka sezvo kirinika yeNyamhunga yakambovharwa kuti ifiritwe mushonga mushure mekunge mumwe anorapa vanhu abatwa nechirwere ichi. Mutauriri wesangano reKariba Urban Residents Association VaSamson Coffee vaudzawo Studio 7 kuti kutevedzera mitemo yeCovid-19 kuri kunetsa mudhorobha iri. KuMasvingo hurumende yakazivisa kuti yange isisatendere vanhu kupinda kana kubuda paMorgenster Teachers College pane vari kudzidzira hurairidzi makumi matanhatu nevatatu vakabatwa nechirwere cheCovid-19. Vamwe vanorarama nekutengesa mumigwagwa vakaita saAmai Amber Zhou vemuHarare vaudza Studio 7 kuti vari kutya kuti vachamanikidzwa kugara kumba kana vanhu vakawanda vakaramba vachibatwa nechirwere ichi. Vachitaurawo neStudio 7 mumwe mugari wemuHarare, VaDoubt Phiri vachemachema nekudzokawo zvakanyanya kwechirwere cheCovid-19 vachiti zvichakonzera kuti vanhu vatadze zvakare kushandira mhuri dzavo. Mukuru weZimbabwe National Chamber of Commerce, Doctor Tinashe Manzungu vatiwo chirwere cheCovid -19 chiri kuramba chichiomesera vemabhizimisi zvakanyanya. Asiwo vatenda kuti zvakatarwa negurukota rezvehutano vhiki rapera hazvina kunyanyoomera vemabhizimusi sezvo pachine mukana wekuti mabhizimusi anoramba akavhurwa. Mutungamiri werimwe remasangano anomirira madhokotera anoshanda akazvimiririra, reMedical and Dental Private Practitioners of Zimbabwe Association Dr Johannes Marisa vanoti matanho ari kutorwa nehurumende ekurambidza zvinhu zvakadai semagungano akanaka zvikuru vachiti huwandu hwevanhu vari kufa huri kuramba huchiwedzera. VaMarisa vati zvakakosha kuti hurumende idzivirire kupararira kwechirwere ichi vakati matanho akatorwa aya anodzivirira ndufu nehurwere hwakanyanya. Pamusoro pekurambidza magungano ese kusara kwerufu panofanira kunge paine vanhu makumi matatu, VaChiwenga vakatiwo hurumende ichawedzera kuongororwa kwehutachiona hweCovid-19 kuteverera vavanenge vasangana navo. Vanotengesa zvinhu pamisika yefodya vakanzi vambomira kuita izv. Vose vanopinda nepamiganhu yenyika vachange vachiongororwa zvikuru vanenge vachibva kunyika dzorura chirwere ichi dzakaita seIndia neBrazil. 	https://www.voashona.com/a/vakawanda-votadza-kutevedzera-mitemo-yakaturwa-navachiwenga-yekudzivirira-kupararira-kwecovid-19/5929920.html
sports	Vatambi vebhora baiwai majekiseni	  VATAMBI venhabvu uye vatsigiri vemutambo uyu vokurudzirwa kuti vaende kunobaiwa majekiseni emushonga wekudzivirira chirwere cheCovid-19 segadziriro yekutanga kwemitambo iyi iyo iri kutarisirwa kutanga munguva pfupi inotevera.   Kuridziro iyi yakaitwa neaimbove mutevedzeri wemutungamiri weDynamos FC – Esther Tayo Mawere – uyo ari mune zvehutano zvekare achiti zvakakosha kuti vatambi venhabvu vabaiwe mushonga wekudzivirira denda iri pamwe nevatsigiri kana vachida kuzowaniswa mukana wekuona nhabvu yePremier Soccer League nekufamba kwenguva.   Nhabvu nemimwe mitambo yose zvakapihwa mvumo yekuti zvichidzoke asi vatambi uye vatungamiriri vemitambo yakasiyana vanofanirwa kunotariswa denda reCovid-19.   Mitambo yose ichange ichitambwa munhandare isina vatsigiri.   Mawere anoti kunze kwekuti vatambi vangovhenekwa vaonekwe kuti vane Covid-19 here kana kuti kwete, zvakakosha kuti vabaiwewo majekiseni ekudzivirira chirwere ichi.   “Nhabvu yakadzoswa uye vatambi vanonzi vachange vachitariswa kuti vane Covid-19 here kana kuti kwete. Asi, ini ndinokurudzira kuti vakasununguka ngavabve vaenda kunobaiwa zvekare jekiseni rekudzivirira denda iri kuitira kuti chirwere ichi chisambowane mukana wekunyuka.   Vatambi venhabvu vagara vanosangana nevanhu vakawanda uye nhabvu painenge ichitambwa ipapo vanenge vachisangana vakawanda saka kutobaiwa jekiseni uku kwakatokosha nekuti kunobatsira kuvachengetedza kubva kuchirwere ichi,” anodaro Mawere.   Anoti nhabvu yemuno inonetsa kutambwa pasina vatsigiri nekudaro zvakakoshawo kuti vatsigiri vabaiwe majekiseni ekudzivirira Covid-19 kuitira nguva inotevera kana vachinge vave kuzotenderwa kuenda kunhandare kunoona mitambo.   “Kurudziro iyi tiri kuipa zvekare kuvatsigiri venhabvu kuti vakasununguka ngavaende kunobaiwa jekiseni.   Hakusi kuti kungobaiwa chete asi zvakatonakira hupenyu hwavo sezvo pavanosangana nevamwe vanhu denda iri vanogona kutapurirana asi akabaiwa jekiseni anenge akachengetedzeka zvake,” anodaro Mawere.	https://www.kwayedza.co.zw/vatambi-vebhora-baiwai-majekiseni/
health	Cholera Yopa Vanhu Kuti Vasabate Maoko paRufu	Zvichitevera kubuda kwakaita chirwere chekorera mumisha inogara veruzhinji yeGlen View neBudiriro, bazi rinoona nezvekuchengetedzwa kwezvakatikomberedza, reEnvironmental Management Agency, EMA, rakapa vagari mabhini ekurasira marara anodarika zviuru makumi mashanu senzira yekumisa kupararira kwekorera, iyo yauraya vanhu vanodarika makumi. Bazi reEMA rinoti riri kushanda nekanzuru yeHarare mukuona kuti marara arasirwa munzvimbo dzakakodzera senzira yekuchengetedza hutano, uye kudzivirira kupararira kwechirwere chekorera. Mukuru anoona nezvekushambadza mabasa eEMA, VaLeon Mutungamiri, vanoti vakaona zvakakodzera kuti vapinde mumisha inogara veruzhinji vachipa imba yega yega, bhini rekurasira marara. VaMutungamiri vanoti basa ravari kuita richaitwawo mumusha weBudiriro vachipa vagari mabhini pamwe nekuvadzidzisa zvakakoshera kuisa marara mumabhini, uye nzira dzinoiswa nadzo marara mumabhini aya. VaMutungamiri vanoti vari kupawo dzidziso kukanzuru yeHarare kuti ibvise marara ari mupombi dzinotakura mvura dzine tsvina, kuitira kuti madhireni aya asamise kufamba kwemvura inenge yanaya. Vakomana nevasikana vari kushanda neEMA vanoti dambudziko riripo nderekuti vanhu vari kurasira mashizha mumadhireni anofamba nemvura. Vanoti mashizha aya anogona kuchengetwa zvakanaka kuitira kuti ave mufudze, kwete kuarasira munzvimbo dzinofamba nemvura. Mumwe mugari wemuGlen View, Amai Annatolia Mahwindi, vanoti kanzuru inouya kamwe chete pamwedzi kuzotakura marara. Vanotiwo vari kufara nerubatsiro rwemabhini avakapihwa neEMA. Mumwe mugari wemumusha uyu, Va Enos Mahwindi, vanoti vakafara zvikuru nedanho rakatorwa neEma nokuti rinodzidzisa vagari nezvehutsanana kuitira kuti chirwere chekorera chisapararire. Mumwe mugari, Amai Tsitsi Mutekede, vakaratidzawo kufara nemabhini avakapihwa, vachiti vava kuwana pekurasira marara, izvo zvichaita kuti nzvimbo yavanogara, igare yakachena. Mutauri weHarare City Council, VaMichael Chideme, vanoti hachisi chokwadi kuti kanzuru iri kutadza kutakura marara munzvimbo dzinogara veruzhinji. Vanotiwo marori ekanzuru ari mubishi rekubvisa marara akarasirwa pese pese kuGlenview. Meya mutsva weHarare, VaHerbert Gomba, vakatsinhira mashoko aVaChideme izvo zviri kupesana nezviri kutaurwa nevagari vemuGlen View.	https://www.voashona.com/a/cholera-yopa-vanhu-kuti-vasabate-maoko-kurufu/4595000.html
business	Nyanzvi Dzopesana naVaMthuli Ncube Mashandisiro Avari Kuita Mari yeNyika	Nyanzvi munyaya dzezvehupfumi dzinoti hurongwa hwekushandiswa kwemari hwakaturwa muparamende nemusi weChina negurukota rezvemari, VaMthuli Ncube, hadzisi kugutsikana nahwo. Mukuru wesangano ravana chipangamazano reLabour and Economic Development Research Institute of Zimbabwe, VaGodfrey Kanyenze, vaudza Studio 7 kuti zviri kutaurwa naVaNcube hazvina musoro kana pakatariswa nyaya yekuti mvura haina kunaya zvakanaka mwaka uno pamwe nekutambura kuri kuita veruzhinji munyika. Vachitura hurongwa hwekushandiswa mari pakati pegore, VaNcube vakati vashandi vanotambira mari isingadarike zviuru zvishanu zvemadhara vachange vasisabatirwe mari yemutero. Asi mutungamiri wesangano rinomirira vashandi reZimbabwe Congress of Trade Unions, VaPeter Mutasa, vati kugadzirisa dambudziko rekushaya simba kwemari, hurumende inofanira kubhadhara vashandi nemari yekunze ichitorawo mitero yayo nemari dzekunze. Kunyange hazvo vashandi vachida kubhadharwa nemari yekunze, VaNcube vanogara vakataura kuti homwe yehurumende haina mari yekunze yekuti vakwanise kubhadhara vashandi nemari yekunze. VaNcube vakati mukushandisa kwavakaita mari vakasara nemari inoita mamariyoni mazana masere emadhora. Asi imwe nyanzvi mune zvehupfumi, VaMasimba Manyanya, avo vaimboshanda nebazi rezvemari, vati mashoko aVaNcube haatambirike pakatariswa huwandu hwemari inofanira kunge yakashandiswa mukurwisana nechirwere cheCovid-19. Munyori musangano rinomirira vanachiremba vadiki reZimbabwe Hospital Doctors Association, VaEmmanuel Masosota, vaudza Studio7 kuti zvinovarwadza kuti VaNcube vanotambanudza muromo wavo vachitaura kuti vane mari yakawanda yavakasara nayo muhomwe yavo asi vanachiremba nanamukoti vasina zvikwanisiro zvakakwana kuti vakwanise kuita basa ravo zvakanaka. Mashoko aVaMasosota atsinhirwa nevaimbove gurukota rezvehutano muhurumende yemubatanidza, Doctor Henry Madzorera. Vachitura gwaro remashandisirwo akaitwa mari nenyika kusvika pakati pegore nemusi weChina muparamende, VaNcube vakati mari yakashandiswa zvakanaka zvekuti hapana chikonzero chekuti pave nekuwedzerwa kwemari mubhajeti renyika kana kuti supplementary budget vachiti hupfumi hwenyika huchaderera gore rino nezvikamu zvina nechidimu kubva muzana nekuda kwechirwere cheCovid-19. Asi vakati hupfumi uhu huchazosimuka nezvikamu zvinomwe kubva muzana gore rinouya . Mushandi mukuru anoona nezvehupfumi mubato reZanu PF, VaTafadza Muguti, vati havakwanise kutaura pamusoro pezvakaturwa naVaNcube mu budget review statement vachiti vari kuda kutanga vagara pasi sebato kuti vaongorore mashoko aVaNcube. VaNcube vakati hupfumi hwenyika munyaya dzekurima nekucherwa kwezvicherwa huchaderera zvishomanana gore rinouya kuburikidza nekunonoka kunaya kwemvura pamwe nekushayikwa kwemagetsi munyika. Nyanzvi munyaya dzehupfumi dzinoti VaNcube vanogona havo kunge vakada kufadza nyika nekuratidza kuti mari haisi kungoshandiswa zvisina musoro, dambudziko riripo nderekuti VaNcube havangazvirovi dunhu vachiti vakachengetedza mari panguva iyo Zimbabwe isina zvikwanisiro munyaya dzekurwisana neCovid-19, vana mukoti navana chiremba vachiti vari kutadza kuita basa ravo nemazvo nepamusana pekushaya mari. Nyanzvi idzi dzinoti kuita kwakadai kunoratidza kusarongeka kwehurumende inozviti mudura muzere nechikafu asi vanhu vasina chekudya. Studio7 haina kuykwanisa kunzwa divi raVaNcube panyaya iyi sezvo vanga vasiri kubatika panharembozha yavo. No media source currently available 	https://www.voashona.com/a/zimbabwe-economists-differ-with-finance-minister-ncube/5508189.html
sports	Mutambi Takaidza otarisa mberi	SHASHA yenetball inotambira maGems uye neOlympic Dam yekuAustralia – Joice Takaidza – anoti vatambi vemutambo uyu vemuno vanofanirwa kuzvibata kana vachida kusvika kure.   Takaidza – uyo anove mumwe wevatambi vemaGems vakaita rombo rakanaka rekuwana mukana wekutambira kunze kwenyika pamwechete naAdelaide Thandeka Muskwe uyo anotambira Seven Stars yekuEngland – anoti kuzvibata kwakakosha zvikuru mumutambo uyu.   “Kuzvibata kunodiwa, hapana kwaunoenda kana usina kuzvibata uye zvese zvinotariswa kwese kwaunoenda kunogadzirira mitambo.   “Saka ndinoti kune vamwe vatambi vemaGems rambai muchizvibata muchiziva basa renyu,” anodaro Takaidza.   Shasha iyi ichatanga kutamba netball, yakambotambira zvikwata zvinosanganisira Gathsmine, Renaissance neZDF Queens uye nechikwata chenyika ichi.   Asi akazosiya mutambo uyu paakaenda kunogara kunyika yeAustralia nemurume wake uko akange awana basa. Takaidza anoti aive asingade zvekuramba achitamba netball asi murume wake ndiye akazotaurira vanhu kubasa kwake kuti mudzimai wake inyanzvi chaiyo yemutambo uyu zvakazoita kuti atange kutamba zvakare.   “Pandakaenda kuAustralia, ndakamboda kuhwanda ndisingade kuzivikanwa kuti ndinotamba netball asi murume wangu ndiye akazoudza vanhu kubasa kwake kuti ndaitambira nyika yangu, ndokutanga kudzoka kwandakaita mumutambo uyu. Mwanasikana wangu ane makore 11 okuberekwa anonzi Tatenda akatanga kurakidzawo rudo rwemutambo uyu saka ndakaona kuti ndinofanirwa kuramba ndichitamba uye ndichimudzidzisawo kuti asimukire.   “Zvinonakidza kuti auye achindiona ndichitamba uye iniwo ndoenda kunomuonawo achitamba, kuAustralia anotamba netball nebasketball. Ishasha muchikwata cheAustralia Under-13 chebasketball apa iye ane makore 11 chete ekuberekwa,” anodaro.   Anoenderera mberi achiti, “Shuviro yangu kuti nditambe imwe World Cup uye ndiri kuzozviita mugore ra2023 nekuti ndichiri kuzvinzwa kuti zvichirimo mandiri. Kunze uku kwanaka kutambira nekuti pakaita mutemo mutsva unenge wauya ndimi munotanga kuziviswa kana kudzidziswa nezvazvo saka kunotibatsira kukura sevatambi. Saka ndinoti kune vamwe vemaGems shandai nesimba mugouya kuzotambirawo kunze kwenyika nekuti kunokubatsirai kukura sevatambi.”	https://www.kwayedza.co.zw/mutambi-takaidza-otarisa-mberi/
politics	Zimbabwe Human Rights Commission Yoshora Mabharani Mukuru weHuumende	Mabharani mukuru wehurumende VaClemence Masango, vanoti havasi kufara kuti komisheni inoona nezvekodzero dzevanhu, yeZimbabwe Human Rights Commission, yave kutora divi nekuvashora nevashandi vebazi ravo pamwe nekuvapomera mhosva yehuori isati yambonzwawo divi ravo. Komisheni iyi iri kufamba ichinzwa pfungwa dzevanhu pamusoro pekuwaniswa magwaro anosanganisira ekuzvarwa, zvitupa nemapasipoti VaMasangano vatiwo zvimwe zviri kutaurwa zvave kutotyisidzira vashandi vebazi ravo uye vati vanoona sekuti pachinzvimbo chekuongorora zvizere nyaya iyi, komisheni iyi yave kutovaroverera pachipiyaniso isati yave nehumbowo hwekuti chii chiri kuita. VaMasango avo vauuya nemunyori mubazi rezvemukati menyika, VaAaron Nhepera, vaudza komisheni iyi kuti vanogona kuramba kushanda nayo ikada kupindira zvakanyanya mumashandiro ebazi ravo. Asi sachigaro vekomisheni iyi, VaElasto Mugwadi vavimbisa, VaMasango kuti vachaita basa ravo nemazvo uye zviri pachenawo kuti bazi ravo rinodawo zvikwanisiro kuti rikwanise kuita basa raro zvakanaka. VaMasango vati nyaya yekushomeka kwemapasipoti munyika inyaya iri pachena uye inyaya yavagara vachitaura musi nenguva ivo pamwe negurukota rezvemukati menyika. VaMugwadi vati chirongwa chavo icho chave nemwedzi chasvika pachinhanho chekupedzesira vasati vanyorwa gwaro iro vachatura kuparamende. Zvichakadai VaNhepera pamwe naVaMasango vaudza komisheni iyi kuti vachapindura mibvunzo yavapihwa mukupera kwesvondo. Ongororo yakaitwa neZimbabwe Human Rights Commission inoratidza kuti vanhu vakawanda mune dzimwe nzvimbo munyika vari kunetseka kuwana magwaro anosanganisira ekuzvarwa, ekufa nekufambisa. Komisheni iyi inoti chinangwa cheongororo yayo ndeche kugadzirisa matambadziko akatarisana nevanhu mukuwana magwaro aya. Ukowo VaMasango vanoti bazi ravo riri kuenda pese parinogona kuvhura mahosifi munzvimbo dzese kuti vanhu vasafambe zvimbo dzakareba kunotora magwaro avonoda. Vanhu vanodarika mazana matatu ezviuru vanonzi vachiri vakamirira magwaro ekufambisa sezvo hofisi iyi ichiti haina mari yekunze yekutenga zvimwe zvinodiwa zvakaita semichina yakawanda uye bepa rinoshandiswa. Vakawanda vataura neStudio 7 vanoti vanofumobata jongwe muromo kuenda kumahofisi aRegistra General kunotsvaga magwaro ekufambisa uye vamwe vavo vanoti kune chikiribidi chakawanda chinoitwa kuti munhu awane gwaro iri. No media source currently available   	https://www.voashona.com/a/zimbabwe-human-rights-commission-yoshora-mabharani-mukuru-wehuumende/5180366.html
business	Zimbabwe Yoshorwa neKuda kuBhadhara IMF Ichitadza kuBhadhara Vashandi	Zvinhu munyaya dzezvehupfumi munyika hazvina kumira zvakanaka zvopa vamwe kuti vayambire kuti nyika inogona kuguma yaenda kumazivandadzoka zvakaitika kuZaire pasi pehutongo hwaMobuto Sese Seko zvakapa kuti nyika iite donga Watonga muzinda wenyuchi. Nyaya iri kunetsa ndeyekuti hurumende iyo isina kana kobiri yobhadhara here kana kuti kwete mari yechikwereti kuInternational Monetary Fund nemamwe mabhanga nenyika dzekunze kana kuti kubhadhara vashandi vayo. Gavhuna weRBZ Dr. John Mangudya vanoti vakawana mari kubva kubhanga reAfrican Export Import. Asi hazvina kujeka kuti Zimbabwe ichapihwa here imwe mari kana yakabhadhara mitero pazvikwereti zvayo. Mutauriri weIMF VaGerry Rice vanoti Zimbabwe ikabhadhara chikwereti hapana chivimbiso chekuti ichapihwa imwe mari sezvo pari kudiwa kuti itange yagadzirisa zvimwe zvinhu zvakaita sezvegwara rehupfumi nezvematongerwo enyika. Mutungamiri webato rinopikisa rePeople’s Democratic Party VaTendai Biti, avo vaimbova gurukota rezvehupfumi, vanotenderana nemaonero aya. VaBiti vanotiwo Zimbabwe inofanira kubvuma kuti yakundikana yoedza kugadzirisa zviri kunetsa. Asi Zimbabwe yobhadhara chikwereti chekunze ichi here kana kuti yobhadhara vashandi vayo? Nyazvi munyaya dzezvehupfumi vachishanda nesangano reLabour and Economic Development Research Institute of Zimbabwe VaProsper Chitambara vanoti hurumende inofanira kukoshesa vashandi. Kubhadhara vashandi kuchanetsawo sezvo Zimbabwe Revenue Authority kana kuti ZIMRA yave kukundikanawo kuunganidza mari dzemitero dzinoshandiswa kubhadhara vashandi. Mumwedzi mina yapfuura, ZIMRA yakakundikana kusvitsa mari yayainge yakatarisira. Zimbabwe iri kukundikanawo kukwezva vokunze vane mari yekutanga mabhizimisi. Nyanzvi munyaya dzezvehupfumi nenyaya dzezvematongerwo enyika dziri kuyambirawo kuti Zimbabwe yakasagadzirisa mamiriro akaita zvinhu, nyika inogona kuzoguma yaenda kunataisireva sezvakaitika kunyika dzakaita seZaire neAfghanistan uko kwakapedzisira kwoita kurwisana. Kuti izvi zvisaitike, sangano reInternational Crisis Group rinoti Zimbabwe inofanira kugadzirisa zvinhu munyaya dzezvehupfumi uye munyaya dzezvematongerwo enyika. Sangano ravanachipangamazano iri rinoti panofanira kutaurwa pachena kuti VaMugabe vakasiya basa ndiyani achatora masimba uye panofanira kuitwa nhaurirano pakati pebato reZanu-PF nemapato ano pikisa pamwe nemamwe masangano akazvimirira, kuti vanyukure nyika mumoto mayavekudondera. No media source currently available  	https://www.voashona.com/a/zimbabwe-matongerwo-enyika/3424893.html
business	Dzidzo Yodzikira Sezvo Varairidzi Vari Vashoma Munyika?	Bazi rezvedzidzo yepasi rinotarisirwa kuwana bhiriyoni remadhora mubhajeti regore rinouya. Asi bazi iri rinoti veruzhinji havafaniri kutarisira dzidzo yemhando yepamusoro sezvo risina varairidzi vakakwana muzvikoro zvemunyika yose. Mashoko aya akataurwa nezuro nemunyori mubazi iri, Dr Slyvia Utete Masangano, kunhengo dzekomiti yeparamende inoona nezvedzidzo yepasi, apo vaitaura pamusoro pebhajeti rebazi ravo ra2019. Vakati pari zvino hapachina zvekuronga bhajeti sezvo vave kuudzwa zvekuita nebazi rezvemari. Amai Utete-Masango vakati vakatoudzwa kuti vachapihwa mari inoita bhiriyoni nezana remamiriyoni emadhora nebazi rezvemari. Amai Utete Masango vakati zvikamu zvinodarika makumi manomwe nezvishanhu kubva muzana zvemari iyi zvinoenda kumihoro. Asi vakati kunyange zvakadaro, hapana mukana wekuti bazi iri ripinze vamwe varairidzi basa sezvarinoda kuitira kuti rikwanise kupa vana dzidzo yepamusoro. Vakatiwo izvi zvinoreva kuti murairidzi mumwe chete anodzidzisa vana vakawanda kudarika vanokodzera izvo zvinoderedza mukana wekuti vana vaite zvakanaka padzidzo yavo. Amai Utete-Masango vakati havana zvavangakwanisa kuita nenyaya iyi sezvo hurumende iine chirongwa chekuderedza mari yainoshandisa pamihoro yevashandi vayo. Asi vakati vari munhaurirano nebazi rezvemari pamwe nebazi rinopinza vashandi vehurumende basa reCivil Service Commission kuti vagadzirise nyaya iyi. Vachipawo humbowo pamberi pekomiti iyi, mukuru werimwe remasangano anomirira varairidzi, reZimbabwe Teachers Association, VaSifiso Ndhlovu, vakati hurumende inofanira kupinza varairidzi vakawanda basa kuitira kuti varairidzi varipo vasafe nebasa. Pari zvino muraidzi mumwe anodzidzisa vana makumi manhatu kana kudarika kunyange hazvo achifanira kudzidzisa vana vane huwandu huri pasi. Nyanzvi munyaya dzedzidzo dzinoti pavana vekireshi, murairidzi anofanirwa kudzidzisa vana makumi maviri nevashanu, ku primary, murairidzi anofanirwa kudzidzisa vana makumi mana pakirasi, kozoti kusekondari, murairidzi anofanirwa kudzidzisa vana vasingadarike makumi matatu nevashanu. Zimbabwe inofanirwa kupinza vamwe varairidzi zviuru gumi nezvinomwe kuitira kuti varairidzi vashande sezvavanofanirwa kuita kana zvinhu zvakanaka. Pari zvino Zimbabwe ine zvikoro zvinodarika zviuru zvisere, asi panodiwa zvimwe zvikoro zviuru zviviri nechidimbu kuitira kuti vana vakwanise kudzidza zvakanaka. No media source currently available 	https://www.voashona.com/a/zimbabwe-education-standards-decline-due-to-teacher-shortages/4626083.html
politics	Paramende Inoti VaChiwenga Havana Simba reKumisa Sarudzo	Danho rehurumende rekumbomisa kuitwa kwesarudzo dzemaby-elections riri kukonzera mutauro wakanyanya munyika komiti yeparamende inoona nezvemitemo uye vesangano reZimbabwe Human Rights Commission kana kuti ZHRC vachibatana nemamwe masangano vachikurudzira hurumende kuti ione kuti sarudzo idzi dzaitwa sezviri kuitwa kune dzimwe nyika dzakaita seMalawi neTanzania. Mutevedzeri wemutungamiri wenyika VaConstantino Chiwenga vanovazve gurukota rezvehutano vakadzika mutemo wechimbi chimbi wekumisa kuitwa kwesarudzo kana kuti Statutory Instrument, ( SI 225A /2020 of the Public Health COVID-19 prevention, Containment and Treatment) (Amendment) Regulations 2020, No. 4.). Asi paramende inoti uku kutyora bumbiro remitemo. ZHRC inoti kudzingwa kwemakanzura nenhengo dzeparamende kuri kusiya vanhu vakawanda vasina anovamiririra zvopa kuti vasawane zvavanotarisira kuhurumende nemakanzuru. Mutungamiri wenyika VaEmmerson Mnangagwa, VaChiwenga neZimbabwe Electoral Commission vakatoendeswa kumatare nevari kuda kukwikwidza musarudzo idzi nemamwe masangano vachinzi vari kutyora mutemo nekusaita sarudzo idzi. VaChiwenga vakati sarudzo dzamiswa nenyaya yekutyira kupararira kweCovid-19. Sachigaro weZEC Amai Priscilla Chigumba vaudza Studio 7 kuti havachakwanise kutaura sezvo nyaya yave kumatare. Mutauriri webato reNCA VaMaddock Chivasa vati vanotambira danho rekumiswa kwesarudzo. Asi mutevedzeri wemutauriri weMDC Alliance VaClifford Hlatywayo vati uku kutyora mutemo. No media source currently available   	https://www.voashona.com/a/paramende-nezimbabwe-human-rights-commission-voti-vachiwenga-havana-simba-rekumisa-sarudzo/5622850.html
health	Madzimai Onetsekana Munguva Yaanenge Achitevera kuChimanimani	Madzimai ekuChimanimani anoti ari kushaya zvipfeko zvekushandisa kana vachitevera, uye nzvimbo yavanogara haina kuchena izvo zvinogona kukonzera kupararira kwezvirwere zvakawanda. Madzimai ekuChimanimani mazhinji anoti akatarisana nedambudziko rekushaya zvipfeko zvinopfekwa nemadzimai kana achitevera kana kuti ma sanitary pads. Mumwe mugari wemubhuku rekwaChinamira kuSkyline, Amai Sarudzai Kubvenyika, vanoti madzimai mazhinji ave kushandisa madhende ayo avari kutyira kuti anogona kuvakonzeresa zvirwere kunhengo dzavo dzakavandika. Izvi zvakatsinhirwa naAmai Locadia Mapetuka vanogara mubhuku rekwaManzou avo vanoti zvitoro zvizhinji zvakapwanywa nemvuramupengo yeCyclone Idai uye zvimwe zvakavharwa nepamusana pekuti nzira zhinji hadzisi kufambika. Mumwe mugari wemubhuku rekwaMuusha, Amai Idah Mwandiambira, vanotiwo hapana pekurasira madhende anenge ashandiswa nemadzimai anenge achitevera sezvo zvimbuzi zvavaimboshandisa zvakatorwawo nemvura. Amai Mwandiambira vanoti zvirwere zvemanyoka zvinogona kudzika midzi munharaunda yavo sezvo veruzhinji vave kuzvibatsira kuseri kwemakwenzi uye pasina mvura yekunwa yakachena munvimbo zhinji dziri muChimanimani. Kunyange hazvo bazi rehurumende rinoona nezvemvura reZimbabwe National Water Authority rakaisa matangi emvura mune dzimwe nzvimbo dziri muChimanimani, mvura iyi haisi kutora nguva isati yapera sezvo yakawandirwa. Mumwe mugari wemubhuku rekwaMuusha zvakare, VaLiberty Sigauke, vanotiwo vari kufara zvikuru kuti hurumende nevemamwe masangano ari kubatsira vagari vekuno vakavapa mishonga yekuisa mumvura kuti inge yakachena pavanoimwa. Asi VaSigauke vanoti mishonga iyi haizofi yakadzivirira zvachose zvirwere zvemanyoka zvakaita sekorera ne typhoid. Sangano re World Health Organization rinoti vanhu vanosvika zana nemakumi mana vakabatwa nechirwere chekorera muMozambique, sezvo munzvimbo dzakawanda munyika iyi musina mvura yakachena zvichitevera kurohwawo kwakaitwa nyika iyi neCyclone Idai masvondo maviri apfuura. Studio7 haina kukwanisa kunzwa kubazi rehurumende kuti vanhu vangani vabatwa nekorera zvichitevera kurohwa kwakaitwa matunhu eManicaland neMasvingo nedutumupengo reCyclone Idai. Zvichakadai, vanhu vakawanda vakaita sasabhuku Charles Manzou vemubhuku rekwaManzou vanoti hurumende inofanira kupira vanhu chikafu munzvimbo dzavanogara senzira yekuderedza mikana yekuti vagari vatapurirane zvirwere. Hatina kukwanisa kutaura negurukota rezvehutano VaObediah Moyo, kuti tinzwe matambudziko ari kusangana nevanhu vekuChimanimani vachaagadzirisa sei uye riinhi sezvo vanga vasiri kudaira nharembozha yavo. Mutungamiri wenyika, VaEmmerson Mnangagwa, vakaudza vagari vekuChimanimani masvondo maviri adarika kuti hurumende yavo ichaedza napose painogona napo kuti igadzirise matambudziko ari kusangana neveruzhinji vakawirwa nedambudziko remafashamu. Kudzamara hurumende yatora matanho nekukasika, veruzhinji muChimanimani vacharamba hupenyu hwavo huri patambo sezvo nyaya yehutsanana iri kuvatemesa misoro zvichitevera mafashamu eCyclone Idai ayo akasiya vanhu zana nemakumi masere nevapfumbamwe vafa uye vanhu vanodarika mazana matatu vasiri kuzivikananwa kuti varipi. No media source currently available 	https://www.voashona.com/a/zimbabwe-women-call-for-sanitary-pads-assistance/4855143.html
politics	ZimRights Yokurudzira Veruzhinji Kuramba Vachinyoresa Kuvhota	Chirongwa chekunyoresa vanhu kuvhota boka rinoona nezvesarudzo munyika reZimbabwe Electoral Commission, ZEC, richipinda muvanhu chapera munyika yose paine vanhu vanosvika 4 630,095 vakanga vanyoresa kuvhota pakupera kwezuva musi weMuvhuro. Huwandu uhwu hwaziviswa neboka riri kutungamira sarudzo reZimbabwe Electoral Commission, ZEC. Huwandu uhwu, uhwo hunodarika zvishoma zvikamu makumi matanhatu kubva muzana ehuwandu hwaitarisirwa hwemamiriyoni manomwe, huri pasi kwazvo pane zvaitarisirwa neZEC kubva pakatanga chirongwa ichi musi wa14 Gunyana gore rino. ZEC yakazivisa kuti ichawedzera chirongwa ichi nemasvondo mashanu, asi yaiti inoda mari inoita mamiriyoni masere kuti chibudirire. Hurongwa hwekunyoresa kuvhota uhwu hwaive hwakaiswa muzvikamu zvina, chikamu chechina chinove chapera ichi. Asi masangano akawanda pamwe neveruzhinji vaichemachema kuti chirongwa ichi hachisi kufambiswa zvakanaka nekuda kwezvimhingamipinyi zvakasiyanasiyana zvaisangana nevaida kunyoresa kuvhota, izvo zvakazoita kuti vakumbire kuti chirongwa ichi kuti chiwedzerwe nguva. Mukuru wesangano reZimRights, VaOkay Machisa, vanove mumwe wevanhu vaikurudzira kuti chirongwa ichi chiwedzerwe nguva, vanoti vanofara nedanho reZEC rekuti iwedzere nguva, uye vanokurudzira veruzhinji kuti vashandise mukana uyu kunonyoresa kuvhota. VaMachisa vanoti vanhu vanofanirwa kuramba vachinyoresa kuvhota kusvikira panguva ye nomination court. No media source currently available  	https://www.voashona.com/a/zimbabwe-bvr-zec-machisa-zimrights/4170176.html
business	Vagari vekuArda Vakabviswa kwaChiyadzwa Votora Dzimba dzeMarange Resources neChisimba	"Mhuri dzinosvika makumi mashanu nenhatu dzakatamiswa kubva kwaChiadzwa mushure mekuwanikwa kwemangoda dzichiendeswa kunogariswa patsva kunzvimbo yeArda Transau kwaOdzi kumawirira kweguta reMutare nemusi weChina dzakarovera moyo kudombo ndokupinda mudzimba dzakavakwa nekambani yemangoda yeMarange Resources zvechisimba. Mhuri idzi dziri kunyunyuta nerekuti dzaneta kurindira guyo sembwa dzakatarisira kupihwa dzimba idzi kuti dzigare zvakanaka nemhuri dzavo. VaAntony Mwashita mumwe wevagari vakatora dzimba kuArda Transau vanoti nguva yareba pasina chirikufamba. “Zvakangoomawo ini sekuti ndiri baba vane mhuri yakura nevana vatatu, vasikana vaviri nemukomana mumwe uye vabva zera."" Amai Euna Mwashita vanoti vamhanyirawo kundotora imba yavo nekuda kwekuti pavaigara vange votatsurana navanatete, hanzvadzi dzemurume wavo apo pange ponetsa kugara. Vanoti chimwe chavapa shungu iyi kunyeperwa kwavanoti vange vachiitwa kwatora makore akawandisa. ”Ini handingarambi ndichigara navanatete mu-one house, vakadzi vatatu vachibikira muimba imwe hazviiti, ndange ndiine imba ini, ndaona zvakakodzera kuti ndigare muimba iyi yakavakwa nemakambani aichera madiamonds akatitamisa kuuya kuno, imba idzi ndedzehurumende."" VaPeter Munjoma vanoti havangasaririre segotsi. “Ndabata imba iyi nekuti haa nguva yacho yareba zvisati zvaitwa izvi, mhuri yangu yakura property yangu haichina pokugara nekuti dzimba dzacho dziri kungoparara pasina anogara, saka tati regai titore hedu dzimba dzacho apo takanzi sanai kuenda nevabereki tichakupai imba nepamberi apo.” VaReuben Kusena vanotsinhira mashoko aVaMunjoma maringe nekutora dzimba dziri kuArda Transau. “Chaita kuti titore danho irori rekupinda mudzimba idzi inhau yemakore atatora tisina kupihwa dzimba idzi anosvika six, saka tatoona kuti zvitori nane tipinde hedu nekuti dziri kuparara dziri kungotsva saka tati kubva takaputsirwa dzimba dzedu uku tauya kuno hatina kupihwa imba dzacho tatora dziripo.” Amai Mary Sunguro mumwe wemadzimai ari kuArda Transau vapindawo mudzimba kwaOdzi nhasi. “Tave nenguva tichingoovimbiswa pekugara pakanaka asi hapana chiri kubuda mazviri, muimba idzi mava kugara mbudzi, mombe, nehuku vamwe vave kutoitira mabasa akasarurama mudzimba idzodzo isu vanhhu tisina pekugara pacho"" Mudzviti wedunhu reManicaland VaFungai Mbetsa vange vasiri kudavira nharembozha yavo apo Studio 7 yaedza kuvabata kuti tinzwewo divi ravo panyaya. Gurukota rinoona nezvedunhu reManicaland Muzvare Mandi Mandiitawepi Chimene vanzi vange vari mumusangano. Hatinawo kukwanisa kubata vakuru vekambani yeMarange Resources vakavakisa dzimba dzapambwa nhasi nevagari vekuArda Transau. No media source currently available  "	https://www.voashona.com/a/zimbabwe-matongerwo-enyika/3460782.html
health	Zimbabwe Inocherechedza Zuva reChirwere cheRurindi Pasi Rose	"Zimbabwe yabatana nedzimwe nyika dzepasi rose mukucherechedza zuva rechirwere cherurindi, kana kuti World TB Day, pahurongwa hwaitirwa kuDzivaresekwa muHarare. Vachitaura pahurongwa hweWorld TB Day, gurukota rezvehutano, Dr David Parirenyatwa, vati vanhu vanofanirwa kubatana mukurwisa chirwere cherurindi icho chanetsa munyika. VaParirenyatwa vati nzvimbo dzakaita seMatabeleland North, Matabeland South neguta reBulawayo ndidzo dzinonyanya kuwirwa nedambudziko rechirwere ichi. Dr Parirenyatwa vatiwo chirwere ichi chakanyanya mumatunhu aya nokuti ari kumiganhu neSouth Africa, iyo ine vanhu vakawanda vane chirwere ichi. Vati Zimbabwe iri kurwisa zvakasimba chirwere ichi kuburikidza nekurapa vanhu pasina mubhadharo. Asi Dr Parirenyatwa vatiwo chirwere ichi chava kuramba kudaira mushonga, zvikuru kuvanhu vasingapedzi kunwa mishonga yavanenge vapihwa apo vanenge vachirapwa chirwere ichi. Dr Wilbert Bara, avo vanoshanda mubazi rehutano mukanzuru yeHarare, vatiwo chirwere cherurinda chinonyanya kubata varume kudarika vakadzi. Vatiwo chirwere ichi chakawanda munzvimbo dzakaita seGlenview, Budiriro, Hopley, Caledonia, Mbare nenzvimbo dziri kuHarare South. Dr Bara vati makiriniki ekanzuru yeHarare ava kushandisa mishina mitsva inokurumidza kubata chirwere cherurindi. Sangano reunited Nations rinoti vanhu zviuru zvina nemazana mashanu vanofa pazuva rega rega nechirwere cherurindi pasi rose. Dingindira rezuva iri gore rino rinoti “Wanted: Leaders for a TB-Free World."" No media source currently available "	https://www.voashona.com/a/zimbabwe-observes-world-tb-day/4314591.html
politics	Amai Chigumba Vanoti Vozorwa Mafuta eNguruve Yavasina Kudya Pakusaitwa kweSarudzo	Sachigaro weZimbabwe Electoral Commission Amai Priscilla Chigumba varamba mashoko ekuti ndivo vari kuramba kuti sarudzo dzema by elections dziitwe vachiti mitemo yeCovid-19 yakadzikwa kuchengetedza vanhu yakapa kuti zvimwe zvinofanira kuitwa pasi pebumbiro remitemo zvimbosendekwa parutivi. Izvi zvinosanganisira sarudzo dzakamiswa kwenguva isina kutarwa nemutemo wechimbi chimbi wakadzikwa nebazi rezvehutano. umashoko avatumira kuStudio 7 vachipindura mibvunzo yedu panyaya yesarudzo dzemaby elections, Amai Chigumba vatiwo mazuva esarudzo anotarwa nemutungamiri wenyika achinzwa kubva kuZEC nekugadzirirawo kwainenge yakaita. Amai Chigumba vatiwo nyaya iyi ichiri kudare repamusoro reHigh Court nekudaro vakasungwa maoko pari zvino. Asi sachigaro wesangano rinoongorora nezvesarudzo rakazvimirira reZimbabwe Election Support Network VaAndrew Makoni vanoti sarudzo idzo dzabe kufanira kuitwa nekuti kune nzvimbo mukanzuru zana nemashanu uye makumi maviri memasere muparamende dzisisina vamiriri kwenguva yakareba nekuda kwekuti vamwe vakadzingwa nebato reMDC-T vachinzi vari kuMDC Alliance, vamwe vakadzingwa neZanu-PF vamwewo vakafa. VaMakoni vati havaone chinotadzisa kupa Zimbabwe kuita sarudzo kana nyika dzakapoteredza dzakaita seZambia neSouth Africa dzichiita sarudzo munguva yeCovid-19. 	https://www.voashona.com/a/amai-chigumba-vanoti-vozorwa-mafuta-enguruve-yavasina-kudya-pakusaitwa-kwesarudzo/6300164.html
politics	VaMnangagwa Vonamatirwa neVatsigiri Vavo muHarare	Vamwe vatsigiri veZanu-PF vari kudivi remumwe mutevedzeri wemutungamiri wenyika VaEmmerson Mnangagwa avo vari kurwara vari muchipatara chekuSouth Africa vakasangana muHarare nemusi weChina vachivanamatira pedyo nemuzinda webato iri. Pange paine kufungidzirwa kuti VaMnangagwa vakaisirwa muchetura muchikafu kumusangano weZanu-PF kuGwanda nemusi weMugovera. Asi gurukota rinoona nezvekuburitswa kwemashoko VaChristopher Mushowe vanoti aya manyepo szvo vanachiremba vavo vanoti vakadya chikafu chainge chagarisa. No media source currently available  	https://www.voashona.com/a/zimbabwe-hutano-enyika/3989949.html
health	America Inombomisa Vanhu Kupinda Munyika kweMazuva Makumi Matanhatu	Mutungamiri weAmerica, VaDonald Trump, vasaina gwaro rinombomisa vanhu vekune dzimwe nyika kupinda muAmerica kwemazuva makumi matanhatu. Gwaro iri haribati avo vanemapepa ekugara munyika zviri pamutemo asi richarambidza avo vasati vave nemavhiza pari zvino kuti vapinde mu America. Vachinyora paTwitter pavo, VaTrump vati mutemo uyu wakaunzwa nechido chavo chekurwisana nemuvengi asingaonekwi, kureva Coronavirus, uye nechido chavo chekuchengetedza mabasa ezvizvarwa zveAmerica. Mutemo uyu haubati vanoshanda mune zvehutano kana vabereki vezvizvarwazveAmerica. Hazvisati zvave pachena kuti mutemo uyu uchabatsira papi uye kuti waitirwei sezvo vanhu varikuuya mu America vave vashoma pamusoro pechirwere cheCoronavirus. Vanoongorora zvematongerwo enyika uye vachiita dzidzo dzepamusorosoro paHoward University, VaCalvin Manduna, vanoti mutemo uyu hauna zvaunobatsira, vachiti VaTrump vanongoda kufadza vatsigiri vavo sezvo vakatarisana nesarudzo muna Mbudzi gore rino. No media source currently available  	https://www.voashona.com/a/zimbabwe-trump-suspends-immigration-for-60-days/5388774.html
business	Hurumende Yobvumidza Kutengwa kweZvinhu Kunze kweNyika	Hurumende yambomisa mutemo unorambidza kupinda munyika kwezvimwe zvinhu uye inoti makambani nevanhuwo zvavo vave kubvumidzwa kutenga zvinhu zvange zvichirambidzwa kupinda munyika zvakaita semafuta ekubikisa nekuzora, floor nezvimwe. Vachitaura pamusangano wavanoita nevatori venhau mushure medare remakurukota svondo rega rega, gurukota rezvekuburitswa kwemashoko, Amai Monica Mutsvangwa, vati hurumende yatora danho iri nechinangwa chekuda kuona kuti vanhu vawana chikafu pamwe nekugara zvakanaka pamwe nekutenga zvinhu nemutengo uri pasi. Amai Mutsvangwa izvi hazvirevi kuti hurumende haichatsigira makambani emunhu uye vati izvi zvicharamba zviripo kudzamara zvinhu zvagadzikana munyika. Zvimwe zvezvinhu zvave kukwanisa kutengwa kubva kunze kwenyika ndezvinoti, bhinzi, fotireza, mabhara, mishonga yekurimisa, mazenge, ice cream, jam, dovi, shuga, mushonga wekuporisha shangu, pamwe nesipo. Vachitaura pachiitiko ichi, gurukota rezvemari, Muzvinafundo Mthuli Ncube, vati chinangwa chavo ndechekuti zvinhu zviwande muzvitoro kuitira kuti mitengo yezvinhu idzike. Vati danho iri rakananganawo nekugadzirisa kusamira zvakanaka mumaindasitiri nemabhizimisi umo mitengo yezvinhu iri kukwira zuva nezuva. Vanongoorora zvematongerwo enyika vakazvimirira, VaMasimba Kuchera, vaudza Studio7 kut danho ratorwa nehurumende richagadzirisa nyaya yemitengo munyika. Asi mutungamiri wesangano rinomirira maindasitiri, reConferderation of Zimbabwe Industries, VaSifelani Jabangwe, vaudza Studio7 kuti kunyange hazvo danho ratorwa nehurumende richikwanisa kuti zvinhiu zviwande munyika, mitengo yezvinhu haisi kuzodzikira. Vatiwo mitengo yezvinhu ichatokwira zvakanyanya sezvo vanhu nemakambani vachatsvaga mari yekunotenga kunze pamusika mutema izvo zvinozoitawo kuti vatengese zvinhu zvavo nemitengo iri pamusoro soro. VaJabangwe vati zviri nani kuti hurumende irambe ichitsigira makambani emuno nemari. Vati hurumende yakaderedza huwandu hwemari yekunze hwainopa kumakambani muna Nyamavhuvhu izvo zvakatanga kukonzera kushomeka pamwe nekukwira kwemitengo yezvinhu. No media source currently available   	https://www.voashona.com/a/zimbabwe-allows-importation-of-basic-commodities/4626108.html
sports	Argentina neFrance Dzinganzi Dzakatamba Zvakafadza Vanhu Zvakanyana Munhoroondo yeWorld Cup Here?	Makundano eWorld Cup Qatar 2022 asvika kumagumo Argentina ichipemberera kutora mukombe wemakwikwi ayo akabuditsa zvishamiso zvakawanda uye anonzi nevamwe fainari yacho yanakidza kudarika dzakamboitika kare. Makundano aya akapera nezuro zita riri kungotaurwa nezvaro riri raLionel Messi. Chirikufadza veruzhinji ndechekuti Messi atora World Cup, mumakundano ake anogona kunge ari ekugumisira sezvo ave nemakore makumi matatu nemashanu ekuberekwa. Messi ange asimudza mikombe yose yakakosha kunze kweweWorld Cup izvo zvafadza vaimbobatira Kambuzuma United VaShepard Saizi. Messi akatungamira Argentina kutora mukombe uyu nekurova France nemapenereti 4-2 mushure mekunge mutambo uyu wapera uri mangange 2-2 munguva yakatarwa uyezve 3-3 mumaminitsi makumi matatu akawedzerwa. Zita raMessi ririkupinda munhoroondo yeWorld Cup pamwechete neraPele weBrazil naDiego Maradona weArgentina sevatambi vakaita mashiripiti anotyisa mumakundano aya. Makundano e2022 World Cup akaunzawo zvishamiso zvakawanda kusanganisira kubuda munharaunda yekutanga kwezvikwata zvine mukurumbira zvakaita seBelgium neGermany izvo zvakazoteverwawo neBrazil neSpain. Kukundwa kwakaitwa Argentina 2-1 neSaudi Arabia uye Japan kurova 2 Germany 1, Morocco ichikunda Belgium 2-0, kuri kupindawo munhoroondo yemakwikwi aya semabudiro akaitawo mitambo zvaive zvisingafungirwe. Vaimbove mubati wepembe muPremier Soccer League VaSam Hamandawana vanoti izvi zvinoratidza kuti nhabvu pasi rese yashanduka. Izvi zvakasimbiswa neMorocco imwe yezvikwata zvishanu zvaive zvakamirira Africa kumakundano aya pamwechete neCameroon, Ghana, Senegal neTunisia. Morocco yakaita chikwata chekutanga kubva muAfrica kusvika musemi fainari yeWorld Cup kubvira makundano aya aparurwa muna 1930. Mukuguma, Morocco yakapedza iri pachinzvimbo chechina ndokupihwa mamirioni makumi maviri nemashanu emadhora kana kuti $25 million neFifa. Maneja wechikwata cheZimbabwe Warriors VaWellington Mpandare vanoti Morocco yasimudza manyuku-nyuku muAfrica. Izvi zvatsinihrwa nnemuongorori wemutambo wenhabvu VaAdvance Katapa. Makundano eWorld Cup anotevera ari kuitwa muna 2026 kuCanada neAmerica uyezve achange ave nezvikwata makumi mana nezvisere kubva pamakumi matatu nemana. Africa ichange iine zvikwata zvipfumbamwe kubva pazvikwata zvishanu. No media source currently available 	https://www.voashona.com/a/6883555.html
politics	VeZanu-PF neCCC Vokakavadzana nezveKusagadzikana Kwoita Nyika paMberi peSarudzo dza2023	Vebato reZanu-PF neveCitizens Coalition for Change vatatsurana muMasvingo nhasi pakuti ndiyani ari kukonzera mhirizhonga nekusagadzikana munyika pamberi pesarudzo dza2023. Vachitaura pamusangano wekutaura nezvegadziriro yesarudzo dzegore rinouya wakokerwa nesangano revatori venhau reZimbabwe Union of Journalists nhasi paChevron Hotel, vakafanobata chigaro chemutauriri weCCC muMasvingo, VaDereck Charamba nemunyori mubazi revechidiki muZanu PF muMasvingo, VaCharles Munganasa vati mapato avo akagadzirira zvakakwana kupinda musarudzo dzegore rinouya.\n\nVaCharamba vati bato ravo riri kugadzirira sarudzo idzi nekutsvaga rutsigiromurunyararo asi vakapomera Zanu-PF mhosva yekuita nekuvakanganisa VaCharamba vati huwandu hw mhirizhonga yezvematongerwe enyika nekumbunyikidzwa kwekodzero dzavatsigiri vavo huri kukura munyika apo sarudzo dzave pedyo. Izvi zvarambwa naVaMunganasa avo vapomera mhosva yekukwira kwemhirizhonga dzematongerwe enyika kubato rinopikisa re CCC vachiti ndiro rinotanga mhirizhonga.\n\nVaMunganasa vanoti bato reCCC rinobatsirwa nemasangano akaozvimirira oga kunemera bato ravo mhosva dzenhema vachiti vanhu varikuita izvi varikuita voga vasina kutumwa nebato ravo.\nVaenderera mberi vachiti vanotarisira kukunda musarudzo gore rinouya nekuti mabasa ari kuitwa nebato ravo ari kuonekwa nevavhoti.\n\nVaCharamba vati hapana mabasa anoonekwa akaitwa nebato reZanu PF kubva muna 2018 sezvo hupfumi hwenyika huri kumawere uye vanhu varikutambura. Munyori mukuru musangano reZUJ muMasvingo, VaTatenda Chatagu vatiwo vaita musangano uyu pakati pevatori venhau nevatungamiriri vemapato aya kuti vazeye nyaya yemhirizhonga pasarudzo iyo inobatawo vatori venhau vanenge vachita mabasa avo\n\nMapurisa ange akakokwawo kumusangano wanhasi haana kuuya. Bato reCCC riri kupomera bato reZanu PF mhosva yekuponda nhengo dzaro dzinoti VaMboneni Ncube, KuKwekwe pasarudzo dzema by-election muna Kurume, Muzvare MoreBlessing Ali kuNyatsimwe mwedzi wapera pamwe na Nyasha Zhambe Mawere kwaGutu gore rapera muna Zvita. Asi Zanu PF inoramba mhosva idzi ichiti vanhu vakazviita vakapara mhosva vakazvimirira ndosaka vakasungwa nemapurisa.\n\nMugwaro rayo rezvekutyorwa kwekodzero dzevanhu nemhirizhonga munyika mumwedzi waChikumi, sangano rakazvimirira roga reZimbabwe Peace Project rinoti bato reZANU PF ndiro rakanyanya kutyora kodzero dzevanhu nezvikamu zvinodarika makumi mana nematatu kubva muzana 43,8%, ukuwo bato reCCC rinewo zvikamu zvinodarika zvitatu nechidimbu kubva muzana kana kuti 3.5%. No media source currently available  	https://www.voashona.com/a/6655773.html
business	Vashandi neVashandirwi Votambira Bond Notes Zvakasiyana	Gavhuna webhanga guru renyika reReserve Bank of Zimbabwe, VaJohn Mangudya, nemusi weMuvhuro vakaparura mari yemabond notes iyo iri kutambirwa zvakasiyana siyana munyika. Gavhuna webhanga guru renyika reReserve Bank of Zimbabwe, VaJohn Mangudya, nemusi weMuvhuro vakaparura mari yema bond notes iyo iri kutambirwa zvakasiyana siyana munyika. Zimbabwe iri kuda kuyedza zvisati zvamboitwa munhoroondo yenyika dzepasi rino zvekurega kushandisa mari yekune dzimwe kusanganisa dhora rekuAmerica ichishandisa mari yayo. Zimbabwe yakatanga kushandisa mari yekune dzimwe nyika muna 2009 mushure mekunge mari yenyika yashaya simba. Asi ma bond notes akaparurwa aya anenge asina kusvika zvakanaka. Vanoita basa rekuchinja mari vanonzi vatotanga kuitengesa pamukoto. Kuti munhu awane dhora rimwe chete rekuAmerica anoda ma bond notes gumi nematatu, uye kuti awane rand rimwe chete anoda mabond notes gumi. Mutevedzeri wemutungamiri wesangano reEmployers Confederation of Zimbabwe, VaCallisto Jokonya, vanoti vemabhizimisi vari kutambira mari iyi nemufaro. Panyaya yekuti zviri kuitwa neZimbabwe zvakafanana nekufa uchimuka, sezvo zvisati zvamboitika, VaJokonya vanoti zvinokwanisika. Mutungamiri wesangano reConfederation of Zimbabwe Retailer’s, VaDenford Chimutashu, vanotenderana naVaJokonya vachiti mabond notes ari kurerutsira vanhu vange votadza kutenga zvinhu nekushaya mari. Dzimwe nyanzvi munyaya dzezvehupfumi dziri kuyambira kuti kuparurwa kwemari iyi kuchapawo kuti madhora ekuAmerica ashaike zvichapa kuti zvinhu zvitange kudhura muzvitoro. Vamwe vanoti izvi zvave kutooneka nekunetsa kuri kuita mafuta ekufambisa dzimotokari. Asi VaChimutashu vanoti mari yekuAmerica yange ichishandiswa zvisizvo uye ikozvino inenge yave kuwanikwa. Asi mutungamiri wesangano revashandi reZimbabwe Congress of Trade Unions, VaPeter Mutasa, vanoti sevashandi havasi kutambira kuparurwa kwemari iyi uye vari kuzoratidzira. Imwe nyaya iri kunetsa inyaya yekuti mari yakaparurwa iyi iri pamutemo here. Magweta anorwira kodzero dzevanhu uye vemapato anopikisa kusanganisira Zimbabwe People First vakatokwira kumatare vachipikisa kuturwa kwemari iyi. Mutungamiri wenyika, VaRobert Mugabe, vakashandisa masimba avo vakadzika mutemo unoshanda kwemwedzi mitanhatu kuti vaparure mari itsva iyi. Asi vanokokera bato reMDC-T mudare reparamende, VaInnocent Gonese, vanoti zvakaitwa naVaMugabe hazvisi pamutemo. Ikozvino dare reparamende riri kuenda kuvanhu kunovabvunza nezvekuparurwa kwemari iyi. Asi vamwe vanoti uku kuyeuka bako mvura yanaya. VaGonese vanoti havo zvakakosha kuti vanhu vape pfungwa dzavo kuitira mangwana. Zvinhu muZimbabwe panyaya yemari zvakaita manyama amire nerongo munyaya dzezvehupfumi. Nyanzvi munyaya dzezvehupfumi dzinoti kuti zvinhu zvifambe Zimbabwe inoda kuti igadzirise hupfumi hwayo kwete kuparura mari itsva. Kuti mabond notes achashanda sezviri kuparidzwa nehurumende? Aiwa apa ndipo panonzi navanasorojena totenda maruva tadya chakata. No media source currently available    .	https://www.voashona.com/a/zimbabwe-bond-notes/3616270.html
health	Varwere Vodzoserwa Kudzimba Apo Kuramwa Mabasa kweMadhokotera, Vakoti neVamwe Kwoenderera Mberi	Varwere vakawanda vanonzi vari kudzoserwa kudzimba apo kuramwa mabasa kwevakoti, vanachiremba nevamwe vashandi vemuzvipatara kuri kuenderera mberi. Kunyange hazvo mutungamiri wenyika, VaEmmerson Mnangagwa, vari kuti hurumende yavo vakazvipira kugadzirisa zvichemo zvevashandi vayo, hapana hurukuro dzati dzaitwa kubva zvakatanga kuramwa mabasa vashandi vemuzvipatara ava svondo rapera. Nyaya yekukwira zvakanyanya kwemitengo yezvinhu muzvitoro uye zvave kuitwa nevemichovha nevaridzi vedzimba zvekubhadharisa vanhu nemari yekuAmerica, zvave kupa kuti zvinhu zviomere vashandi avo vari kubhadharwa nedhora remunyika iro riri kushaya simba zuva nezuva. Kuramwa mabasa uku kuri kuuya panguva yakaoma sezvo Zimbabwe, sedzimwe nyika pasi rose, iri kurwisa chirwere cheCovid19. Hatina kukwanisa kunzwa kubva kubazi rezvehutano pamwe nesangano reHealth Service Board kunyangwe hazvo takavatumira mibvunzo paWhatsApp. Asi mutungamiri musangano reZimbabwe Nurses Association, VaEnoch Dongo, vanoti hurumende haisi kuratidza kuzvipira kugadzirisa zvichemo zvavo zvavakaipa neChina svondo rapera. No media source currently available 	https://www.voashona.com/a/varwere-vodzoserwa-kudzimba-apo-kuramwa-mabasa-kwevanachiremba-vakoti-nevamwe-kwoenderera-mberi/5477209.html
business	Hurumende Yotsika Madziro PaNyaya yeKumisa Zvimwe Zvinogadzirwa Kunze Kuti Zvisapinde muNyika	Gurukota rinoona nezvemaindustry VaMike Bimha vanoti kutanga muna Chikunguru, ZIMRA inenge yotevedzera mutemo wakadzikwa hwekumiswa kwekupinda kwezvimwe zvinhu munyika nevanhu vasina marezinesi. Hurumende yakaparura mutemo unonzi Statutory Instrument Number 64 uyo uchapa kuti zvinhu zvakatarwa mumutemo uyu zvisabvumidzwe kupinda munyika. Zvinhu izvi zvinosanganisa masalad creams, mukaka, mafuta ekubikisa, zvekuvakiusa, mafotereza, matayi edzimotokari, cheese nezvimwe. VaBimha vanoti masangano akaita saana Confederation of Zimbabwe Industries neZimbabwe National Chamber of Commerce ndiwo akakumbira kuti vambomisa kupinda kwezvinhu izvi munyika. Vanotiwo hurumende inokwanika kuwana mari yemitero yakawanda kana vemunyika vakwanisa kugadzira zvinhu zvakawanda. Vatiwo izvi zvinopa kuti vanhu vakwanise kuwana mabasa. Hurumende mavhiki apera yakamboyedza kurambidza zvinhu munyika asi pakaita mhirizhonga pabhodha reBeitbridge vangu vachiramba kutambira hurongwa uhu. Asi rwendo rwuno hurumende inonzi ichaendesa mapurisa akawanda mumabhazi nekusunga vemabhazi vanenge vabatsira kupinza zvinhu munyika. No media source currently available 	https://www.voashona.com/a/zimbabwe-matongerwo-enyika/3397614.html
politics	Mhuri yaVaMugabe Yokurudzira VaMnangagwa Kuti Vaone Kuti Mutumbi waVaMugabe Haufukunyurwe	Mhuri yevaimbove mutungamiri wenyika mushakabvu VaRobert Mugabe, inoti mutungamiri wenyika, VaEmmerson Mnangagwa, vanofanirwa kuzivisa nyika yose kuti vachazadzisa zvavakavimbisa kuti VaMugabe varadzikwe kunodiwa nemhuri yavo uye mutumbi wavo hausi kuzofukunyurwa sezvakatarwa nematare nezuro. Mutauriri wemhuri uye vari muzukuru waVaMugabe, VaLeo Mugabe vaudza Studio 7 kuti VaMnangagwa vanofanirwa kuzivisa nyika nepasi rose kuti vacharemekedza zvido zvemhuri yaVaMugabe zvekuvaviga kumusha kwavo uye kuti havasi kuzovafukunyura sezvavakambovimbisa. Izvi zvinotevera kuraswa kwechikumbiro chevana vaVaMugabe chekuti vasafukunyurwe nekunovigwa kumarinda anovigwa magamba kuHarare nedare ramejasitiriti muChinhoyi nezuro. Vachipa mutongo wavo nezuro Muzvare Ruth Moyo vakarasa chikumbiro chevana vaVaMugabe vanoti; Bona Mugabe, Tinotenda Robert Jnr naBellaimine Mugabe chekuti dare rimise kufukunyurwa kwemutumbi wababa vavo sezvakanga zvatongwa naMambo Zvimba muna Chikumi. Mumwe mugari wekwaZvimba, VaDonmore Gombe, vati vanoshamiswa nemitongo yematare yekuda kumanikidza kuti VaMugabe vafukunyurwe vachinovigwa kuHeroes Acre asi pasingataurwe zvevamwe vakaitwa magamba asi vakavigirwa kwaidiwa nehama dzavo saVaDumiso Dabengwa nevamwe. Hatina kunzwa divi rehurumende kana raVaMnangagwa panyaya iyi sezvo mutauriri wehurumende uye vari gurukota rezvekuburitswa kwemashoko, Amai Monica Mutsvangwa, kana mutauriri waVaMnangagwa, VaGeorge Charamba, vanga vasingadavire mbozhanhare dzavo. Asi bazi rezvekuburitswa kwemashoko razivisa paTwitter kuti rakanzwa nezvemutongo wakaitwa kuChinhoyi uye hurumende kana mutungamiri wenyika havaneyi nezviri kuitika mumatare panyaya iyi. Zvichakadaro, gweta revana vaVaMugabe, VaFungai Chinwamurombe, vati mushure mekutaura nevana vaVaMugabe vari kupikisa mutongo wamejasitiriti muChinhoyi nekukwidza nyaya iyi kudare repamusoro nemusi weMuvhuro. VaMugabe vakashaikira kuSingapore muna Gunyana 2019 uko kwavaigara vachienda kunorapwa. VaMugabe, avo vakatonga nyika kubva muna 1980, vakabviswa pachigaro zvechisimba nemauto muna Mbudzi 2017, izvo zvakaona VaMnangagwa vachigadzwa semutungamiri wenyika vachitora chinzvimbo chaVaMugabe. No media source currently available 	https://www.voashona.com/a/the-family-of-the-late-robert-mugabe-appeal-to-mnangagwa-to-ensure-the-body-of-the-late-national-hero-is-not-exhumed/6222819.html
politics	Nera Yokurudzira Kuvandudzwa kweZec	Mapato anopikisa aungana zvakare muHarare neChitatu achisimbaradza nyaya yekuti sangano rinowona nezvekufambiswa kwesarudzo rivandudzwe pamberi pesarudzo achiti ave kuita gadziriro yekuratidzira mumigwagwa. Mapato anopikisa ari kushanda ari pasi peboka riri kuzvidaidza kuti National Election Reforms Agenda, kana kuti Nera, aungana panzvimbo yaari kudaidza kuti Freedom Square muHarare apo asimbisa nyaya yekupinda mumigwagwa achiratidzira kusafara nekutadza kufambisa basa kwaanoti kuri kuitwa nekomisheni inowona nezvesarudzo munyika yeZimbabwe Electoral Commission, kana kuti Zec. Mumwe ataura pamusangano uyu uye vari munyori mukuru muMDC-T, VaDouglas Mwonzora, vaudza vanhu vauya pamusangano uyu kuti vabvumirana semapato ari muNera kuti vachapinda mumigwagwa munguva pfupi iri kutevera zvisinei kuti hurumende inoda here kana kuti kwete vachiti zvose zvinoita kuti sarudzo dzemunyika dzisafambe zvakanaka zvinofanira kugadziriswa sarudzo dzemuna 2018 dzisati dzaitwa. Mashoko aVaMwonzora aya anotevera kurambidzwa nemapurisa kwakaitwa Nera kuita musangano waitwa uyu muAfrica Unity Square vachinzi vaitire kuFreedom Square mapurisa achiti pakati pedhorobha panga pachizoitwa musangano wemakurukota ezvekunze kwenyika emunyika dziri kuchamhembe kweAfrica dzinosanganisira Zimbabwe. Mumwe wevanhu vauya pamusangano uyu, VaWarship Dumba, vabvumirana nedanho ratorwa nemapato anopikisa ari muNera. Muzvare Eunice Nyakutsikwa avo vanga vari pamusangano uyu vati hurumende yeZanu PF haifanurwe kuramba ichiregererwa ichityora kodzero dzevanhu. VaMunyaradzi Banda, avo vataura vakamirira Amai Joice Mujuru vanove mutungamiri webato reNational People’s Party, vati bato ravo rakazvipira kushanda nemamwe mapato ari muNera kuti munyika muitwe sarudzo dzinoremekedza zvido zvevanhu. Vatiwo sebato riri kushanda nevakarwa muhondo uye rakatsemuka kubva muZanu PF, vanoziva chikiribidi chose chaiitwa neZanu PF mukubirira kwavanoti kunoitwa sarudzo neZanu PF. Mumwe wevatevedzeri vaVaMorgan Tsvangirai, VaElias Mudzuri, avo vataura vakamirira VaTsvangirai, avo vanzi vari kunze kwenyika, vati chinodikanwa nedechekuti ruzhinji rweZimbabwe rwutaure nezwi rimwechete kwete kusiya VaMugabe vachiita madiro aJojina nehupenyu hweveruzhinji. Zvichakadai, mapato anopikisa aya ati ave kuda kuti Zec ipwanywe -sarudzo dzofambiswa nesangano renyika dziri kuchamhembe kweAfrica reSADC richibatsirana nesangano renyika dzose dziri muAfrica reAfrican Union nesangano renyika dzepasi rose reUnited Nations sezvo achiti hurumende yaVaMugabe ikaregwa ichitungamira sarudzo zvakafanana nekuenda kutsime nemugomo wakabooka. No media source currently available 	https://www.voashona.com/a/zimbabwe-opposition-parties-want-zec-reformed/3797529.html
politics	Dare rePamusoro Rinoti Kudzingwa Muparamende kwaVaBiti neVamwe neVavo Hakusi paMutemo	Dare repamusoro reHigh Court rapa mutongo wekuti kudzingwa mudare reparamende kwakaitwa nhengo dzePeople’s Democratic Party, PDP, dzakakwikwidza dziri pasi pemubatanidzwa weMDC Alliance hakusi pamutemo. Izvi zvave kureva kuti mutevedzeri wemutungamiri weMDC Alliance, VaTendai Biti, avo vanomirira Harare East, nevamwe vavo vave kudzokera mudare iri kunyange mutongo uyu uchikwanisa kukwikwidzwa mudare repamusoro soro reSupreme Court. Mutauriri wedare reparamende, VaJacob Mudenda, vakadzinga VaBiti nevamwe vavo vashanu vanoti; VaWillias Madzimure (Kambuzuma), VaSettlement Chikwinya (Mbizo), VaKucaca Ivumile Phulu (Nkulumane), VaSichelesile Mahlangu (Pumula), uye VaRegai Tsunga (Mutasa South). VaMudenda vakavadzinga vachiti vainge vanyorerwa tsamba naVaBenjamin Rukanda vaizviti ndivo munyori mukuru webato rePDP. VaRukanda vaiti VaBiti nevamwe vavo vainge vabuda mubato. Hatina kukwanisa kubata VaRukanda kuti tinzwe divi ravo sezvo nharembosha yavo yange isiri kudairwa. Asi vakambomiswa basa sameya weHarare, VaJacob Mafume, vanova nhengo yeMDC Alliance vatenda kuti mutongo uyu wapihwa uye vari kutarisira kuti nhengo dzavo dzidzokere mudare reparamende. No media source currently available  	https://www.voashona.com/a/dare-repamusoro-rinoti-kudzingwa-kwavabiti-nevamwe-muparamende-hakusi-pamutemo/5853178.html
business	Kunetsa kweZvekufambisa Kunonzi Kwave kuKanganisa Nyaya dzeMagariro eVanhu Pamwe neHupfumi hweNyika	Dambudiko rezvekufambisa mumadhorobha makuru emunyika rinonzi nevamwe vanoongorora zvematongerwo enyika pamwe nevanoongorora zvehupfumi rave kutowedzera zvakanyanya kukanganisa magariro evanhu pamwe nehupfumi hwenyika sezvo vashandi vave kumanikidzwa kunonoka kusvika kumabasa pamwe nekusvika kudzimba. Vazhinji vevanofamba nemabhazi, zvikuru muHarare neBulawayo, vanonzi vari kuzopedzisira vofamba netsoka sezvo kambani yakapiwa mvumo nehurumende yekutakura vezurizhinji, yeZUPCO, iri kunzi yakundikana kuzadzisa chirevo ichi. Izvi zvinonzi zvave kupawo mukana kune vane dzimotokari diki avo vanonzi vave kutakura vanhu vachivachaja miripo iri pamusorosoro, kunyange hazvo ivo vasina marezinesi ekutakura veruzhinji. Mapurisa nemamwe mapazi ehurumende vanonziwo vari kusunga nekurambidza vemotokari vasina marezinesi ava, avo vanozivikanwa nerekuti 'mishikashika', izvo zvinonzi zviri kusvitsa pakuti vamwe varaisikirwe nehupenyu nekuda kwetsaona dziri kuitika apo vatyairi vanenge vachiedza kutiza mapurisa. Nekuda kwedambudziko iri, vamwe vanhu vanonzi vave kutokwira pamusoro pemabhazi nemarhorhi vamwe vachipinda mumabhutu emabhazi kuti vakwanisenkusvitswa kudzimba dzavo, izvo zvave kuvaisa munjodzi. Hurumende neChitatu yakabvuma kuti ZUPCO yakundikana, asi yakavimbisa kuti iri kugadzirisa dambudziko iri kuburikidza nekuita kuti mabhazi anofamba pakati pemaguta akaita seharare nemamwe ange achizobatsira kutakura vanhu munguva dzaanenge adzoka muHarare. Asi munyori anoona nezvekutakurwa kwezvinhu mubato rinopikisa reCitizens’ Coalition for Change, CCC, vari zvakare mumiriri weMbizo mudare reparamende, VaSettlement Chikwinya, vanoti hurumende yakundikana zvakanyanya uye yapererwa. VaChikwinya vanoti hurumende yakapindira munyaya dzekutakurwa kwevanhu ichihwanda nedenda reCovid-19, asi iyo iine chinangwa chekushandisa vemabhazi kuti vaende pasi peZUPCO isingavabhadhare nenguva uye ichivabhadhara nemadhora emunyika, ayo asina chaachatenga. Kugadzirisa dambudziko iri, VaChikwinya vanoti hurumende inofanirwa kubvumidza vamwe vedzimotokari dzinotakura veruzhinji kuitawo basa iri,pamwechete neZUPCO yacho, uye kubhadhara vane mabhazi ari kushanda ari pasi peZUPCO nenguva kuitira kuti vakwanisewo kugadzirisa mabhazi avo. Asi nhengo yeZanu PF vari munyori anoona nezvekuburitswa kwemashoko mudunhu reHarare DCC 3, VaGilbert Dzikiti, vanoti hurumende iri kuita zvose zvainokwanisa kugadzirisa dambudziko rezvekufambisa iri kuburikidza nekutenga mabhazi matsva akawanda kubva kuBelarus. VaDzikiti vanoti dambudziko harisi pahurumende, asi kuti vemabhazi vari pasi peZUPCO, avo vavanoti vari kunyanya kushanda vaine chinangwa chemari yavanoda kubata pazuva zvekuti kana vangosvitsa mari iyoyo vanobva vatomisa mabhazi avo vogara zvavo pamimvuri vanhu vachitambura. VaDzikiti vanoti kuti dambudziko iri rigadziriswe, ZUPCO inofanirwa kugadzirisa mashandiro ayo, vachitiwo dambudziko remabhazi riri kuwedzerwawo nezvirango zvavanoti zviri kutadzisa kupinda munyika kwezvinodiwa kugadzirisa mabhazi anenge afa. No media source currently available 	https://www.voashona.com/a/6559612.html
sports	‘Tambai bhora vakomana’	  CHIKWATA chenhabvu chenyika chemaWarriors chiri kupinda muhondo nhasi na3pm masikati apo chichasangana necheSenegal mumutambo wacho wekutanga weTotal Energy Africa Cup of Nations 2021.   Zvikwata zviviri izvi zviri muboka rimwe chete reGroup B umo mune zvimwe zvinoti Malawi neGuinea.   Mutungamiri weFriends of the Warriors – Edward Chimedza – anoti mutambo watsvuka ropa.   “Sevatsigiri venhabvu, tiri kufara zvikuru mutambo watange takamirira wasvika. Tinoti kumaWarriors basa ngaribatwe, musavhundutsirwe nemazita evatambi veSenegal. Isu titoriwo shasha uye kuti tive kumutambo uyu tinotorakidza kuti tiri nyanzviwo.   “Gore rino, kekutanga tinoda kuona chikwata chedu chichibudirira kubuda muboka racho chichifambira mberi mumutambo uyu.   “Asi tiri ipapo, tiri kukurudzira vatsigiri kuti ngaticherechedze mutemo, ngatisaungane asi tione mutambo uyu tiri kudzimba dzedu,” anodaro Chimedza.   Kuchiti mutsigiri mukuru wenhabvu ane mukurumbira – Adomsi Mukwasi – anoti maWarriors anotofanirwa kutokunya dzisimbe mumutambo uyu.   “Isu tiri kuti hatinei nemazita evatambi vari muchikwata cheSenegal, basa ngaribatwe maWarriors. Go Warriors Go, tinemi muhondo, Senegal ngairadzikwe pasi,” anodaro Mukwasi.   Chris ‘Romario’ Musekiwa, uyo akasimuka nezuro akananga kuCameroon kunotsigira maWarriors kumutambo uyu, anoti chikwata ichi chinoda rutsigiro rwakasimba.   “Vakomana vedu tinavo, ishuviro yedu kuti vabate basa sebasa. Gore rino, tinotarisira kuti ngavabude muboka ravo timbosvika kure kumutambo uyu,” anodaro Musekiwa.   Mutambo uyu uchange uri wechina maWarriors achisangana neSenegal uye pamitambo mitatu yadarika, chikwata chenyika ichi chakakundwa yose.   Kumutambo weAFCON, maWarriors akasangana neSenegal kaviri, ndokukundwa 2-0 mumitambo yose.   Zvakadaro, sangano reCAF rakazivisa kuti Senegal ichange isina vatambi vayo vane chitsama vanosanganisira Edourd Mendy weChelsea, Kalidou Koulibaly weNapoli naNampalys Mendy weLeicester City sezvo vakabatwa nedenda reCovid-19.	https://www.kwayedza.co.zw/tambai-bhora-vakomana-2/
sports	Vorwisa mhirizhonga netsiva	Ndooka   SHASHA dzetsiva dzechidzimai dzichamirira Zimbabwe mumutambo uyo vachabandana nevatambi vekune dzimwe nyika wekurwira kodzero dzevanhukadzi unozivikanwa nekunzi Kick Out Girl Child Abuse.   Mutambo uyu uri kurongwa neDeltaforce Boxing Promotions uye uchaparurwa nemusi weChishanu svondo rino apo vatambi ava vachazotatsurana munaMbudzi.   Shasha yetsiva ine mukurumbira – Patience Mastara – achirwira bhande reWBF Women’s International Super Bantamweight pamutambo uyu apo acharwa naJessica Mfinanga wekuTanzania. Murairidzi waMastara anove zvakare mutungamiri weDeltaforce Boxing – Clyde Musonda – anoti pakatanga kunyuka denda reCovid-19, nhau dzekushungurudzwa kwevanhukadzi dzakawedzera zvikuru nekudaro mutambo uyu vakauronga nechinangwa chekupa chenjedzo pamusoro pekuipa kwemhirizhonga mudzimba pamwe nekusimudzira vanhukadzi vanotamba tsiva.   “Vanhukadzi vakatikoshera uye nyaya dzekushungurudzwa kwavo dzakatanga kuwanda zvikuru munguva yelockdown. Saka chinangwa chedu kuti tisimudzire vanhukadzi vadzidze kuzvimirira kana kodzero dzavo dzave kutyorwa.   “Hatidi kunzwa nezvekushungurudzwa kwevanasikana saka mutambo uyu ndewavo wekuvarakidza kuti vakatikoshera, uchange ungori wemadzimai chete,” anodaro Musonda.   Mimwe mitambo ichatambwa munaMbudzi ichaona Cecilia Pitiseni achitatsurana nechimwe chizvarwa chemunyika muno Chiedza Homakama mumutambo weLightweight kuchitiwo nerimwe divi, Anisha Basheel wekuMalawi achasangana naBridget Mbabi wekuDemocratic Republic of Congo.   Musonda anoti mutambo uyu uchange uchitsigirwa neshasha yetsiva yechidzimai yekuCanada — Olivia Gerula — uyo ari kushanda chaizvo kurwisa nyaya dzemhirizhonga kumadzimai.	https://www.kwayedza.co.zw/vorwisa-mhirizhonga-netsiva/
health	VanaChiremba Vari Kuramwa Mabasa Vanotadza Kuwirirana neHurumende	Hurumende ichimiririrwa nemapazi ezvehutano nemari neMuvhuro yakaita hurukuro navanachiremba vari kuramwa mabasa asi zvinonzi hapana kuwirirana zvapa kuti vanachiremba vati vacharamba vachiramwa mabasa. Mubati wehomwe musangano ravanachiremba reZimbabwe Hospital Doctors Association Dr Prince Butau vanoti kuramwa mabasa kuri kuenderera mberi sezvo pasina kuwirirana nehurumende pakugadzirisa zvichemo zvavo zvinosanganisa kushomeka kwemishonga, zvikwanisiro uye kusawedzerwa kwemari dzavanotambira. Hurumende, kuburikidza neboka reHealth Services Board, yavimbisa kuti mishonga ichawanikwa muzvipatara paine tarisiro yekuti zvicharerutsa dambudziko. Musangano uyu unonzi waudzwawo kuti hurumende iri kuwedzera mari inoita mamiriyoni gumi emadhora yekuti pakwanise kupinzwa vamwe vashandi vezvehutano mumapoka ane dambudziko rekushomeka kwevane hunyanzvi kutanga musi wa 01 Ndira 2019. Hurumende inonzi yakawanisawo mari inosvika mamiriyoni matanhatu emadhora, iyo inonzi yakanga yasara pamari yehomwe yeHealth Workers Vehicle Loan Scheme, yekuti vashandi vezvehutano vakwereteswe mari yekutenga dzimotokari vasingazobhadhariswa mitero yekupinza motokari idzi munyika kubva musi wa 01 Ndira 2019 zvakare. Zvinonziwo hurumende yakaisa hurongwa hwekuti vanachiremba nevamwe vashandi vakamisirwa mihoro yavo yemuna Zvita 2018 vakwanise kuwaniswa mihoro yemuna Ndira 2019 kana vakanyorera kumapoka avanoshandira. No media source currently available  	https://www.voashona.com/a/zimbabwe-health-sector-doctors-strike-buta/4723409.html
business	Mahofisi eMauto, Mapurisa neVamwe Ovharwa Mvura KuMasvingo neNyaya yeZvikwereti	Kanzuru yeMasvingo yakatanga chirongwa chekuvharira vemabhizimusi nemapazi ehurumende mvura pakati pedhorobha kuti vabhadhare zvikwereti zvavo zvakakura, Godfrey Mtimba anotipa nyaya inotevera. Izvi hazvina kutambirwa zvakanaka nevanoshandira mudhorobha vachiti zvinogona kukonzera kupararira kwezvirwere zvakaita secholera netyphoid mudhorobha sezvo zvivakwa zviri kuvharirwa mvura zvichishandira vanhu vakawandisa. Meya weguta reMasvingo VaCollen Maboke vati vari kuvhara mvura nekuti mapazi ehurumende nevemabhizimusi ndivo vane zvikwereti zvakakura.\n\nVanoona nezvekufambiswa kwemabasa musangano rinomirira vagari reMasvingo United Residents and Rate Payers Alliance kana kuti MURRA, Muzvare Rumbidzai Magurupira, vati kunyange hazvo vasinga kurudziri kusabhadharwa kwemvura nani zvake, kuvhara mvura pakati peguta kunogona kukonzera zvirwere uye kutyora kodzero dzevanhu. Kanzuru yeMasvingo inoti mapazi ehurumende nevemabhizimusi vane zvikwereti zvinoda kusvika mazana maviri nemakumi manomwe emadhora emunyika kana kuti $270 000. Mapazi ehurumende anezvikwereti zvikuru anosanganisira, mauto, mapurisa pamwe nezvipatara. Hatina kukwanisa kubata gurukota rezvekuburitswa kwemashoko Amai Monica Mutsvangwa kuti tinzwe divi ravo panyaya iyi sezvo nharembozha yavo yange isiri kudairwa.  	https://www.voashona.com/a/6626972.html
sports	Reina opembedza Sarri	anoti aimbove murairidzi wake, Maurizio Sarri, anogona kurairidza zvikwata zvikuru zvichitevera mashoko ari kutenderera ekuti angangotsiva Zinedine Zidane kuReal Madrid. Zidane akaramwa basa rekurairidza Real Madrid svondo radarika mazuva mashanu achangosimudza mukombe weChampions League uyo waakahwina katatu kakatevedzana.   Mutungamiriri weMadrid, Florentino Perez, ave kufanirwa kutsvaga mumwe murairidzi anotsiva chizvarwa chekuFrance ichi uye Sarri zita rake riri kutaurwa nezvaro kunzi anogona kuenda kuzvikwata zvikuru zvakawanda muEurope zvinosanganisira Madrid neChelsea.   Achitaura nebepanhau reAS rekuSpain, Reina anoti, “Tiri vanhu vamwe. Tine hukama hwababa nemwana, ndinomuda zvikuru uye ndichagara nekutenda nezvose zvaakandiitira.   “Ndiye akaita kuti zvose zvaiitika kuNapoli makore matatu adarika zvibudirire, uye anoda nhabvu inonwisa mvura inoyevedza. “Ini ndingatokurudzira zvikwata zvakasiyana kuti zvimutore nekuti ane njere dzenhabvu uye ane ruzivo rwakanyanya rwemutambo uyu.” – Sportsmail Football	https://www.kwayedza.co.zw/reina-opembedza-sarri/
politics	Zanu PF Yogadzirira Sarudzo Dzichaitwa Muna Kurume	Bato reZanu PF nhasi ratanga kutambira magwaro evanhu vanoda kumirira bato iri musarudzo dze by-elections dzichaitwa muna Kurume. Asi Zanu PF inoti ichatanga yaita dzekutsvaga vachamirira bato iri musarudzo dzemun Kurume. Muchiziviso kunhengo dzebato ravo, murongi wemisangano muZanu PF, VaMike Bimha, vati Zanu PF ichapinda musarudzo dze by-elections nekudaro vese vanoda kumirira bato vanofanira kuendesa magwaro avo kumahofisi ebato iri mumatunhu avo. VaBimha vati izvi zvinofanira kuitwa kusvika mangwana nenguva dza4 masikati. Vati masichagaro ematunhu anofanira kuendesa mazita evanhu ava kumahofisi echikamu chebato ravo chekuronga musangano kana kuti Commissariat nemusi weMugovera masikati. VaBimha vati bato richazivisa mazita evanhu vanenge vabvumidzwa kuti vamirire bato uye kana pachinge paita vanhu vakawanda vanoda kumirira bato pachinzvimbo chimwe chete, pachaitwa sarudzo dzemaprimary musi wa20 Ndira. Zimbabwe Electoral Commission (ZEC) yakazivisa svondo rapfuura kuti vanoda kupinda musarudzo dze by-elections idzo dzichaitwa musi wa26 Kurume vanofanira kunyoresa kuZEC musi wa26 Ndira. Hatina kukwanisa kunzwa kubva kuna VaBimba sezvo vati vanga vasiri muhovisi. Mumwe wechidiki muZanu PF, VaMunashe Mututsa vaudza Studio 7 kuti vanotambira chiziviso chebatoi ravo uye vechidiki vachaendesa magwaro avo kuti vapinde musarudzo. Bato reZapu razivisawo kuti richapinda musarudzo idzi nekuti zvakakosha kuti veruzhinji vawane vatungamiriri vanovashandira. Mutevedzeri wemutauriri weMDC Alliance inotungamirirwa naVaNelson Chamisa, VaGift Ostallos Siziba, vaudza Studio 7 kuti bato ravo ritori mushishi yekutsvaga vachamirira bato iri musarudzo dzichaitwa muna Kurume. Asi vati rwendo runo havasi kuita sarudzo dzemaprimary vachiti dzinopesanisa vanhu. Vati vanhu ndivo vanosarudza vanhu vavanoda kuti vavamirire kubva munzvimbo dzavanogara. Mutauriri weMDC-T VaWitness Dube vati vatove pedyo nekupedza kutsvaga vanhu vachamirira bato ravo musarudzo idzi. Asi kunyange hazvo mapato makuru munyika nemamwe ari kuita gadziriro yesarudzo idzi, bato idzva reIdeas Party for Democracy rinoti kupinda musarudzo idzi kutambisa nguva nemari. Mutungamiri webato iri, VaHebert Chamuka, vaudza vatori venhau kuti havasi kupinda musarudzo idzi vachiti vachapinda musarudzo dza2023. Mutungamiriri wenyika, VaEmmerson Mnangagwa, vakatara 26 Kurume sezuva rekuita sarudzo dzekutsiva vanhu vakadzingwa kana kufa muparamende nemakanzuru. Pane zvigaro makumi maviri nezvisere muNational Assembly nezvigaro zana nezvinomwe zvemumakanzuru zvichakwikwidzwa musi wa26 Kurume. No media source currently available 	https://www.voashona.com/a/zanu-pf-readies-itself-for-by-elections-schediuled-for-march/6395650.html
sports	VaChiyangwa Vokurudzira VaTsigiri veNhabvu Kuti Vanotambira maWarriors kuNhandare yeNdege	Mutungamiri weZIFA VaPhilip Chiyangwa vari kukurudzira vanhu vose munyika kuti vaende kunhandare yendege yeHarare International Airport neChipiri masikati kunotambira chikwata cheZimbabwe Warriors icho chakashura mare nekudambura Zambia 3-1 kuSouth Africa nemusi weSvondo chichibva chasimudza mukombe weCOSAFA Castle Cup. Vachitaura neStudio 7, VaChiyangwa vati uyu mukombe wavo wekutanga vachitungamira sangano renhabvu reZIFA nekudaro vane mufaro mukuru. Vavimbisawo kuti vachaona kuti voitirei vakomana vemaWarriors ava. VaChiyangwa vakasarudzwa kuti vatungamire ZIFA muna 2015 mushure mekukunda musarudzo VaTrevor Carelse Juul, VaLeslie Gwindi naVaJames Takavada. 	https://www.voashona.com/a/zimbabwe-mitambo/3936389.html
health	Vanhu Makumi Matatu neVashanu Vofa neCovid-19 neMusi weChitatu	Bazi rezvehutano rinoti vanhu makumi matatu nevashanu vakashaya nechirwere cheCovid-19 nemusi weChitatau zvasiya huwandu hwevanhu vafa nechirwere ichi hwave zviuru zvitatu nemazana manomwe negumi nemumwe kana kuti 3, 7011. Vanhu chiuru chimwe chete nemakumi mapfumbamwe nemumwe kana kuti 1, 091 vakabatwa nechirwere ichi zvasiya vabatwa nacho kusvika parizvino vave zana rezviuru negumi nevatatu nemazana mashanu nemakumi maviri nematanhatu kana kuti 113, 526. Vanhu chiuru chimwe chete nemazana mana nemakumi maviri nevana kana kuti 1, 424 vakapora kubva kuchirwere ichi zvasiya vapora vave zviuru makumi masere nemaviri zvine mazana mapfumbamwe nemakumi mapfumbamwe nemana kana kuti 82 994. Bazi rezvehutano rinotiwo vanhu miriyoni imwe chete nezviuru mazana manomwe nemakumi mananemazana mashanu nemakumi mapfumbamwe nevasere vabayiwa nhomba yekudzivirira Covid-19 kekutanga. Vabayiwa kechipiri sezviri kukurudzirwa vave zviuru makumi masere nemakumi matanhatu nematatu zvine mazana matanhatu nemakumi matanhatu nevanomwe kana kuti 863, 667. Hurumende inoti ine chinangwa chekubaya vanhu mamiriyoni gumi nhomba kana kuti zvikamu makumi matanhatu kubva muzana kuti ishande zvinotarisrwa	https://www.voashona.com/a/vanhu-makumi-matatu-nevashanu-vofa-necovid-19-nemusi-wechitatu-/5992057.html
business	IMF Yotumira Nhumwa kuZimbabwe asi Imwe Nyanzvi Inoti Hurumende Haisi Kuzokwereteswa Imwe Mari	Chimwe chikwata kubva kubhanga reInternational Monetary Fund chiri kutarisirwa kupinda munyika muna Kurume kuti chizeye nevakuru muhurumende kuti hupfumi hungagadziriswe sei. Uhu hurongwa hunozivikanwa nekuti Article IV Consultations. Vamwe vakuru vehurumende vasina kuda kudomwa nemazita vanoti vanoda kuti IMF ivabatsire nemari imwe yechikwereti. Asi nyanzvi munyaya dzezvehupfumi Dr Godfrey Kanyenze vanoti kana hurumende isina kubhadhara mari dzemitero kana kuti ma arrears pane zvimwe zvikwereti zvinodarika bhiriyoni imwe chete nemazana matanhatu kumabhanga akaita seWorld Bank neAfrican Development Bank. No media source currently available 	https://www.voashona.com/a/zimbabwe-matongerwo-enyika/4229901.html
sports	MaGems ogadzirira remangwana	  VAMWE vatambi venetball vemuchikwata chenyika chemaGems vari kugadzirira ramangwana ravo kuburikidza nekuenda kuchikoro uko vari kuita zvidzidzo zvakasiyana-siyana.   Vatambi ava vanosanganisira kaputeni wechikwata ichi Felistus Kwangwa uyo ari kuita zvidzidzo zveEconomic History paUniversity of Zimbabwe, kozoti Claris Kwaramba ari kuitawo zvidzidzo zvemutemo payunivhesiti imwechete iyi zvakare.   Achitaura neKwayedza svondo rino muHarare pamhemberero dzekudzoka kwemaGems kubva kuSouth Africa uko vainge vaenda kunokwikwidza kumakwishu eAfrica Netball Championships, Kwangwa anoti semaGems vari kukurudzirana kuti vaende kuchikoro vanodzidza kuitira ramangwana ravo.   Kwangwa anoti dzidzo ndiyo musimboti wehupenyu uye anokoshesa fundo yake zvekuti paanenge asingatambe netball anenge achiverenga mabhuku.   “Chokwadi dzidzo ndiyo musimboti wehupenyu, unofanirwa kudzidza. SemaGems tinokurudzirana kuti ngatidzidzei uye tigadzirire remangwana redu,” anodaro.   Kwangwa anoti dhigirii rake raari kuita reEconomic History anogona kuzoshanda mabasa anosanganisira kuve muzvinhanhorowondo (Historian), muongorori wemamiriro ezvenyaya dzehupfumi (Economic analyst) kana kuita zvetsvakurudzo (researcher).   Anoti ari kutarisira remangwana rake rakanaka nekudaro ari kushanda nesimba kuti agobudirira mufundo yake.   “Dhigirii randiri kudzidza ndinogona kuita mabasa akasiyana saka ndiri kuvavarira kuti ndipedze uye kana ndave naro ndotanga kushanda.   “Asi hazvireve kuti ndichabva ndasiya kutamba netball nekuti mwoyo wangu uri pamutambo uyu uye ndichashanda nesimba kuti ndizviite zviri zvese,” anodaro Kwangwa.   Zvakadaro, chikwata chemaGems chakapedza chiri pechina kumakwishu eAfrica Netball Championship chiri kumashure kweSouth Africa.	https://www.kwayedza.co.zw/magems-ogadzirira-remangwana/
politics	Muchuchusi weHurumende Anoti Anoda Kuti Nhengo dzeMDC-T Dzitongerwe Rufu paMhosva yeKuponda Mupurisa	Nhengo dzeMDCT dzakabatwa nemhosva yekuponda mupurisa mumusha weGlen View muHarare muna 2011 nhasi dzakumbira kunzwirwa tsitsi nedare kunyangwe hazvo dzichiri kutsika madziro dzichiti hadzina mhosva yadzakapara. Muchuchisi wehurumende panyaya iyi, VaEdmore Nyazamba, vakurudzira dare kuti ritongere rufu vasungwa vanoti VaTungamirai Madzokere, Muzvare Yvonne Musarurwa pamwe naVaLast Maengehama avo vakabatwa nemhosva yekuponda Assistant Inspector Petros Mutedza pamhirizhonga yakaitika muna 2011 pakati pemapurisa nevechidiki veMDCT. VaNyazamba vati chiitiko ichi chakakanganisawo pfungwa dzevanhu vakawanda vakaona izvi zvichiitika vanosanganisira vana vadiki pamwe nevanhuwo zvavo vasinei nezvematongerwo enyika. Asi rimwe remagweta evasungwa ava, Amai Beatrice Mtetwa, vati vasungwa ava havana mhosva yavakapara uye vati mukupa mutongo, dare rinofa kutarisa kuti humbowo hwakasvitswa kudare hauburitse pachena kuti ngana ndiye akakanda dombo rakatema VaMutedza zvakazokonzera kuti vafe. Vaenderera mberi vachiti mutongo wakaturwa nemutongi wedare VaChinembiri Bhunu unoita sekuti imhosva kuti munhu anzi inhengo yeMDCT nepamusana pekuti hazvisi kubuda pachena mumutongo wavo kuti nhengo dzeMDCT dzakabatwa nemhosva yekuponda iyi dzakanyatsoita chii chaizvo chakakonzera kuti VaMutedza. Zvichakadai, Amai Mtetwa vakurudzira dare kuti mumtongo wango ribude pachena kuti hurumende inofanira kuferefeta nyaya dzevanhu vese vanonzi vakapondwa pamwe nekushayikwa zvinechekuita nezvematongerwo enyika vachiti vamwe vanhu varikupomerwa mhosva dzekuponda vari kungoswerombeya nemigwagwa vasina zvavari kuitwa zvinopedzisira zvaita sekuti mutemo une vamwe vanhu vaunoshandisirwa. Amai Mtetwa vatiwo bumbiro remitemo idzva haribvumidzwe kuti munhukadzi atongerwe rufu sezvakumbirwa naVaNyazamba; naizvozvo vati Muzvare Musarurwa havafanire kutongerwa nyangwe zvodii. Amai Mtetwa vatiwo vasungwa ava vakagara mujeri kwemakore anoda kusvika kumatatu nyaya iyi ichizeyewa mumatare saka vanofanirwa kutorwa sevanhu vakatombopika. Zvichakadai, mutongi wedare, VaBhunu, vatambira chikumbiro chasvitswa kudare nemagweta evasungwa ava chekuti VaPhineas Nhatarikwa, avo vakabatwawo nemhosva yekubatsira VaMadzokere naMuzvare Musarurwa kubva panzvimbo yakaparirwa mhosva, vabuditswe muhusungwa. Amai Mtetwa vati hazvikodzere kuti VaNhatarikwa, avo vanove mutyairi weMDCT vabatwe nemhosva iyi sezvo vaive munhu aiita basa rake panguva yaakasungwa. VaBhunu vabvuma chikumbiro chekuti VaNhatarikwa vabuditswe muhusungwa vakamirira kupihwa panyaya iyi. Zvichitevera zvasvitswa kudare nemagweta ari kumirira vasungwa, VaBhunu vati nyaya iyi ichadzoka mudare musi wa19 mwedzi uno pavachatura mutongo wekuti vanhu ava vanogara mujeri kwenguva yakareba zvakadii. Imwe nhengo yeMDCT yanga iri mudare ichinzwa nyaya iyi, VaSimon Mpande, vati varikuwona sekuti VaBhunu vane divi ravakarerekera pakutongwa kwenyaya iyi. VaSydney Chisi avo vanoshanda nesangano reYouth Initiative for Democracy in Zimbabwe kana kuti Yidez vati vanowona sekuti nyaya iyi inyaya yakatongwa kare pasiri kutariswa humbowo hwakasvitswa kudare. Mudare nhasi manga makazara kuti maku nevatungamiri veMDCT vanga vachisanganisira vatevedzeri vaVaMorgan Tsvangirai muMDCT vanoti Muzvare Thokozani Khupe, VaNelson Chamisa naVaElias Mudzuri. Vamwewo vanga vari mudare vanosanganisira mutungamiri weTransform Zimbabwe, VaJacob Ngarivhume pamwe nenhengo dzeparamende dzeMDCT dzakati wandei. No media source currently available 	https://www.voashona.com/a/zimbabwe-huphfumi/3499076.html
business	Vemabhizimusi Madiki Vochema neKusafamba kweBhizimusi seZvavanga Vakatarisira paNguva Ino yeZororo reKisimusi	Apo kwasara zuva rimwechete kuti vanhu vapinde muzororo reKisimusi, vemamwe mabhizimusi madiki pamwe nevanotengesera mumigwagwa vanoti bhizimusi harina kusimuka gore rino sezvinotarisirwa panguva yezororo rakadai . Mumwe wevari kuchema-chema nekuderera kwebhizimusi ndiMuzvare Patricia Ticharwa vane chitoro chinotengesa mbatya mudhorobha. Muzvare Ticharwa vati sezvo gore rino zvinhu zvanga zvisinganyatsofamba vanga vane tarisiro yekuti kana vanhu vogadzirira Kisimusi zvinhu zvichachinja. Amai Benhilda Konje, avo vane vana vatatu, vanotengeserawo mumusha weGlenview, vatsigirawo vachiti veruzhinji vari kuratidza kuti havana mari uye havasi kutengerwa sezvavange vachitarisira. Amai Jane Sanhuwe, mumwe mutengesi vatiwo kushaikwa kwemari kuchakanganisawo zvirongwa zvavo zvekugadzirira vana pakuvhurwa kwezvikoro. Vanoongorora zvehupfumi, VaMasimba Manyanya, vati kuderera kwebhizimusi panguva ino hakukatyamadzi vachiti vanhu vari kutambira mari shoma dzisingakwani. Vaendererawo mberi vachiti mari haisi kutenderera munyika sezvo zvinhu zvinogadzirwa munyika zviri zvishoma izvo zvoitawo kuti vanokwanisa vanoshandisira mari dzavo kunze kwenyika. Vamwewo ndivo vari kuchengetedza mari dzavainadzo kuitira kuzobhadharira vana zvikoro gore rinouya, sezvo zvikoro zvakawanda zvemunyika zvakatozivisa kare kuti zvichakwidza mari dzechikoro gore rinouya. Gore rino Kisimusi ichange ichicherechedzwa musi weSvondo asi vazhinji vachichemachema nekuoma kwezvinhu munyika. No media source currently available 	https://www.voashona.com/a/6889273.html
politics	Amai Marian Chombo Vokonzera Mutauro muZim PF Vachitsigirwa naAmai Mujuru?	Paita kusimudzirana mapfumo mubato reZimbabwe People First (ZimPF) mudunhu reMashonaland West apo hutungamiri hwedunhu iri hwakambomisa sachigaro waro, Amai Marian Chombo, pamusangano wavakaita neMugovera vachivapomera mhosva yekutadza kubatanidza nhengo mudunhu uye kutonga nedemo zvisina pfungwa dzevamwe. Komiti iyi, iyo yakagara musangano wayo kuHarare, yakabvumirana kuti vakafanobata chigaro chasachigaro, Amai Chombo, vambomira kutungamira sezvo vatadza kutungamira zvakanaka bato iri mudunhu reMashonaland West. Musangano uyu, uyo wakapindwa nenhengo dzakabva kumatunhu gumi nemapfumbamwe pamatunhu makumi maviri nemaviri ari mudunhu rose, wakasunga chibvumirano chekuti Amai Chombo vambomira kufambisa basa mudunhu uye vasamiririre dunhu kukomiti yenyika. Vachitaura neStudio7, murongi wemisangano mubato iri, Muzvare Abgail Sauti, vati kubvira pakagadzwa Amai Chombo, vanga vachidzinga nhengo dzisingabvumirane navo vachiti vainge vatumwa nemutungamiri webato, Amai Joyce Mujuru. Muzvare Sauti vati bato reZimPF harife rakatonga sezvo vanhu vakawanda vaodzwa moyo nevanhu vasingagone kutungamira. Kusawirirana uku kwaitawo kuti dzimwe nhengo dzibude mubato iri dzichidzokera kuMDC-T inotungamirwa naVaMorgan Tsvangirai. VaTendai Musonza, avo vaive mutevedzeri wemunyori mukuru, vanyorera bato reMDC-T vachikumbira kudzokera kubato iri. VaMusonza vanoti vaneta nemahumbwe ari kuitwa kuZimPF. VaMusonza vanoti nyonga nyonga iri kuitika kuZimPF inoratidza kuti ZimPF chibande cheZanu PF. Studio7 haina kunzwa kuna Amai Chombo pavamire, kanawo kubata Amai Mujuru kuti tinzwe divi ravo, Asi mutauriri webato reZimPF, VaJealous Mawarire, vanoti Amai Chombo ndivo vachiri mutungamiri wedunhu reMashonaland West sezvo vakadzingwa zvisiri pamutemo. VaMawarire vanoti chekutanga ndechekuti musangano uyu wakaitirwa kuHarare asi uri wedunhu reMash West uye vanoti nhengo dzakapinda musangano uyu dzakaburitswa mubato pamwe nevamwe vatungamiriri vakaita saVa Rugare Gumbo, VaDydmus Mutasa, Amai Magret Dongo pamwe nevamwe. No media source currently available 	https://www.voashona.com/a/zimbabwe-chombo-zimpf/3741813.html
health	Korera Inonzi Yauraya Vanhu Makumi Maviri neVasere muHarare Chete	Vanhu makumi maviri nevasere vanonzi vafa nechirwere chekorera kusvika pari zvino muguta reHarare chete, sekutaura kwevakafanobata chigaro chemukuru anoona nezvehutano mukanzuru yeHarare, Doctor Clemence Duri. Ukuwo bazi rezvehutano rinoti huwandu hwevanhu vabatwa nechirwere ichi hwava kudarika zviuru zvina munyika yose. “Tiri kugutsikana nemafambiro ari kuita zvinhu nekuti vanhu vese vari kuisa misoro pamwe chete. Tiri kuedza kubata pamwe chete neshamwari dzedu nesuwo veHarare City Council tiri kuedza kuita zvatinogona,” Dr Duri vaudza Studio7. “Hongu, hatingagoni kuzviita zvese asi unonyatsona kuti vanhu vane chido chekuti chirwere ichi chipedzwe zvachose.” Dr Duri vanoti kunyange hazvo vachigutsikana nebasa riri kuitwa mukurwisana nechirwere ichi, vari kukumbira vanhu nemasangano ekunze kuti vabatsire mukurwisa chirwere ichi. Gurukota rezvemari, VaMthuli Ncube, vakati veruzhinji vanofanirwawo kubatsira nemari yekurwisa chirwere ichi. Korera yagara ichinetsa muZimbabwe. Muna 1993 ku muna 2003, korera yakabatwa nevanhu vanodarika zviuru makumo manomwe. Muna 2008 vanhu vanodarika zviuru zvina vakafa nechirwere ichi. Nyanzvi munyaya dzehutano dzinoti Zimbabwe ndiyo chete nyika yawirwa nedambudziko rekorera rakaipisisa kudarika dzimwe nyika dzemuAfrica. No media source currently available 	https://www.voashona.com/a/zimbabwe-harare-city-medical-director-confirms-28-deaths-and-52-confirmed-cholera-cases-clemence-duri/4573149.html
business	Nyanzvi Dzoshora Hurumende Iri Kuda Kuomesera Vashandisi veMadandemutande	No media source currently available Nyanzvi dzinoti hurumende inogona kuvhara madandemutande kana kushungurudza vanoashandisa sekuvimbisa kwayakaita asi izvi zvinosvibisa chimiro chenyika pamwe nekuti irasikirwe nebhizimisi rakwanda. Nyanzvi munyaya dzekufambiswa kwemashoko nematongerwo enyika dzinoti veruzhinji vanofanira kutora mashoko ehurumende zvakadzama sezvo hurumende ichikwanisa kuita zvairi kutaura. Mudzidzisi wezvekutapwa kwenhau pachikoro cheChristian College of Southern Africa, VaDonald Mukota, vanoti pane dzimwe nyika dzemuAfrica dzakatombovhara madandemutande kana kusunga vanoashandisa, saka zvinogona kuitika muZimbabwe. Asi vanoti izvi handizvo zvingaite kuti vanhu vatadze kushandisa madandemutande. Asi vanotiwo vanhu vanofanira kushandisa madandemutande mune zvakanaka. Mukuru wesangano reZimbabwe Democracy Institute, Doctor Pedzisayi Ruhanya, vanoti hazvibatsiri kuvhara madandemutande uye kana hurumende yaita izvi, inenge yaratidza pachena kuti haidi hutongo hwejekerere. Doctor Ruhanya vanoti zvekuvhara madandemutande zvinoitwa nehurumende dzine hudzvanyiriri uye dzine zvadzinoda kuvanza. Vanoti zvinoda mari yakawanda chose kuvhara madandemutande uye hurumende dzisina mari dzakaita seyeZimbabwe dzinogona kunetsekana kuita izvi. Asi vanoti Zimbabwe inogona kuwana rubatsiro rwekuita izvi kubva kunyika dzakaita seChina. Muzvare Kholiwe Majama Nyoni vanoti zvinosuwisa kuti hurumende yeZimbabwe iri kuronga kuomesera vanhu vanoshandisa madandemutande iyo iri iyo nzira yave kushandiswa neveruzhinji kufambisa mashoko pamwe nekunzwa nhau kubva mukati nekunze kwenyika. Muzvare Majama Nyoni, avo vachangobva kumusangano we Forum on Internet Freedom in Africa wakaitirwa kuSouth Africa svondo rapfuura, vati zvakabuda pamusangano uyu zvinoratidza kuti nyika inorasikirwa nemari yakawanda chose kana madandemutande akavharwa kana kuvhiringwa. Sangano reCollaboration on International ICT Policy for East and South Africa rinoti kuvharwa kwemadandemutande kwakaita kuti nyika dzeSub Saharan Africa dzirasikirwe nemari inodarika mamiriyoni mazana maviri emadhora.	https://www.voashona.com/a/zimbabwe-threatens-internet-whattsap-shutdown/4054747.html
politics	Zvizvarwa zveZimbabwe Zviri Kunze kweNyika Zvoumba Homwe Ichabatsira Musarudzo dza2023	Zvizvarwa zveZimbabwe zviri munyika dzakasiyana siyana, zvakaumba sangano, reCitizen Action For Change, iro zvinoti rinotsvaka mari yekubatsira panguva yesarudzo dza2023. Mukuru wesangano iri, VaJuma Ulete, vaudza Studio 7 kuti sangano iri rinoda kuona sarudzo dzakachena, naizvozvo mari yavari kuunganidza ichashandiswa mukubatsira kunyoresa vanhu kuti vavhote uye nekuchengetedzwa kwemavhoti panguva yesarudzo. Citizen Action For Change inoti vanhu vaneta nekubirwa kodzero dzavo nguva dzose panoitwa sarudzo naizvozvo vanoda kuona kuti izvi zvinomiswa, vachiti imwe yemari iyi ichashandiswa kubhadhara vanhu vanochengetedza mavhoti kubva panguva inovhota vanhu kusvika pakuverengwa kwawo. “Isusu hatina bato ratinoshandira. Tiri zvizvarwa zveZimbabwe. Chatinoda ndechekuti pave nejekerere. Chido chedu ndechesarudzo yakachena kuti vana veZimbabwe vagosarudza zvavanoda kuti vaenderere mberi,” vanodaro VaUlete. Vakafanobata chigaro chemurongi wemisangano muZanu-PF, VaPatrick Chinamasa, vakaudza vatori venhau mwedzi wapera kuti bato ravo rakaisa ziso raro pabato reMDC Alliance kuona kuti hariwani mari inobva kunze kwenyika inozoshandiswa musarudzo muZimbabwe. VaUlete vanoti mari yavari kuunganidza ndeyezvizvarwa zveZimbabwe zvinoda kugadzirisa zvunhu munyika yazvo. Mutaurii weMDC Alliance, Muzvare Fadzai Mahere, vaudza Studio 7 kuti nyaya iyi iri kuitwa nezvizvarwa zveZimbabwe zvine kodzero yekuita izvi naizvozvo hapana mutemo unovatadzisa kuenderera mberi nebasa ravari kuita iri. No media source currently available	https://www.voashona.com/a/zimbabwe-citizen-action-for-change-fund-raising-for-election-integrity/6382511.html
business	Zimbabwe Yotanga Zvakare Kugadzira Mabhazi	Sangano rinomirira vemabhazi, reAmalgamated Bus Operators nemakambani eAVM Africa neQuest Motors nhasi vasainirirana chibvumirano chekuti makambani aya agadzire mabhazi muZimbabwe izvo zvinotarisirwa kupedza dambudziko rezvekufambisa rakatarisana neveruzhinji munyika. Vachitaura mushure mekusaina chibvumirano ichi, sachigaro weAmalgamated Bus Operators, VaSamson Nanhanga, vati kugadzira mabhazi muno kuchaita kuti nyika ichengetedze mari yekunze pamwe nekuwanisa zviuru zvevanhu mabasa. VaNanhanga vati mari yavange vachishandisa kutenga mabhazi kunze kwenyika ndiyo yavave kushandisa kugadzira mabhazi muno. Mukuru wesangano reZimbabwe Passenger Transport Orgnaisation, VaFungai Makoni vaudza Studio 7 kuti vari kushandisa mari yekunze yakawanda kutenga mabhazi kunze kwenyika asi munyika muine hunyanzvi kwekugadzira mabhazi. VaMakoni vati chirongwa ichi icho chichatanga mwedzi unouuya chinotarisirwa kupinza mabasa vanhu vanodarika zviuru makumi maviri nechimwe kana kudarika. Vatiwo vanotarisira kunge vachigadzira mabhazi mazana mashanu pagore vachishandisa mamiriyoni manomwe kusvika kumamiriyoni gumi emadhora eku America pagore. Vatiwo kugadzirwa kwemabhazi muno kuchaita kuti vakwanise kushanda nekambani yehurumende yeZUPCO iyo iri kukoka makambani akazvimirira kushanda nayo pakutakura vanhu mumaguta nekumaruwa. Mutevedzeri wegurukota rezvekutakurwa kwezvinhu, VaMike Madiro, vati hurumende iri kugadzirisa migwagwa yese munyika, vakakurudzira makambani aya kuti agadzirewo mabhazi akasimba zvekufamba kumaruwa. Vanoona nekufambiswa kwemabasa musangano rePassenger Association of Zimbabwe, VaTafadzwa Goliati, vatambira zvaitwa nhasi nemufaro vachiti zvichabatsira veruzhinji zvakanyanya. Munyori anoona nezvekutakurwa kwezvinhu muMDC Alliance, VaSettlement Chikwinya, vati sebato vanokurudzira zvikuru kuti makambani akazvimirira atanga mabasa anoita kuti munyika muve nemabasa. Vanhu vakawanda munyika vakatarisana nedambudziko rekushaya zvekufambisa sezvo ZUPCO isina mabhazi akakwana. ZUPCO inoti inoda mabhazi zviuru zviviri kuti ikwanise kuita basa rayo nemazvo asi pari zvino ine mabhazi mazana maviri nemakumi matanhatu nemaviri chete. Makambani munyika akamira kugadzira mabhazi muna 1993 mushure mekunge hurumende yabvumira veruzhinji kupinza makombi matsaru munyika izvo zvakawisirawo ZUPCO pasi. Pari zvino hurumende yakarambidza makombi nemamwe mabhazi kutakura vanhu kunze kwekunge achiita izvi ari pasi peZUPCO. No media source currently available 	https://www.voashona.com/a/zimbabwe-embarks-on-bus-aasembling/5922633.html
politics	Bato reNCA Rogutsikana neGadziriro dzeChiwundura By-Election	Bato rinopikisa reNational Constitutional Assembly, NCA, rinoti riri kufadzwa nemafambiro ari kuita gadziriro yaro yesarudzo dze by-election dzekutsvaga achamirira dunhu reChiwundura mudare reparamende, idzo dziri kutarisirwa kuitwa nemusi weMugovera 15 Chikunguru. Mutauriri weNCA, VaMadock Chivasa vanoti chiri kunyanya kuvafadza ndechekuti humuna mhirizhonga, sezvinomboitika kune mamwe matunhu anenge achiitwa sarudzo dzerudzi urwu. VaTakudzwa Guzete ndivo vachakwikwidza vakamirira bato reNCA musarudzo idzi. Asi VaChivasa vanoti vari kutsutsumwa nekubvarurwa kwemapepa avo ekutsvagisa rutsigiro nevatsigiri veMDC-T, zvikuru mumisha yemuguta reGweru. Vanoti chinovashamisa ndechekuti mapepa avo avakasungirira kumapurazi akagariswa vanhu patsva, kunove nevatsigiri veZanu PF vakawanda haasi kubviswa. Asi mutauriri weMDC-T, VaObert Gutu varamba mashoko aya vachiti bato ravo harineyi nekubvarurwa kwemapepa uku, sezvo risineyi nesarudzo idzi. VaGutu vati vanhu vanogona kunge vari kubvarura mapepa aya vanogona kunge vari vatsigiri veZanu PF vari kuita izvi vakapfeka nhumbi dzebato ravo. Masangano akazvimirira anosanganisira reZimRights ari kuita zvirongwa zvakasiyanasiyana zvekukurudzira kuitwa kwesarudzo madunhu reChiwundura murunyararo. Mukupera kwesvondo, sangano reZimRights rakaita mitambo yebhora, uye rakakokawo vakuru veboka reZEC kuti vataure pamitambo iyi. Chigaro cheChiwundura chakasara chisina munhu zvichitevera kushaya kwaVaKizito Chivamba vaive veZanu PF. Mamwe mapato ari kupinda musarudzo idzi anoti reZanu PF iro riri kumirirwa naVaBrown Ndlovu, reFree Zimbabwe Congress, nereProgressive Democrats of Zimbabwe, PDZ. No media source currently available 	https://www.voashona.com/a/zimbabwe-politics-chiwundura-by-election-nca-chivasa/3935767.html
business	Vashandi vepaMugodhi weShamva Gold Mine Voramwa Mabasa	Vashandi vepamugodhi weShamva Gold Mine, vanonzi vakatanga kuramwa mabasa nezuro vachinyunyuta nemashandiro avari kuita, uye kusatambiriswa mihoro nyavo kwemwedzi mina yadarika. Vashandi vari kuramwa mabasa ava, avo vari pasi pekambani yezvicherwa ye Metallon, vanoti zvimwe zvavari kuda kuti zvigadziriswe inyaya yekuti pasi pavanoshandira hapana mweya wekufema wakanaka, izvo zvinovaisa munjodzi huru. Studio 7 yakundikana kubata vakuru vemugodhi uyu. Asi munyori wesangano revashandi vemugodhi uyu, VaPatrick Mugwambi vanoti vashandi vakazvipira kudzokera kumabasa avo kana zvichemo zvavo zvakagadziriswa nekukasika.	https://www.voashona.com/a/zimbabwe-matongerwo-enyika/4306466.html
sports	Warriors muna 2021 . . . • Pamitambo 15 vakakunda 1 • Vasimuka kuenda kuAFCON	  GORE ra2021 rakaona chikwata chenhabvu chenyika chemaWarriors chichitamba mitambo 15 uye zvakarakidza kuti chadzikira zvikuru sezvo chakangokwanisa kuhwina mutambo mumwe chete.   Gore richitanga, maWarriors airairidzwa naZdravko “Loga” Logarusic uyo akarairidza mitambo 14 kubva paakagadzwa pachigaro chinopisa ichi kusvika azodzingwa basa munaGunyana.   Loga paaitungamira maWarriors, akangokwanisa kuhwina mutambo mumwe chete uye akaita mangange mishanu ndokukundwa misere.   Asi tichitarisa mitambo yakatambwa nemaWarriors gore ra2021, akatamba 15 yemakwikwi anosanganisira African Nations Championship (CHAN), Africa Cup of Nations (AFCON) Qualifiers, Cosafa Cup neyekurwira kuenda kuWorld Cup kuQatar.   Pamitambo iyi, maWarriors akangohwina kamwe chete apo akakunda Botswana 1-0 kunhandare yeFrancistown Stadium kunyika iyi mumutambo weAFCON wekurwira kuenda kuCameroon, ndokuita mangange mitambo mina uye ndokukundwa ka10. Tichitarisa mitambo yakatambwa nemaWarriors, tichitanga neyeCHAN iyo yakatambwa munaNdira, akatamba mitambo mitatu ndokukundwa yese – 1-0 neCameroon, 3-1 neBurkina Faso uye 1-0 neMali.   Mitambo yaitevevera yakatambwa munaKurume yaive miviri yekurwira kuenda kuAFCON iyo yakaona maWarriors achikunda Botswana 1-0 panove ndipo akabva ahwina tikiti rekuenda kumutambo uyu. Mutambo wekupedzisira muboka ravo chikwata chenyika ichi chakakundwa 2-0 neZambia.   MunaChikunguru, maWarriors akaenda kumutambo weCosafa Cup kuSouth Africa uko akanotamba mitambo mina akakwanisa kuita mangange miviri 0-0 neMozambique, 2-2 neMalawi asi ndokukundwa miviri 2-0 neNamibia uye 2-1 neSenegal. Achibva kuCosafa, maWarriors akatamba mitambo mitanhatu yekurwira kuenda ku2022 Qatar World cup apo angokwanisa kuita mangange miviri ndokukundwa mina.   Panguva iyi, ndipo pakadzingwa Loga basa ndokutsiviwa naNorman Mapeza uyo ari kutungamira maWarriors kuAFCON pari zvino.   Pamitamo iyi, maWarriors akaita mangange 0-0 neSouth Africa muno kunhandare yeNational Sports Stadium uye 1-1 zvekare munyika muno neEthiopia, ndokuzokundwa mimwe mina inoti 3-1 neGhana kuGhana, 1-0 neGhana muno, 1-0 neEthiopia kuBahir Dar kuEthiopia ne1-0 neBafana Bafana kuFNB Stadium.   Achibvunzwa neKwayedza maonero ake pamusoro pematambiro emaWarriors aya, maneja wechikwata ichi — Wellington Mpandare — anoti haakwanise kutaura zvakawanda pamusoro penyaya iyi uye varairidzi ndivo vanofanirwa kunge vachitaura nezvazvo.   “Ndiro basa revarairidzi iroro, mofanira kuvabvunza kuti vakazvifambisa sei. Asi, tinoziva kuti mitambo mizhinji yakatambwa 2021 akairairidza wacho haasisipo,” anodaro Mpandare.   Chikwata chemaWarriors chakasimuka nemusi weChitatu chakananga kuCameroon uko chiri kunoita gadziriro dzekutanga kwemutambo we2021 Africa Cup of Nations nemusi wa9 Ndira.	https://www.kwayedza.co.zw/warriors-muna-2021-%e2%80%a2-pamitambo-15-vakakunda-1-%e2%80%a2-vasimuka-kuenda-kuafcon/
sports	Munetsi azunza mambure kuFrance 	  MUTAMBI wemaWarriors, Marshall Munetsi anwisa nhasi manheru apo chikwata chake cheStade de Reims chakunda cheAngers 4-2 mumutambo weFrench Ligue 1.   Mutambo uyu ndiwo wekutanga wahwinwa neReims mwaka uno kubva mumitambo mishanu yayatamba.   Mumutambo uyu, Munetsi ndiye avhurira kunwisa mutambo watambwa maminitsi 23 uye chikwata chake ndicho chatungamira kusvika mutambo wapera.   Kusvika pari zvino chikwata chaMunetsi chatamba mitambo mishanu iyo yaona chikukundwa miviri ndokuita mangange miviri nekuhwina mumwe chete.   Wekutanga chakakundwa 4-1 neMarseille, ndokuzokundwa 4-2 neClermont uye ndokuita mangange 1-1 neStrasbourg neLyon.	https://www.kwayedza.co.zw/munetsi-azunza-mambure-kufrance/
politics	ZEC Yopomera Mamwe Mapato neMasangano Akazvimirira Mhosva yeKutaura Manyepo	Zimbabwe Electoral Commission inoti zvinoitwa nemamwe mapato nemamwe masangano anoshanda akazvimirira zvekutaura manyepo kuti ZEC inobira sarudzo ndizvo zviri kukonzera kuti vanhu vakawanda vanofanira kuvhota vasanyoresa kuvhota uye kuti vasavhote musarudzo dzinoitwa munyika. Vachitaura nevatori vanhau nhasi, vakafanobata chigaro chemukuru anoona nezvesarudzo muZEC, cha Chief Elections Officer, Amai Jane Pamhidzirayi Chigiji, vati pane manyepo akawanda ari kutaurwa kana kunyorwa pamadandemutande pamusoro peZEC akaita sekuti vanobira sarudzo, uye kuti gwaro revavhoti harina kumira zvakanaka pamwe nekuti vanoshandisa vasori veCentral Intelligence Organisation pabasa ravo. Amai Chigiji vati ZEC inoita basa rayo pachena uye pane hwaro hwekugadzirisa zvichemo. Vati mamwe mapato ezvematongerwo enyika, avasina kudoma, anogarotaura manyepo kuti ZEC inobira sarudzo vachiti izvi ndizvo zvinoita kuti vanhu vasafarire sarudzo munyika. Asi vati chinoshamisa ndechekuti mapato aya anoramba achienda kuZEC kuti nhengo dzawo dzipinde musarudzo, dzingave dzemutungamiriri wenyika, paramende kana makanzuru. Panyaya yekuti ZEC inoshandisa vasori pabasa rayo, Amai Chigiji vati ZEC inobvumidzwa kushandisa vashandi kubva kumapazi akasiyana siyana ehurumende, makambani ayo kana makunzuru pabasa rayo. Amai Chiigiji vatiwo pane mashoko akawanda ari kutaurwa pamusoro pegwaro revavhoti uye vati mapato ari kupinda musarudzo pamwe nevane chekuita nesarudzo idzi vakatopihwa gwaro iri. Vati kana paine zvichemo, pane nzira inoshandiswa kuti zvigadziriswe kwete kuenda kunonyora manyepo pamadandemutande. Asi vakafanobata chigaro chemutauriri webato reCitizens Coalition for Change, Advocate Fadzayi Mahere, vaudza Studio7 kuti haisi mhosva kana vana veZimbabwe vachigunun’una kuti ZEC haisi kuita basa rayo zvakajeka. Vatiwo havafari kuti vasori kana mauto ashande muZEC vachiti izvi ndizvo zvinoita kuti bato ravo ribatwe neseri kweruoko. Vanoongorora nyaya dzematongerwo enyika, vachishanda nesangano reZimbabwe Democracy Institute, VaBekezela Gumbo, vaudza Studio 7 kuti kushandisa vasori nemauto kuri kuitwa neZEC kunoratidza kuti ZEC haina kuzvimirira. Mukuru werimwe sangano rinoongorora sarudzo muZimbabwe, reZimbabwe Elections Support Network, VaAndrew Makoni, vaudzi Studio 7 kuti havabvumirane neZEC kuti mapato ezvematongerwo enyika nemasangano anoshanda akazvimirira ndiwo anokonzera kuti vanhu vasade kuvhota. ZEC yati zvese zvainoita inoshandisa mutemo weElectoral Act nebumbiro remutemo uye Amai Chigiji vati zvimwe zvavanonzi vaite zvakaita sekuvhotesa vasungwa mumajeri, vanokwanisa kuzviita chete kana mutemo wavandudzwa. No media source currently available 	https://www.voashona.com/a/6447933.html
sports	Mitambo yeCastle Premier Soccer League Yopfungaira Hutsi Zvekare	Makundano eCastle Lager Premier Soccer League adzoka zvine mutsindo mushure mesvondo rimwe chete rezororo. Nemusu weMugovera masikati nhandare yeRufaro Stadium ichange isingadanwe anonzwa apo pachatambwa mitambo miviri apo Yadah neBlack Rhinos dziri kushandisa nhandare imwechete, zuva rimwe chete, mumitambo yavo yeCastle Lager Premier Soccer League yevhiki remakumi maviri nemaviri. Yadah iyo iri kuti nhasi yabaka moto, mangwana wodzima, ndiyo iri kutanga kupinda munhandare yeRufaro Stadium iyi kusangana neChapungu iyo iri kukwikwira zvishoma nezvishoma muhurongwa hwemakundano aya. Yadah, iyo yaimbotungamira makundano aya yave pazvikwata zvina zvakatarisana nekubuda mumakwikwi aya zvekuti inofanira kukunda kuitira kuti isaverengwe pazvikwata zvaingopinda muPremier Soccer League nekubuda gore rimwe chetero. Mutambo uyu ukapera, uri kuteverwa nemutambo mukuru pakati peBlack Rhinos neChicken Inn iyo iri pachidanho chechipiri mumakundano ezvikwata gumi nezvisere aya. Chipembere chadonha zvinotyisa mumakundano aya zvekuti chikwata cheZimbabwe National Army ichi chave pachidanho chechisere mushure mekumbotungamira makundano aya, kwemasvondo akati wandei. Kunyange hazvo varohwa mitambo mina yakataverana murairidzi weChipembere Stanford Stix Mtizwa anoti iyi yave nhoroondo achiti iye varikuda mapoinzi ese matatu vakatarisana nechinangwa chavo chekuramba vari muPremier Soccer League mwaka unotevera. Asi machikichori muRufaro Stadium haasi kutanga nekugumira pamitambo miviri iyi, sezvo nesvondo maGreen Machine eCaps United achange achiedza kupunzira pasi Ngezi Platinum Stars iyo iri pamusoro petafura yeligi. Mushure mekutora poindi imwechete kubva mumitambo mina vabuda mumakundano eCaf Champions League, Makepekepe irikubhebha moto mushure mekutora mapoinzi manomwe kubva mumitambo yavo mitatu ichangopera kusanganisira wemusi weChitatu uyo yakarova FC Platinum 2-1. Mapoinzi manomwe aya asiya Makepekepe ave pachinhanho chegumi neina mumakundano aya asi vaine mitambo mishanu yavasati vatamba nemhaka yekukwikwidza kwavo muCaf Champions League. Kunyange hazvo vakawanda varikuti maGreen Machine haasisimo mukurwira kutora mukombe weligi uyu, mumwe mutsigiri wechikwata ichi VaTakunda Mupereki vanoti Makepekepe anokwanisa kudzivirira mukombe uyu, uyo vakatora mwaka wapera. Asi sachigaro weNgezi Platinum Stars VaJeremiah Getiseni vanoti vanonokerwa nemutambo neCaps United uyu vachiti ivo maGreen Machine haasi kumira. Mimwe mitambo iriko yakamira seizvi…  Bulawayo City v Harare City Hwange v Bantu Highlanders v Tsholotsho Pirates Shabanie Mine v ZPC Kariba Triangle v Platinum Dynamos neHighlanders hadzina mitambo svondo rino, sezvo zvikwata zviviri izvi zvaifanira kuve zviri kuBotswana kumakundano ezvikwata zvina aifanira kusanganisirawo Taffic Stars neMochudi Centre Chiefs. Makwikwi eSupa Power Cup aya haasi kuzoenderera mberi mushure mekunge vange vakaronga makundano aya vakundikana kuzadzikisa zvange zvichidiwa nezvikwata izvi. Asi zvikwata izvi hazvichaenda kuFrancistown asi vePremier Soccer League vazivisa kuti hapana nguva yekuti mitambo yavo yeCastle Lager Premier Soccer League ienderere mberi. Dynamos yanga ichifanira kusangana neHow Mine, Highlanders ichibandana neTsholotsho Pirates. Zvakamira zvakadai, makundano eEnglish Premier League arikupinda mumitambo yechipiri apo chikwata chirikutungamira makwikwi aya cheManchester United chiri munzira kuenda kuWales kunosangana neSwansea. Vanoziva zvemutambo wenhabvu vanoti Swansea haisi kumira zvekuti varikutarisira zvekare kunaya kwezvibodzwa sezvakaitika svondo rapera apo maRed Devills akabvarura West Ham 4-0. Asi zvinhu hazvina kumira zvakanaka mukamba yeChelsea iyo yatarisana nemutambo mukukutu apo varimuguta ravo reLondon as kuWembley uko varikunobandana neTottenham Hotspur iyo isingaroveke roveke pamusha.  Mimwe mitambo mugungano iri ndeiyi… Liverpool v Crystal Palace Southampton v West Ham Burnemouth v Watford Stoke v Arsenal Burnley v West Brom Huddersfield v Newcastle Manchester City v Everton KuSpain, makundano emwaka uno ari kutanga svondo rino apo chikwata chine mukombe weLa Liga che Real Madrid chir ikutanga chiri kunze kwemusha kuDeportivo La Coruna panguva iyo Barcelona iri Nou Camp neReal Betis. Madrid neBarcelona, zvakasangana pakati pesvondo pamutambo wemukomba apo Barceloma yakadamburwa 2-0.	https://www.voashona.com/a/zimbabwe-nhabvu-mitambo/3991809.html
politics	MDC Alliance Yoita Musangano kuCross Dete	Mubatanidzwa weMDC Alliance waita musangano nevatsigiri wawo kuCross Dete, kudunhu reMatabeleland North, uyo pindwawo nevatungamiri vemapato ose ari mumubatanidzwa uyu. Vachamirira MDC Alliance musarudzo dzemutungamiri wenyika, uye vari mutungamiri weMDC-T, VaNelson Chamisa, vanonzi vaudza musangano uyu kuti neSvondo vachaedza kuita musangano nemumwe wevatevedzeri vemutungamiri webato ravo, Muzvare Thokozani Khupe kuti vaedze kugadzirisa makakatanwa ari pakati pavo. Muzvare Khupe vari kuti ivo ndivo vakafanobata chigaro chemutungamiri weMDC-T kusvika paitwa kongiresi ichazosarudza mutungamiri. Mumwe wevatungamiri vataurawo pamusangano uyu, VaJacob Ngarivhume veTransform Zimbabwe, vanoti vavimbisa vatsigiri vavo kuti mubatanidzwa wavo ndiyo chete nzira ichabatsira kusimudzira dunhu reMatabeleland North, iro vanoti rakasarira shure nekuda kwehutongi hweZanu PF. “Ndavimbisa vanhu zvinhu zviviri. Chekutanga, ndaudza vanhu kuti Alliance ndiyo nzira yatinayo muZimbabwe sebato rinopikisa kuti tikunde pasarudzo dzinotevera, saka tinofanira kuibatisisa uye tinofanira kuwirirana mumubatanidzwa wedu, uye vatsigiri vedu ngavatitsigire kuti tigone kubatana,” vanodaro VaNgarivhume. “Chechipiri, ndaudza vanhu kuti zvinokosha kuti vanhu vazive kuti VaMnangagwa vangavari umwe wevakakonzera matambudziko atange tinawo kubva muna 1980 vachishanda naVaMugabe.” No media source currently available Zvichakadaro, Muzvare Khupe vanonzi vasanganawo nevatsigiri vavo kuNkayi, kuMatabeleland North kwakare. Studio 7 haina kukwanisa kunzwa kuti zvii zvakurukurwa kumusangano wavo uyu sezvo takundikana kuvabata.	https://www.voashona.com/a/zimbabwe-mdc-alliance-holds-rally-at-cross-dete-in-matabeleland-north-jacob-ngarivhume/4291101.html
health	Vakoti Vanoramba Kuti Vakatambira Mari Dziri Kupiwa neHurumende	Sangano rinomirira vakoti, reZimbabwe Nurses Association, ZINA, raramba mashoko ari kuti nhengo dzaro dzakatambira zvikamu makumi mana kubva muzana zvemari dzemihoro zvakaziviswa nehurumende svondo rino richiti harina kumbobvira raita musangano nehurumende wekuzeya nezvemari idzi. Mutungamiri weZINA, VaEnock Dongo, vanoti havana kumbobvira vagara pasi nehurumende vachipirwa nezvemari idzi kana kuzeya nezvadzo, uye havatozivi kuti zvikamu zviri kutaurwa nezvazvo zvinenge zviri zvikamu zvemihoro yavo yakasangana nemari dzekubatsirika here kana kuti kwete. VaDongo varambawo zvakare mashoko ekuti vakoti vakawanda vadzokera kumabasa, vachiti vagara vachienda kumabasa asi vachishanda mazuva maviri pasvondo avakawirirana nemushandirwi sezvo vasina mari dzekufambisa mazuva ose. Vanoti vashandi vari kunzi vadzokera kumabasa kana kuti vari kuonekwa kumabasa kwavo vazhinji vacho vanogona kunge vakadzokera sezvo vakoti vari kutyisidzirwa. Vanoti vakatoenda kumatare vachipikisa nyaya yekumanikidzwa kudzokera kumabasa iyi uye ichapinda mudare neChishanu. Bepanhau reHerald razivisa kuti vakoti vagamuchira zvikamu makumi mana kubva muzana zviri kuwedzerwa kuvashandi vose vehurumende kutanga mwedzi uno, kunyange hazvo vari kuti hazvisvitsi mihoro yavo pavanotarisira chaipo. Mamwe masangano evashandi vehurumende anosanganisira evarairidzi akatobuda pachena kare achiramba zvikamu zvakaziviswa nehurumende izvi achiti zvishoma. Vashandi vehurumende vari kuda kuti mihoro yavo idzokere pamadhora mazana mashanu nemakumi maviri emari yekuAmerica, iyo vaitambira muna Gumiguru 2018. Studio 7 haina kukwanisa kunzwa divi rehurumende panyaya iyi. Asi VaDongo vanoti mashoko ekuti vakatambira zvikamu izvi akanangana nekupesanisa vashandi vehurumende. Vanoti mari dzemihoro dzavanotambira chete imari dzinenge dzawiriranwa kumusangano weNational Joint Negotiating Council, NJNC, kwete dzinotaurwa mumapepanhau. Vamiriri vevashandi vehurumende nevamiriri vehurumende vari kutarisirwa kusangana zvakare kumusangano weNational Joint neChishanu uye hurumende yatokoka vashandi kumusangano uyu. No media source currently available 	https://www.voashona.com/a/zimbabwe-nurses-association-denies-ever-welcoming-salary-rise-enock-dongo/5658018.html
sports	Ndamirira: Manyuchi	Ndooka   SHASHA yetsiva, Charles manyuchi, anoti ari kugadzirira kusangana naMuhamad Sebyala wekuUganda munaNyamavhuvhu apo vacharwira bhande reWorld Boxing Federation uye reWorld Africa Boxing Association Supreme Middleweight.   Vaviri ava vaifanirwa kusangana munaChivabvu asi mutambo wavo wakakanzurwa senzira yekurwisa kupararira kweCovid-19.   Muhurukuro neKwayedza, Manyuchi anoti chikwata chake chakakumbira kuHurumende kuti mutambo uyu uitwe ndokutenderwa saka chasara ndechekuti Sebyala atenderwe nenyika yake kuti auye kuZimbabwe kuzosangana naye.   “Takapihwa mvumo yekuti mutambo wedu uenderere mberi saka tamirira kunzwa kunyika yaSebyala kuti vanomutendera here kuuya kuno, kana akanzi auye anosvika otombotanga agara mu’quarantine’ kwemasvondo maviri ari muno,” anodaro.   Mutambo wevaviri ava ukabudirira unogona kutambwa munhandare isina vatsigiri sezvo mutemo usiri kutendera kuungana kwevanhu pari zvino.   “Zvevatsigiri pari zvino hazvina basa, chinongodiwa chete kuti iye Sebyala auye topedzerana tiri vaviri. Ndiye wandiri kuda uye pakati pedu tinofanira kurakidzana mukuru.   “Ini ndinenge ndiri munyika yangu uye handifanire kushoresa nyika saka ndiri kushanda nesimba kuti ndimubike zvakasimba,” anodaro Manyuchi.	https://www.kwayedza.co.zw/ndamirira-manyuchi/
health	Vanachiremba Voenderera Mberi Vachiramwa Mabasa	Kusaenda kubasa kwavanachiremba munyika kwapinda muzuva retatu kunyange hazvo hurumende iri kuti iri kupa vashandi mari yekubatsirikana yavakawirirana inosvika zvikamu makumi matanhatu kubva muzana yemari yavo yemuhoro inonzi inosvika mazana matanhatu emadhora emaRTGS. Vanoona nezvekuburitswa kwemashoko mubazi rezvehutano, VaDonald Mujiri, vanoti hurumende iri kuyedza napose painogona napo kugadzirisa nyaya yemihoro. No media source currently available Asi vakafanobata chigaro chemutungamiri wesangano reZimbabwe Hospital Doctors Association, Dr Peter Magombeyi, vati kusaenda kwavo kubasa kuri kuenderera mberi. No media source currently available Vanachiremba vanoti vari kuda mari inosvika zviuru gumi nezvisere pamwedzi kana kuti inenge ichifambirana nedhora rekuAmerica pakutengeswa kwaro kumabhanga. Vamwe vanamukoti vari pabasa vataura neStudio7 asi varamba kutaura mazita avo sezvo vasingatenderwe kutaura nevatori venhau vati zvinhu hazvina kumira zvakanaka muzvipatara zvehurumende uye varwere vakawanda vasiri kunyanya kurwara vari kudzoserwa kumba. Vati vanachiremba vakuru varipo vave kuremerwa nebasa zvekuti mumazuva mashoma vanenge votoda kubatsirwa nevechiuto. 	https://www.voashona.com/a/vanachiremba-voenderera-mberi-vachiramwa-mabasa/5071784.html
sports	Tine hasha: dynamos	MURAIRIDZI weDynamos FC – Lloyd “Mablanyo” Chigowe — anoti veruzhinji ngavasatarisire chikwata chake pasi vachifunga kuti chapera zvichitevera kusatamba zvakanaka kwachakaita mwaka wapera sezvo gore rino chiri kudzoka zvine mutsindo uye chine huturu hukuru.   Mwaka wa2018, vatsigiri vazhinji vechikwata ichi vanoda kukanganwa nezvawo nekuti aive marwadzo chete kuDeMbare iyo yakapedza gore rose ichirwisa kuti isaburitswe muligi reCastle Premierhip.   Apo zvinhu zvakange zvaita manyama amire nerongo kuDynamos, zvakaona hutungamiri hwechikwata ichi vachidzinga Lloyd Mutasa semurairidzi kaviri achitsiviwa naBiggie Zuze asi haana kusvika kure sezvo naiyewo akadzingwa basa zvakare.   Chigowe ndiye akabva azogadzwa pachigaro chinopisa ichi.   Mwaka wegore rino usati watanga, vamwe vatsigiri venhabvu vange vachitoti gore rino hakuna cheDeMbare asi Chigowe anozviramba achiti vanhu ngavasataure bhora risati ratambwa.   “Chekutanga, vanhu vanofanirwa kuziva kuti gore ra2017 takapedza tiri pechipiri, takatombotungamira kwenguva refu asi zvikazongodhakwa pakupedzisira. Saka ngavasafunge kuti tiri mumatope nekuti 2018 hazvina kuti fambira zvakanaka.   “Pamwe pese apa zvaingoendeka wani, zvozongonzi nekuti mwaka mumwe chete zvatotidhakira?   “Handifunge kudaro,” anodaro Chigowe.   Anoti mwaka uno vari kuda kurwa semvumba vadzokere pachigaro chavo chaicho chemunhabvu muZimbabwe.   “Zvegore radarika zvakatodarika, zvimwe zvikwata ngazvisafunge kuti ticharamba takadaro.   “Tadzoka tashanduka uye tine huturu hukuru,” anodaro.   Kutaura kuno chikwata ichi chiri pakati pekuvaka uye vatambi vakaita saKudzanayi Dhemere, Jimmy Tigere, Tawanda Macheke, Simba Chinani naGodfrey Mukambi vamwe vanotarisirwa kuchisumudzira mwaka uno.   Vamwe vatambi vakaita saEdward Sadomba naArchford Gutu – avo vakambotambira chikwata ichi kare – vanogona kudzoswa kuzochitambira zvakare.	https://www.kwayedza.co.zw/tine-hasha-dynamos/
business	Nyanzvi Dzinoti VaNcube Havana Chavavandudza Pane Zvavatura Pakugadzirisa Hupfumi	Gurukota rinoona nezvemari Muzvinafundo Mthuli Ncube nagavhuna weRBZ VaJohn Mandudya nhasi vatura matanho avanoti akanangana nekudzikamisa hupfumi hwenyika uho huri kunzi nenyanzvi munyaya dzezvehupfumi hwananga kumawere. Vachitaura nevatori venhau muHarare, Muzvinafundo Ncube vati nyika ichaenderera mberi nekushandisa dhora rayo pamwe nerekuAmerica uye vakatiwo vachabvisa mari yemutero pamafuta ekufambisa dzimotokari. VaNcube vati hurumende yave kuzviisa mumutemo kuti dhora remunyika nerekuAmerica acharamba achishandiswa kwemakore mashanu anotevera. Nyanzvi munyaya dzezvehupfumi VaVictor Bhoroma vanoti VaNcube havana zvitsva zvavaparura kunze kwekusimbardza kuti nyika icharamba ichishandisa dhora rayo nere kuAmerica. Panyaya yekubvisa mutero pamafuta ekufambisa dzimotokari, VaBhoroma vati izvi zvaifanira kunge zvakaitwa kare nekuti sezxvo achidhura kudarika munyika zhinji. Hurumende inotiwo haisi kuzodzika mitengo yezvinhu. Asi VaBhoroma vanoti iri kuhwanda nemunwe sezvo iri kutendera vemabhizimisi kubhadharisa nemutengo wedhora rekuAmerica kumabhanga. Imwe nyanzvi munyaya dzezvehupfumi vachishanda nesangano reLabour and Economic Developmenent Research Institute of Zimbabwe Doctor Prosper Chitambara vatiwo havana kuona zvizhinji zvavandudzwa naVaNcube vachiti kana zviripo zvichatora nguva. Imwe nyanzvi munyaya dzezvehupfumi VaCallisto Jokonya vaudza Studio 7 kuti kuwedzera muripo pakukwereta mari kunogona kuomesera vemabhizimisi zvakanyanya zvinopa kuti vamwe vavhare makambani avo. Vanoongorora nyaya dzezvehupfumi VaMasimba Kuchera vanoti kushandisa mari yekuAmerica munongedzo wekuti hurumende iri kutenda kuti vanhu Havana chivimbo nedhora remunyika. Asi vayambira kuti mitengo haisi kuzodzika. VaNcube vaturawo mamwe matanho avati akanangana nekurerutsira vashandi vehurumende. Asi vamwe vashandi vakatanga kuramwa mabasa svondo rapera vanotiwo hapana chinobatika chataurwa naVaNcube. Mutungamiri werimwe sangano rinomiririra vadzidzisi reProgressive Teachers Union of Zimbabwe - PTUZ- VaTakavafira Zhou, vanoti zvataurwa naVaNcube hazvibatsire mushandi zvakanyanya.\n\nVaZhou vakurudzira kushandiswa kwemari yekuAmerica chete kusvika hupfumi hwenyika hwagadzikana.\n\nMunyori mukuru wesangano rinomiririra vashandi vehurumende munyika reZimbabwe Confederation of Public Sector Trade Unions, iro raimbonzi Apex Council, VaDavid Dzatsunga, vanoti kana mari dziri mbiri idzi dzikashandiswa pamutemo vashandi vehurumende vanofanirwa kutambiriswa mari mbiri dzose.\n\nIzvi zvatsigirwa nenyanzvi yezvemari VaHope Chinyasa vanoshanda neGaleed Consultancy and Accounting Services vanoti mutemo wekushandisa mari dzakawanda unodzvanyirira vashandi vehurumende.\n\nHurumende iri kuita chipatapata chekuyedza kugadzirisa hupfumi mushure mekunge dhora remunyika raramba richishaya simba zvakapawo kuti mitengo yezvinhu kana kuti inflation ikwire zvakanyanya zvekuda kuzvika pamazana maviri kubva muzana kana kuti 200%. No media source currently available 	https://www.voashona.com/a/6635374.html
politics	Sarudzo dzeAmerica Dzinounza Shanduko Mudare reParamende	"America yakapinda musarudzo dzepakati petemu yehurumende neChipiri idzo dzakaona bato reDemocratic Party richikunda reRepublican Party zvine mutsindo musarudzo dzedare reparamende repasi kana kuti reHouse of Representatives, asi reRepublican Party richiramba rakabata hutungamiri mudare reseneti. Sarudzo idzi dzakaonawo madzimai akawanda achipinda mudare reparamende, pamwechetewo nezvizvarwa zvekune dzimwe nyika zvave zvizvarwa zveAmerica. Verudzi rwekutanga kugara muAmerica kana kuti ma native Americans pamwe nengochani vakasarudzwawo kekutanga kuve nhengo dzeparamende pamwe nekutora zvimwe zvigaro. Mudzimai wekuSomalia ave chizvarwa cheAmerica, Ilhar Omar naRashida Tlaib vakavewo madzimai ekutanga echitendero chechi Moslem kusarudzwa kupinda muparamende. Zvigaro zvose mazana mana nemakumi matatu nezvishanu zvevamiriri veparamende pamwe nezvigaro makumi matatu nezvipfumbamwe zvenhengo dzeseneti zvakakwikwidzwa, kusanganisirawo zvimwe zvigaro zvehutungamiri hwematunhu pamwe nemagavhuna. Sarudzo idzi dzakaitwa pakati petemu yemutungamiri wenyika vari vebato reRepublican Party, VaDonald Trump, avo vakakunda Amai Hillary Clinton vaimirira bato reDemocratic Party musarudzo dzemuna 2016, idzo dzakave nemutauro mukuru Russia ichipomerwa mhosva yekupindira kuti zvakabuda zvisusukidze VaTrump pachigaro, chipomerwa chiri kurambwa naVaTrump. Zvizvarwa zveZimbabwe zvakawanda zvave zvizvarwa zveAmerica, kusanganisira Mufundisi Isaac Mwase, avo vari mudunhu reMaryland vari nhengo yebhodhi resangano reAfrican Immigrant Caucus zvakavhotawo musarudzo idzi. Mufundisi Mwase vanoti vakafadzwa zvikuru nezvakabuda musarudzo idzi sezvo zvimwe zvezvirwa zveAmerica zvine midzi yazvo kuAfrica zvakakwikwidza zvakabudirira kuwana zvigaro. ""Zvandifadza zvikuru nekuti pakati pevakakwikwidza paivewo nezvizvarwa zvekuAfrica zvakabudirira, zviri kuita kuti tipembere chose."" Mufundisi Mwase vanotiwo sangano ravo reAfrican Immigrant Caucus riri kuita zvakawanda mukukurudzira zvizvarwa zvemuAmerica zvakabva kuAfrica kuti zvipinde musarudzo dzinoitwa mumatunhu azvigere, vachiti izvi zvinozobatsirawo Africa sezvo vanhu ava vachizopawo ruzivo rwavanenge vawana kuno kuhama dzavo dzekuAfrica. ""Sarudzo dzakaitwa murunyararo pasina kupondana, pasina kurwisana, kurwisana kuri kwemazwi. Chinhu chinofanirwa kudzidzwawo nepasi rose,"" Mufundisi Mwase vanodaro. No media source currently available  "	https://www.voashona.com/a/america-election-democratic-party-republican-mwase/4648891.html
sports	Vakawanda muNyika Votarisira Makwikwi eWorld Cup kuRussia	Vatsigiri vemutambo wenhabvu muZimbabwe vanonokerwa nekutanga kwemakundano e 2018 World Cup ayo achaunganidza zvikwata zvine mukurumbira mumutambo uyu pasi rese. Kunyange hazvo chikwata chavo chisiri kuenda kuWorld Cup vateveri venhabvu munyika vanonokerwa nekutanga kwemabiko emakundano enhabvu epasi rese aya, ayo ari kupfungaidza utsi muRussia musi wa 14 Chikumi. Zimbabwe yakadzingwa mumakundano aya mushure mekunge veZifa vatadza kubhadhara, nemazuva aive atarwa neveFifa, murairidzi wekuBrazil, Valinhos, mari yake yemuhoro yemazuva ayo akamborairidza chikwata chenyika chemaWarriors. Asi izvi havina kubvisa manyuku manyuku eWorld Cup muZimbabwe vateveri vemutambo uyu vachiti ivo makundano aya atovanonokera kutanga. Vakawanda kusanganisirira muoongorori wemutambo wenhabvu, VaFarai Kambamura, vanoti kunyange dai Zimbabwe yakakwikwidza mumakwikwi aya hapana kwayaienda sezvo maWarriors aive aisina mongo wekurova zvikwata zvakabudirira kunomiririra Africa. Zvikwata zvichange zvichisimudzira zita reAfrica kumakwikwi aya iEgypt, Morocco, Nigeria, Senegal, ne Tunisia. Vamwewo vakaita saVaOliver Musegede ndivo vanonokerwa neWorld Cup nekuti vaoreswa moyo nenhabvu yemuno yeCastle Lager Premier Soccer League iyo vanoti haichanidza nemhaka yekushaikwa kwevatambi vane tarenda. Vateveri venhabvu ava vanoti nguva yeWorld Cup ichavapawo mukana wekupedza gakava rekuti ari pamberi ndiani Christian Ronaldo kana Lionel Messi avo vanga vachitora mikombe kuzvikwata zvavanotambira kuSpain cheReal Madrid neBarcelona. Muteveri weDynamos, VaByron Munyuki, vanoti World Cup ndiyo icharatidza kuti ari pamberi ndiani Christiano Ronald wePortugal kana Messi weArgentina. Chikwata che Germany ndicho chine mukombe uyu mushure mekurova Argentina mufainari yemakundano akapedzisira kuitwa kuBrazil muna 2014. Asi tichitarisa matambiro anga achiita zvikwata munzira yekuenda kuRussia, zviri kuratidza kuti hazvisi kuzove nyore kuti Germany idzivirire mukombe wayo. Brazil ndiyo iri kunzi nevazhinji ndiyo ingangotora mukombe uyu nematambiro ayaiita munzira yekuenda kuRussia. No media source currently available  	https://www.voashona.com/a/vakawanda-munyika-votarisira-makwikwi-eworld-cup/4395980.html
sports	Vorwisa Covid neKarate	  SHASHA yekarate — Sensei Tyson Mujuru — akavamba chikwata chemutambo uyu kwaNyamweda, kuMhondoro nechinangwa chekusimudzira vechidiki avo hupenyu hwavo hwange hwakanganiswa nedenda reCovid-19 pamwe nekuvakurudzira kuti vasiyane nekutora zvinodhaka.   Chikwata ichi chinonzi Mujuru Shukokai Karate Academy chakaumbwa kutanga kwegore rino apo nyika yaive palockdown iyo yakakonzerwa nechirwere cheCovid-19.   “Ini semugari wekuno neruzivo rwangu rwemutambo weKarate, ndakaona vechidiki – kusanganisirawo neni – vakagara kudzimba nekuda kwedenda reCovid-19. Vamwe vakanga vave kutora zvinodhaka zvakaita semutoriro nezvimwe nekuenda kudoro rekachasu nechikokiyana.   Ndakabva ndakumbira kuvakuru vemuno kuti nditange chikwata ichi, zano rangu ndokutambirwa,” anodaro Sensei Mujuru.   Anoti kubva zvaatanga kudzidzisa vechidiki ava, ari kuona shanduko huru muhupenyu hwavo uye anotarisira kuti vamwe vachave shasha dzetsiva mune remangwana.   Kunze kwazvo, Sensei Mujuru anoti ari kuvadzidzisa zvakare kukosha kwekuzvidzivirira kuti vasatapurirwe chirwere cheCovid-19.   “Tiri kutevedza nzira dzose dzekudzivirira denda reCovid-19 dzinosanganisira kupfeka mamasiki, kugeza maoko nemvura inochururuka nesipo, kuita daranganwa nezvimwe zvakawanda izvo tinotevedza,” anodaro.   Sensei Mujuru anoenderera mberi achiti, “Denda reCovid-19 machiremba anoti rinoda kuti vanhu vapote vachisimbisa miviri vachibuda dikita zvinova zvatinoita kuburikidza nemutambo wetsiva uyu.” VaRenious Gomba (63) vemumusha waSabhuku Manhanzva kwakare kuMhondoro vanotenda zvikuru chikwata chekarate ichi vachiti chiri kuwanisa vechidiki zvekuita.   “Vana vave kuwana zvekuita vachinosimbisa miviri uko vanotaurirwa kuipa kwekutora zvinodhaka zvinoita kuti vasawane nguva yekumberereka vachinyengerana zvekuba nekuita mimwe misikanzwa,” vanodaro.   Marshal Muzondo anove mumwe ari muchikwata chekarate ichi anoti vari kubatsirikana zvikuru kuburikidza nekudzidziswa kwavari kuitwa.	https://www.kwayedza.co.zw/vorwisa-covid-nekarate/
sports	yangova ‘go bhora’. . . zvibodzwa 178 zvazunguza mambure	SVONDO rino mutambo weCastle Premiership uri kupinda muvhiki re11 apo zvikwata 18 zvose zviri kukwikwidza zvatamba mitambo 10 ndokunwisa ka178.   Kana zvichienzaniswa negore radarika panguva imwe chete apo zvikwata zvese zvainge zvatamba mitambo 10, zvakakwanisa kunwisa ka158. Ngezi Platinum – iyo iri kutungamira palog – yaive yanwisa ka16 mumitambo yayo.   Zvakadai, mwaka uno vatambi vatatu vanoti Simba Nhivi weCAPS UNITED, Lameck Nhamo weTriangle United naDavid Temwanjira weShabanie Mine vakwanisa kunwisa kashanu apo vari kudzingirirana kurwira mubairo weGolden Boot.   Hapasati pazivikanwa kuti pavatatu ava ndiani achazopedza ari pamusoro pevamwe panyaya yekunwisa.   Vamwe vatambi vari kutevera pakunwisa ndiObadiah Tarumwa (Chicken Inn), Ozias Zibande (Highlanders) naTerence Dzvukamanja (Ngezi Platinum) avo vanwisa kana kusvika parizvino.   Ngezi Platinum – iyo iri kutungamira palog – ndiyo iri kutungamirazve pakunwisa sezvo yanwisa ka16 mwaka uno mumitambo yayo. Chikwata ichi chiri pamberi pakubvarura mambure uye changonwiswa kaviri chete.	https://www.kwayedza.co.zw/yangova-go-bhora-zvibodzwa-178-zvazunguza-mambure/
sports	New England Patriots Yosimudza Mukombe weSuper Bowl muAmerica	Nhasi muAmerica matambwa mutambo mukuru weSuper Bowl mumakwikwi eAmerican Football League pakati peLos Angeles Rams neNew England Patriots. New England yakunda LA Rams 13 kwa 3 zvichireva kuti yahwina mukombe uyu kechitanhatu zvisati zvamboitika munhoroondo yemutambo uyu. Mutambo uyu watambirwa kunhandare yeMercedes-Benz kuAtlanta Georgia. Mutambo weSuper Bowl mutambo unenge wakatarisirwa zvikuru muAmerica gore roga roga sezvo NFL iine mukurumbira wakanyanyisa. Chizvarwa cheZimbabwe vari mugari wemuAtlanta Muzvinafundo Davison Saungweme vanoti mutambo uyu waunza mari yakawanda munhararunda mavo sezvo vanhu vabva kumativi mana ose enyika. No media source currently available 	https://www.voashona.com/a/new-england-patriots-yosimudza-mukombe-wesuper-bowl-muamerica/4771280.html
business	Mutengo weMafuta eDzimotokarei Unokwira Zvakare keChipiri Mukati meMazuva Manomwe	Boka re Zimbabwe Energy Regulatory Authority, ZERA, razivisa kuti mutengo wemafuta ekufambisa dzimotokari wakwira, peturu ichikwira kuenda pamadhora manomwe nemasendi makumi mana nemapfumbamwe parita rogaroga, kuchitiwo dhiziri richikidzwa kuenda pamadhora manomwe nemasendi gumi nemapfumbamwe parita. Svondo rapera mafuta aya akakwidzwa zvakare peturu ichenda pamadhora matanhatu nemasendi gumi, ukuwo dhiziri richienda pamadhora mashanu ane masendi makumi masere nemana parita. Mutauriri wesangano revemabhazi anotakura vanhu, reChitungwiza Commuter Omnibus Operators Association, VaFarai Muza vanoti iri danho raomesera nhengo dzavo zvakanyanya sezvo dzisiri kukwanisa kuwedzera mari dzinobhadharwa nevanhu vanokwira mabhazi avo nekuda kwekuti vanhu vavanotakura havana kuwedzerwawo mihoro yavo. No media source currently available  	https://www.voashona.com/a/zimbabwe-fuel-price-hike-farai-muza/5010349.html
sports	Tamirira ICC: ZC	  SANGANO reZimbabwe Cricket (ZC) rinoti riri kuongorora mafambiro ari kuita nyaya yeaimbove kaputeni wemaChevrons — Brendan Taylor — uyo ari kabuda pachena kuti akagamuchira mari yechiokomuhomwe yekutengesa mitambo uye aitora zvinodhaka zvisingatenderwi mumuviri.   Svondo rino, pasi rose rakatyamadzwa kunzwa Taylor, uyo aive nemukurumbira pakutamba cricket, achitaura kuti akatambira mari yekutengesa mitambo yakasiyana uye aitora zvinodhaka zvisingatenderwi mumuviri zvinosanganisira cocaine.   Asi anoti akatsotswa mukuita izvi uye zvimwe zvacho aiita achityisidzirwa.   Muchinyorwa chakabva kuZC, mukushi wemashoko wesangano iri, Darlington Majonga anoti vari kuzviziva kuti sangano reInternational Cricket Council riri kuongorora Taylor uye vakamirira kunzwa kubva kuICC zvavanenge vawana mutsvakurudzo yavo.   “Zimbabwe Cricket yanzwa nezvemashoko ari kunzi akaburitswa neaimbove mutambi wemaChevrons, Brendan Taylor, apo zviri kunzi ari kubvuma kuti akatambira mari yechiokomuhomwe yekutengesa mitambo uye nekushandisa zvinodhaka zvisingatenderwi mumuviri.   “Tinozivisa kuti ICC iri kuongorora Taylor maererano nekutyora mitemo inorambidza nyaya dzehuwori mumutambo wecricket.   “Nekudaro kusvika ICC yaburitsa zvainenge yawana mutsvakurudzo dzayo, ZC haisi kuzotaura zvakawanda pamusoro penyaya iyi,” anodaro Majonga.   Nyaya yaTaylor inotevera imwe yeaimbove kaputeni wemaChevrons zvekare, Heath Streak, uyo gore radarika akatemerwa zvirango zvekuti asawane chekuita nemutambo uyu kwemakore masere neICC zvichitevera tsvakurudzo yakaitwa ndokuonekwa kuti akatambira mari yechiokomuhomwe yekuti atengese mitambo uye haana kumhan’ara paakavingwa nevanhu vachimukurudzira kuti atengese mitambo iyi.	https://www.kwayedza.co.zw/tamirira-icc-zc/
sports	Zimpapers Netball Queens yotarisa kure	CHIKWATA chenetball chekambani huru munyaya dzezvenhau munyika muno cheZimpapers Netball Queens chinoti chine shuviro yekusvika kure mumutambo uyu uye chinoda kuti chizopinda muligi reZimbabwe Netball Association Super League.   Kaputeni wechikwata ichi, Veronica Gwaze, anoti vari kurwa semvumba uye vachiri pakati pekuvaka chikwata chavo.   Chikwata ichi chakavambwa nguva pfupi yadarika uye parizvino chiri kukwikwidza muligi reZIMPAR Netball Social umo mune zvikwata gumi zviri kurwira kusimukira kusvika zvapinda muSuper League.   Kubva yavambwa, Zimpapers Netball Queens yakwanisa kutamba mitambo miviri muZIMPAR Netball Social ndokuhwina yose ichikunda NSSA Queens 37-14 uye ndokukwapaidza IPEC 28-0.   “Tichiri kuvaka sechikwata asi tega tichitarisa matambiro atiri kuita zvinorakidza kuti tiri kufamba mugwara chairo.   “Isu sechikwata shuviro yedu kuti tirambe tichisimukira kusvika tasvika kuZimbabwe Netball Association Super League uye tichakusvika chete,” anodaro Gwaze.   Anoti vatambi vazhinji vari muchikwata chavo  vakambotamba netball vachiri kuchikoro kupuraimari uye matambiro avari kuita anorakidza kuti zvichirimo mavari.   “Vatambi vari muchikwata chedu vazhinji vakatamba netball kupuraimari asi zviri kurakidza kuti zvichirimo. Varairidzi vedu vari kushanda nesu zvakasimba kuti titambe netball yepamusoro yave kutambwa mazuva ano,” anodaro Gwaze.   Nemusi weMugovera unotevera, Zimpapers Netball Queens ichange iri pamusha payo paRoosevelt Girls High, muHarare apo ichasangana neHit Queens.   Chikwata cheZimpapers Netball Queens chakaumbwa nevatambi kubva kumapoka akasiyana eZimpapers.    Coach Taps avo vanova ndivo vari kurairidza chikwata ichi vanoti varikufadzwa nematambiro avarikuita sezvo vasina nguva yakareba vachitamba muligi.    Vanoti zvekare remangwana rechikwata ichi rakajeka chaizvo.	https://www.kwayedza.co.zw/zimpapers-netball-queens-yotarisa-kure/
politics	Mapato Anopikisa Otambira Kuvandudzwa kweGwaro reVavhoti	"Munyori mukuru weMDC inotungamirwa naVaMorgan Tsvangirai, VaDouglas Mwonzora, vanoti bato ravo ranga rava nemakore akawanda richirwira kuti sangano reZimbabwe Electoral Commision, ZEC, rishandise biometric voter registration musarudzo. Mamwe mapato anopikisa anoti ari kufara zvikuru nechirongwa chiri kuda kushandiswa nekomisheni inoona nezvesarudzo muZimbabwe chekuti vanhu vavhote mushure mekunyoresa mugwaro revavhoti rechizvino zvino, kana kuti biometric voter’s registration. Munyori mukuru weMDC inotungamirwa naVaMorgan Tsvangirai, VaDouglas Mwonzora, vanoti bato ravo ranga rava nemakore akawanda richirwira kuti sangano reZimbabwe Electoral Commision, ZEC, rishandise biometric voter registration musarudzo. ""Isu seMDC tagara tichingoti tinoda voter registration ye biometric. Zvazvinoreva ndezvekuti vanhu vanosevenzesa zvigunwe zvavo nekuti zviripo ndezvekuti pakusikwa panoitwa munhu naMwari hapana munhu pamaline aya epachigunwe akafanana neeumwe munhu,"" vanodaro VaMwonzora. No media source currently available VaMwonzora vakurudzira kuti ZEC haifanirwi kungoshandisa nzira iyi pakunyoresa kuvhota asi kuti ienderere mberi nekushandisa hurongwa uhu kunyange pakuvhota vakati izvi zvinogona kubatsira kuti sarudzo muZimbabwe dzisabiririrwe. Vati sebato zvinovafadza nekuti kuchinjwa kwekunyoresa kuvhota kunoreva gwaro revavhoti idzva. ""Chatinoda ndechekuti kana munhu achinge aonekwa kuti muvhoti tichisevenzesa chigunwe chake anofanira kubva angovhota achisevenzesa chigunwe ichocho pasina zvekuti yatingati manual yekuti panozotariswa tariswa zvakare pachisevenzeswa maballot papers,"" VaMwonzora vanowedzera. Mutauriri webato re People's Democratic Party, VaJacob Mafume, vatsigirawo vachiti kushandiswa kwenzira iyimukunyoresa kuvhota ndezvimwe zvingabatsira kuti Zimbabwe iite sarudzo dzisina bopoto. ""Nyaya yebiometric voters’ roll inyaya yatabvirirra kutaura. Biometric zvinongoreva kuti picture yako, finger print yako, kana eye print yako kana DNA yako inenge yavapo pa voters’ roll saka ukaenda ipapo unokwanisa kuonekwa kuti ndiwe. Izvi zvinotibetsera kuti tizive kuti nanga nananga vavhota, vanodaro VaMafume. VaMafume vatiwo sangano reZEC harifanirwi kugumira kunyoresa vavhoti vachishandisa pabiometric asi kuita zvimwe zvinoita kuti sarudzo dzisabirirwe. Mukuru wesangano rakazvimirira rinoongorora nyaya dzesarudzo reZimbabwe Election Resource Center, VaTawanda Chimhini, varumbidzawo chirongwa ichi vakati zvinoita kuti veruzhinji rwudzorerwe vimbo munyaya dzesarudzo. Asi vati ichi chingorichikamu chezvimwe zvezvinhu zvinoita kuti sarudzo dzive dzakachena. Sarudzo dzemuZimbabwe dzinogara dzakaita mutauro vamwe vachiti gwaro revavhoti harina kumira zvakanaka, vamwe vachiti riri kushandiswa nehurumende mukubiridzira sarudzo."	https://www.voashona.com/a/zec-mdc-zanu-voters/3163557.html
sports	Nyamutsika, Mhandu hutu nemukombe	wemarathon – Caniscious Nyamutsika naCaroline Mhandu – ndivo vakahwina mujaho weTanganda Half Marathon wemakiromita 21 uyo wakaitirwa kwaMutare svondo radarika.   Nyamutsika akahwina mujaho wevarume mushure meawa rimwe chete nemaminitsi mashanu achisiya dzimwe shangwiti dzaitarisirwa kuhwina mumakwishu aya idzo   dzinosanganisira Misheck Sithole uyo akatora mukombe gore radarika.   Achitaura neKwayedza achangobva kuhwina mujaho uyu,  Nyamutsika anoti, “Ndakagara mudenga rechinomwe, ndave nemakore akawanda ndichiuya kuzokwikwidza mumujaho uyu zvichiramba asi gore rino ndezvanguwo.   “Makore maviri adarika, ndange ndichipedza ndiri pechitatu, asi kuramba ndichishingirira ndichishanda nesimba kwazondibatsira zvikuru gore rino uye ndazohwinawo pekupedzisira.”   Shasha iyi inoti yave kutarisira kuenda kunokwikwidza kumujaho weVic Falls Marathon uye Tanganda Half Marathon yauya panguva yakanaka nekuti inomubatsira kugadzirira kuenda kune mamwe makwikwi.   “Mujaho weTanganda Half Marathon unouya panguva yakanakisa chaizvo nekuti unondipa mukana wekugadzirira kunokwikwidza kune mimwe mijaho nekudaro ndinotenda vatungamiriri veTanganda nekutipa mukana uyu. Ndave kutarisira kunokwikwidza kuVic Falls Marathon svondo rinotevera uye ndinoshuvira kuti ndichanokunda nekuti morari yangu yasimuka zvichitevera kuhwina kwandaita,” anodaro.   Mhandu – uyo akahwina mujaho wemadzimai – anoti kushanda nesimba kwaange achiita gore rese ndiko kwakamubatsira kuti ahwine mujaho uyu.   “Tanganda tinoiziva kuti iriko gore negore uye tinogara takaimirira nekudaro zvinoda kuti munhu ugare wakagadzirira saka ini ndinogara ndakaimirira. Ndine mufaro mukuru nekuti ndini ndahwina goridhe gore rino,” anodaro.   Zvakadai, kune mamwe makwikwi, Elford Moyo ndiye akahwina mujaho wewiricheya kechinonwe kakatevedzana.   Shasha iyi yakarakidza hunyanzvi hwayo gore rino nekuramba ichihwinha kunyangwe zvazvo mugwagwa wakaitirwa mujaho uyu weMvuma usisina kunaka sezvo wakazara nemakomba.   “Zvinofadza kuramba ndichihwina, asi mugwagwa wacho hauchaite wave nemakomba akawanda nekudaro tinokumbira kuti nzira yacho igadziriswe tigomhanye zvakanaka,” anodaro.	https://www.kwayedza.co.zw/nyamutsika-mhandu-hutu-nemukombe/
health	Vanachiremba Voramba Nyaya yeHurumende yeKugumura Vashandi Mabasa	Nyanzvi munyaya dzezvezvehupfumi dzichiri kuzeya mashoko egurukota rinoona nezvehupfumi VaPatrick Chinamasa ekuti zvinhu munyaya dzezvehupfumi hazvina kumira zvakanaka uye vave kuda kugumura vamwe vashandi nekuwedzera mitero yavanobatirwa nehurumende. Nemusi weChipiri, sangano reZimbabwe Hospital Doctors Association rakabatanawo nevamwe vashandi kushora danho iri. Vanachiremba mumashoko avo kuvatori venhau vakati vari kushanda vari vashoma uye vari kushanda kwenguva yakareba. Vanotiwo vari kuda kuwedzerwa mari yavanopihwa kana vadaidzwa kubasa kana kuti on call allowance kubva padhora nemakumi mashanu paawa kusvika pamadhora mazana manomwe nemakumi maviri pamwedzi. Vanachiremba vanoti zvichemo zvavo zvikasagadziriswa uye vakanyimwa bhonasi muna zvita vachazotora matanho akaomarara avasina kutaura. Mukuru weCommunity Working Group on Health VaItai Rusike vanoti zvinhu muzvipatara hazvina kumira zvakanaka uye vati hurumende inofanira kubvisa pabasa vechidiki vebato iri vari mumatunhu ose vari kungopihwa mari dzehurumende vasina zvavari kuita. No media source currently available  	https://www.voashona.com/a/zimbabwe-matongerwo-enyika/3506012.html
business	Paramende Yozeya Bhiri reNhaurirano Pakati peVashandi neVashandirwi	Dare reparamende richiri kuzeya bhiri rekuyedza kudzika mutemo wenhaurirano pakati pevashandi, vashandirwi ne hurumende kana kuti Tripartite Negotiating Forum Bill. Komiti yeparamende inoona nezvemutemo yakatozeya bhiri iri ikati hapana chiri mariri chinganzi chinotyora bumbiro remutemo. Komiti yeparamende inoona nezvevashandi iri kutarisirwawo kuti mumwedzi uno inge ichitaura nevanhu mumatunhu akasiyana siyana nezvavanodawo kuti zvinge zviri mubhiri iri. Gurukota rezvevashandi Doctor Sekai Nzenza vari kutarisirwa kupira bhiri iri kudare musi wa 5 Kurume. Hatina kukwanisa kubata Doctor Nzenza kuti tinzwe divi ravo panyaya iyi. Asi munyori mukuru wesangano revashandi reZimbabwe Congress of Trade Union VaJaphet Moyo vanoti hurumende iri kudya manonoko pakut bhiri iri rive mutemo uye vanovimba kuti kana rikapasiswa richabatsira kuunza kuyanana munyika. No media source currently available 	https://www.voashona.com/a/paramende-yozeya-bhiri-renhaurirano-pakati-pevashandi-nevashandirwi-/4799471.html
sports	ZVICHANGOITIKA . . . Pitso aenda kuSaudi Arabia	wenhabvu wekuSouth Africa ane mukurumbira, Pitso Mosimane, aziviswa kuti ndiye ava kuzorairidza chikwata chikuru chekuSaudi Arabia, cheAl Ahli Saudi kutanga izvozvi.	https://www.kwayedza.co.zw/zvichangoitika-pitso-aenda-kusaudi-arabia/
sports	Mukana weAfrica kuWC . . . vamwe vanoti Nigeria, Senegal	MUMASVONDO mashoma anotevera, pasi rose richange rakatarira kutanga kwemakwishu makuru enhabvu eFifa World Cup 2018 kuRussia apo zvikwata 32 zvichatatsurana mumutambo uyu. Mutambo uyu uchatanga musi wa14 Chikumi uye maziso ose achange ari pazvikwata zvinoti Germany iyo ine mukombe uyu, Brazil, France, Spain, Belgium neArgentina izvo zviri kutarisirwa kubvuta mukombe uyu kubva kuGermany.   Zvakadai, Africa ichange yakaisa tariro yayo pazvikwata zvishanu zvinoti Nigeria, Egypt, Senegal, Tunisia neMorocco. Pazvikwata zviri kumirira Africa izvi, zvitatu zvacho ndezvekuNorth Africa zvinoti Egypt, Tunisia neMorocco kozoti zviviri ndezvekuWest Africa – Nigeria neSenegal. Southern Africa haina kana chikwata chimwe chiri kuimirira kumakwishu aya. Svondo rino, Kwayedza yakaita hurukuro nevaongorori pamwe navariridzi venhabvu vakasiyana avo vanopa maonero avari kuita zvikwata zvemuAfrica zvichanokwikwidza kuRussia.   Murairidzi weChicken Inn, Joey “Mafero” Antipas, anoti ari kuisa mari yake pachikwata cheSenegal iyo iri muboka rine zvikwata zvinoti Poland, Japan neColombia muGroup H.   Senegal ine gomo guru rekukwira muboka rayo nekuti mune zvikwata zvakasimba asi Antipas anoti ari kufamba nayo sezvo yakasimba zvikuru.   “Senegal yakasimba zvikuru, vatambi vayo vese vazere kuEurope uye vari kutambira zvikwata zvikuru kusanganisira Sadio Mane uyo achangobva kutamba mufainari yeChampions League umo akanwisa achitambira Liverpool. “Chikwata ichi chakasimba kudarika zvakawanda chaizvo,” anodaro Mafero.   Vatambi veSenegal vanotarisirwa kunetsa kumutambo uyu vanosanganisira Mane, Idrissa Gana Gueye weEverton, Keita Balde Diao weMonaco nakaputeni wacho Cheikhou Kouyate weWest Ham United.   Murairidzi weManica Diamond FC yemuDivision One Eastern Region, Luke Masomere, anotiwo nhabvu yashanduka zvikuru uye ari kuona zvikwata zvemuAfrica zvichikonzera nyaka-nyaka kuWorld Cup.   Muchinda uyu anoti Nigeria ichisvika kusemi-fainari yemutambo uyu. “Kare seAfrica taingotarisirwa pasi tichinzi hatina kwatinosvika asi nhabvu yashanduka zvikuru, hakusisina chinonzi chikwata chidiki nekuti zvidiki zvacho ndizvo zviri kutovava kunyanya.   “Ini ndichange ndichimhanya neNigeria uye ndiri kuitsigira zvakanyanya kuti ibate basa kumutambo uyu. Ndichange ndichigara ndakapfeka zveruvara rwegreen nekuti ndinofarira nhabvu yavo zvikuru.   “Kana kutsanya ndichaitsanyira Nigeria nekuti iri pamwoyo pangu,” anodaro Vahombe sezita remadunhurirwa raMasomere. Nigeria kana kuti maSuper Eagles ari muGroup D umo achasangana nezvikwata zvinoti Argentina, Croatia neIceland.   Chikwata ichi chizere zvakare nevatambi vanotambira kuEurope vanosanganisira Alex Iwobi weArsenal, Victor Moses weChelsea, Kelechi Iheanacho weLeicester City, naAhmed Mussa weCSKA Moscow yekuRussia.   Gore radarika, chikwata ichi chakaumburudza Argentina 4-2 iyo yaichasangana nayo kumakwishu eWorld Cup. Mugore ra2014, zvikwata zviviri izvi zvakasangana zvakare muboka rimwe chete kuWorld Cup Brazil apo Argentina yakazohwina 3-2. Partson Ndabambi, uyo aimbove maneja weZPC Kariba uye akarairidza zvikwata zvizhinji zvenhabvu, anoti   Nigeria izere nevatambi vane tarenda vechidiki saka ndiyo yaachange achitsigira kumutambo uyu. “Ini hangu ndichange ndichifamba neGermany ndiyo yangu asi muno muAfrica mari yangu iri paNigeria. Kubva kare, yagara ichienda kumutambo uyu saka gore rino ndinoiona ichiita zvinorova,” anodaro Ndabambi.   Zvakadai, zvimwe zvikwata zviri mumutambo uyu – kunyanya Egypt – ichange yakatariswa nevazhinji nekuda kwemutambi wayo Mohamed Salah weLiverpool uyo akatamba nhabvu yainwisa mvura mumwaka weEnglish Premier League wadarika. MaPharaohs, sezita remadunhurirwa reEgypt, ane vatambi vanotamba zvinodadisa vanosanganisira iye Salah asi hunge akapora bendekete rake iro akakuvara mufainari yeChampions League, Mohamed Elneny weArsenal naAhmed Hegazi weWest Bromwich Albion.   Egypt iri muGroup A umo ichasangana neRussia, Uruguay neSaudi Arabia. Zvimwe zvikwata zviri kumirira Africa, Tunisia iri muGroup G umo ichasangana neBelgium, England nePanama kozoti Morocco iri muGroup A umo ichasangana neIran, Portugal neSpain.   Morocco ine vatambi vakaita saAchraf Hakim weReal Madrid, Medhi Benatia weJuventus naYounes Belhanda weGalatasaray muchikwata chayo.	https://www.kwayedza.co.zw/mukana-weafrica-kuwc-vamwe-vanoti-nigeria-senegal/
sports	Gumbo adzingwa basa kuBotswana	   CHIKWATA cheSua Flamingoes chekuBotswana chadzinga basa murairidzi wacho Rahman Gumbo zvichitevera kusatamba zvinogutsa kwachange chichiita.   Kukundwa kwakaita chikwata ichi 3-2 svondo radarika neEleven Angels, izvo zvakaona chichigara pechi15 palogo chiine zvibodzwa zvitatu chete kubva pa18 zvachaigona kuwana, zvatuma Sua Flamingoes kudzinga basa murairidzi wemuZimbabwe uyu.   Sua Flamingoes, iyo iri kutamba muPremiership mumwaka wayo wechipiri, yakazivisa nezvekudzinga kwayakaita Gumbo nemusi weChipiri.   “Sua Flamingoes FC inozivisa vatsigiri vedu vakatikoshera, vane chekuita nechikwata chedu, vatori venhau nemhuri yese yenhabvu kuti taparadzana nemurairidzi wedu Rahman Allen Gumbo.   “Chikwata chinotora mukana uno kutenda Gumbo nebasa raakaita mukukura kwechikwata chedu izvo zvakamboona chichipedza chiri pechisere mwaka wadarika mumwaka wedu wekutanga muElite league,” chinodaro chikwata ichi muchinyorwa.   Kopane Phakedi ndiye ambofanogadzwa kuti arairidze chikwata ichi.   Zvange zvichimomotera Gumbo uyo chikwata chake chakakundwa mitambo mishanu yachatamba mwaka uno wa2022/23 uye changokwanisa kuhwina mumwe chete apo chakakunda Morupole Wanderers 1-0.	https://www.kwayedza.co.zw/gumbo-adzingwa-basa-kubotswana/
politics	Senator Hlalo Vanodzingwa muMDC-T	Bato reMDC-T rinoti radzinga seneta Matson Hlalo mushure mekunetsana kunotyisa kunonzi kuri kuitika mubato iri mudunhu reBulawayo. Mutevedzeri wemutauriri webato iri kuBulawayo VaFelix Magalela Mafa Sibanda vaudza Studio 7 kuti National Executive Council yebato iri yakadzinga VaHlalo nenyaya yehunhubu. VaSibanda vanoti VaHlalo vakapihwa tsamba yekudzingwa mubato nemusi weChina. VaSibanda vanoti VaHlao vakapihwa mukana wekuuya kuzozvichenura kudare reNational Couuncil asi vakaramba. VaHlalo vanzi vachadzingwawo kuva nhengo yedare resenate. No media source currently available Sezvo Studio 7 ichitema isina divi rainorerekera yabatawo VaHlalo avo vati mutevedzeri wemutungamiri webato iri Muzvare thokozane Khupe ndivo vari kutungamira mabasa ekuvadzinga mubato. Vati havasi kuzotambira kudzingwa uku vachiti hakusi kutevera bumbiro remutemo webato. No media source currently available 	https://www.voashona.com/a/zimbabwe-matongerwo-enyika-mdc/3188950.html
business	IMF Inoti Haisi Kuzokweretesa Zimbabwe Imwe Mari Kudzamara Yabhadhara Zvimwe Zvikwereti	Bhanga guru rinokweretesa mari nyika dzepasi rino reInternational Monetary Fund kana kuti IMF rinoti harisi kuzokweretesa Zimbabwe mari sezvo iine zvikwereti zvakawanda kunze zvairi kukundikana kubhadhara. Zimbabwe ine chikwereti chinosvika mabhiriyoni gumi emadhora ekuAmerica chairi kutadza kubhadhara kuWorld Bank, African Development Bank, European Investment Bank neParis Club. IMF yakatura mashoko aya kuvatori venhau nemusi weChipiri mushure mekupedza mwedzi ichiongorora mamiriro akaita zvinhu munyika munyaya dzezvehupfumi. Izvi zvakaitwa kuburikidza nemadandemutande nenyaya yechirwere cheCovid-19. IMF inoti kuti Zimbabwe, yave nemakore makumi isina kukwereteswa mari nebhanga iri ikwereteswe mari, inofanira kubhadhara zvikwereti kana kutenderana nevayakakwereta kuti yobhadhara sei chikwereti ichi. IMF. Kunyangwe hazvo Zimbabwe yakakanganiswa zvakanyanya nechirwere cheCovid-19 sedzimwe nyika. IMF inoti inotarisira kuti hupfumi huchakwira nezvikamu zvitanhatu kubva muzana gore rino. Nyanzvi munyaya dzezvehupfumi, VaVictor Bhoroma, vaudza Studio 7 kuti zvakakosha kuti Zimbabwe igadzirise zvimwe zviri kukurudzirwa neIMF kuitira kuti isimudzire hupfumi hwenyika. No media source currently available 	https://www.voashona.com/a/imf-inoti-haisi-kuzokweretesa-zimbabwe-imwe-mari-kusvika-yabhadhara-zvimwe-zvikwereti/6316651.html
health	Zimbabwe Yokurudzirwa kuNgwarira Mushonga weCovid Kubva kuRussia	Bepanhau reHerald rinoti Zimbabwe neRussia dziri kuronga kudyidzana munyaya yekutsvaga mushonga wekudzivirira kupararira kwechirwere cheCovid-19 nezvimwe . Izvi zvinotevera kupihwa nemusi weSvondo, kweZimbabwe zvikwanisiro zvekudzivirira kupararira kwechirwere checoronavirus nemishonga neRussia nemumiriri wenyika iyi muZimbabwe VaNikolai Krasilnikov. Vachitambira zvipo izvi, VaMangwiro vakatenda Russia vakati Zimbabwe inoda chose kudyidzana nenyika iyi munyaya dzemishonga. Asi dzimwe nyanzvi munyaya dzezvehutano dzinoti Zimbabwe inofanira kungwarira mishonga inobva kuRussia iyo yakazviti yawana nhomba yekurapa Covid-19 inonzi Sputnik-V. Asi nyika dzakawanda dzinosanganisira Germany, France, Spain neAmerica dzinoti nhomba iyi yakangoitwa zvechimbi chimbi pasina kutevedzera zvose zvinodiwa. Bazi reUnited Nations reWorld Health Organization rinotiwo richiri kuda kuongorora mushonga uyu. Russia iri kuti hayo nyika idzi dziri kuita godo. Hatina kukwanisa kubata gurukota rezvehutano VaConstantino Chiwenga kuti tinzwe kuti Zimbabwe yakapihwa mushonga upi sezvo nharembozha yavo yange isiri kudairwa. Mukuru wesangano rinorwira kodzero dzevanhu munyaya dzezvehutano reCommunity Working Group on Health VaItai Rusike vanoti Zimbabwe haifanire kungobvuma mishonga kubva kuRussia pasina kunyatsotsvakurudza nezvemishonga yacho. No media source currently available    	https://www.voashona.com/a/zimbabwe-yokurudzirwa-kungwarira-mushonga-wecovid-kubva-kurussia/5574141.html
sports	‘Aubameyang, Lacazette ka1’	anokurudzira murairidzi weArsenal – Unai Emery – kuti ashandise kuwirirana kuri pakati pake naAlexandre Lacazette nedonzvo rekusimudzira matambiro echikwata chavo.   Emery akatanga hupenyu hwake semurairidzi weArsenal nekuzvamburwa mumaoko eManchester City svondo radarika, apo paakasarudza kusatangisa Lacazette.   Chizvarwa chekuFrance ichi chakaunza mufaro mukuru kuArsenal zvichitevera kutengwa kwaakaitwa nemari inosvika 53 miriyoni paunzi mugore ra2017 uye akatanga achipisa kuEmirates.   Zvisinei, matambiro aLacazette akazodzikisirwa nekuuya kwaAubameyang munaNdira uye kutangisa vatambi vaviri ava kwange kuri kunetsa zvikuru kuvatambisa pamwe chete.   Asi chizvarwa chekuGabon ichi – Aubameyang – anoti anofunga kuti vanogona kutamba vese vakanetsa, hunge vasarudzwa naEmery muchikwata chake uye ndokutaura kuti anogona kusuduruka pachinzvimbo chake chaanofarira kutamba kuti Lacazette apinde muchikwata vatambe vese.   “Tinotamba tese zvakanaka uye tinowirirana,” Aubameyang akaudza ESPN. “Pane kamoto kanobaka kana tiri kutamba tese tiri munhandare.   “Tinotsvagana, takazviona nemusi weSvondo apo takatamba neCity paakapinda. Handina basa nazvo kutamba chinzvimbo asi hunge Laca akapinda otamba pachinzvimbo changu. Chatinoda chete kubatsira chikwata chedu chibudirire.” — Sportsmail Football	https://www.kwayedza.co.zw/aubameyang-lacazette-ka1/
politics	MDC-T yaMuzvare Khupe Yoronga Kusangana neVatsigiri Vayo muMatunhu emuHarare	"Bato reMDC-T inotungamirirwa naMuzvare Thokozani Khupe riri kuronga kupinda mumatunhu emuHarare neMugovera richiratidza kuvatsigiri varo mutungamiri webato pamwe nevachakwikwidza musarudzo. Mutauriri webato iri, Muzvare Linda Tsungirirai Masarira vanoti bato ravo ratora nzira yekusangana nevatsigiri vavo iyi sezvo vatya kuti vakaita musangano mukuru waizogona kukanganiswa nevemamwe mapato avasina kudoma nemazita. Muzvare Masarira vanoti nzira yekupinda muvanhu vachisangana nevatsigiri vavo inovapawo mukana wekusangana nevatsigiri padunhu rega rega sezvo sarudzo dzegore rino dzakanangana nenzvimbo dzekuvhotera, kana kuti polling station-based. Vanoti hurongwa hwavo hweMugovera uhwu huchatangira muHarare Gardens, huchizoperera kuChitungwiza. Semamwe mapato anopikisa, vanotiwo sebato havasi kufara nemafambisirwo ari kuitwa gadziriro dzesarudzo neZimbabwe Electoral Commission, ZEC, zvikuru panyaya yekunonoka kuwanisa gwaro revavhoti kune mapato ari kukwikwidza musarudzo. ""And hatina vimbo kuti ZEC ichakwanisa kutiburitsira and election iri free and fair and credible,"" Muzvare Masarira vanodaro. No media source currently available  "	https://www.voashona.com/a/zimbabwe-politics-mdc-t-khupe-masarira/4448109.html
health	Vanhu Vatatu Vofa, Vana veChikoro Makumi Matatu neVana (34) Vachibatwa neChirwere Ichi	Bazi rezvehutano rinoti nezuro vanhu vatatu vakafa nechirwere cheCovid-19 nezuro zvasiya vafa nacho kubva zvachatanga kupararira gore rapera vave zviuru zvina nemazana matanhatu nemakumi mapfumbamwe nemumwe kana kuti 4, 691. Vanhu makumi matanhatu vakabatwa nechirwere ichi uye pavanhu ava pane vane vechikoro makumi matatu nevana vakabatwa nechirwere ichi. Pavana ava makumi maviri vari kuMatabelaland South, gumi nevana vari kuMasvingo. Vanhu vabayiwa nhomba yekutanga yeCovid 19 vave mamiriyoni matatu nezviuru mazana mana nemasere ane mazana matanhatu negumi kana kuti 3 408 610. Vanhu vabayiwa nhomba kaviri sezvinokurudzirwa vave mamiriyoni maviri nezviuru mazana matanhatu nemakumi matanhatu nemapfumbamwe zvine mazana manomwe nemakumi mana nemapfumbamwe kana kuti 2 669 749. Hurumende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshanda,	https://www.voashona.com/a/vanhu-vatatu-vofa-vana-vechikoro-makumi-matatu-nevana-(34)-vachibatwa-nechirwere-ichi/6308776.html
sports	Voshandisa mitambo kurwisa mhirizhonga	   SANGANO reZimbabwe Powerlifting Federation (ZPF) rodzidzisa veruzhinji kuipa kwemhirizhonga yemudzimba pamwe nekupa chenjedzo pamusoro pedenda reHIV/AIDS kuburikidza nekuita mitambo yakasiyana.   Svondo radarika, ZPF yakaita mutambo wekusimbisa muviri kuHighfields, muHarare apo vaisendeka mamitsi 15 parutivi pachikamu chega-chega voita hukurukuro neveruzhinji pamusoro pemhirizhonga yemudzimba, kuipa kwekutora zvinodhaka nekupa chenjedzo yedenda reHIV/AIDS.   Sachigaro we ZPF mupurovhinzi yeHarare – Moses ‘Black Moses’ Nyamhotsi – anoti zvakakosha kuti pose panoitwa mitambo yakasiyana pombotorwa nguva yekukurukura neveruzhinji vachipihwa chenjedzo pamusoro penyaya dzemhizhonga, zvinodhaka zvinokanganisa muviri nezvirwere zvakasiyana.   Black Moses anoti nyaya dzemhirizhonga yemudzimba dziri kuwanda mazuva ano nekudaro vakatora danho rekuronga mitambo iyi.   “Mitambo ine simba uye inounganidza vanhu vanobva kunzvimbo dzakasiyana. Saka isu takaona kuti panoungana vanhu tichiita zvemitambo, ngatibve tatora mukana wekukurukura navo nyaya todzidzisana kuti mhirizhonga yakashata zvachose. Tiri kubva tabata dzimwe nyaya dziri kunetsa dzakaita sedzekutorwa kwezvinodhaka uye topa chenjedzo pamusoro pedenda reHIV.   “HIV iriko hama, vanhu ngavangwarire uye vagare vachizvichengetedza nguva dzose,” anodaro.   Black Moses anoenderera achiti: “Danho iri takaritora nechinangwa chekuti vanhu pavanoita mitambo yekusimbisa miviri dzimwe nguva vanenge vakaneta, saka pfungwa dzekutora zvinodhaka hadzimbovabate. Chikuru chavanenge vave kufunga nezvacho kusimbisa muviri chete.”   Zvakadaro, svondo radarika ZPF yakaita mitambo yeNational Powerlifting nePara-Powerlifting Championships.	https://www.kwayedza.co.zw/voshandisa-mitambo-kurwisa-mhirizhonga/
politics	Amai Mnangagwa Vanoudzwa Kushupika Kuri Kuita Madzimai Akarwira Rusununguko rweNyika	Mamwe madzimai aive varwiri vehondo yerusununguko anoti ave kuomerwa nehupenyu sezvo mari yemudyandigere yaari kupihwa, isingachakwane kuti vawane zvinhu zvinodiwa mukurarama zuva nezuva. Izvi zvabuda pamusangano wavaitwa nemudzimai wemutungamiri wenyika, Amai Auxillia Mnangagwa muBulawayo. Madzimai aya audza Amai Mnangagwa kuti vanowana mazana maviri emadhora pamwedzi semudyandigere vakati mari iyi hapana zvaichakwana. Amai Elizabeth Sibanda vati murume wavo akasungwa panguva yehondo asi akafa asina chaakawana vakatiwo ivo pachavo vaive chimbwido asi pari zvino vanorarama hupenyu hwehwakumukwaku. Amai Mnangagwa vabvuma kuti zvinhu munyika pari zvino zvakaoma vakatiwo vanoziva kuti shirikadzi dzevarume vakarwa muhondo dzinosangana nematambudziko akawanda kusanganisira kuti vanogona kutorerwa midziyo yavakasiirwa zvichibva nekumatare edzimhosva. Asi Amai Mnangagwa vapa kurudziro yekuti vanhukadzi vatsvage rubatsiro kumapazi ehurumende akaita seWomen’s Affairs uyewo vaite mabasa emaoko vari muzvikwata nezvikwata kuitira kuti vakwanise kuriritira mhuri dzavo. Amai Mnangagwa vakurudzirawo vanhukadzi kuti vafarire kupinda muzvinzvimbo zvehutungamiri muzvikamu zvakasiyana-siyana kusanganisira mune zvematongerwo enyika. Vati madzimai haafanirwe kuodzwa moyo nezvimhingamupinyi zvavanosangana nazvo mukuedza kuita izvi vachiti kuve nemadzimai akawanda muzvinzvimbo zvehutungamiri kunobatsira kusimudzira nyika.\n\nAmai Mnangagwa vapa zvipo zvakasiyana-siyana zvinosanganisira michina yekusona iyo vati ichapiwa kuzvikwata zvemadzimai kuburikidza nehofisi yegurukota redunhu reBulawayo. \n\nMuzvare Ambukai Mashamba vati vanoona chipo ichi chichigona kushandura hupenyu hwemamwe madzimai. Amai Mnangagwa vatorawo mukana wekukurudzira vanhukadzi kuti vatsigire hurongwa huchaitwa musi wa25 mwedzi uno hwekuratidzira senzira yekushora zvirango zvavati zvakatemerwa vamwe vakuru vakuru pamwe nemamwe makambani ehurumende nenyika dzekumadokero. Vati zvirango izvi zviri kukanganisa magariro everuzhinji munyika. Asi vamwe varwiri vekodzero dzevanhu vanoti hazvizi zvirango zviri kuita kuti zvinhu zviite manyama amire nerongo munyika, asi kutadza kutungamira kwebato reZanu PF pamwe nehuori huri mumapazi ose ehurumende. 	https://www.voashona.com/a/zimbabwe-first-lady-hears-plight-of-female-war-veterans/5118940.html
politics	Nyaya yeKutemerwa Zvirango neBritain kweVanodzivirira Nyika Yokonzera Mutauro	Mumavhiki maviri anotevera, sangano reEuropean Union riri kutarisirwa kuti rizeye zvekare nyaya yezvirango zvakatemerwa vamwe vakuru vakuru muhurumende. Mutungamiri weAmerica, VaJoe Biden, vari kutarisirwawo mukutanga kwaKurume kuti vazeyewo zvakare kuti vowedzera here kana kuti kwete zvirango zvakatemerwa vamwe vatungamiri vari kupomerwa mhosva yekutyora kodzero dzevanhu. Asi semunongedzo wekuti zvinhu hazvina kumira zvakanaka, hurumende yeBritain yakatemera zvirango gurukota rezvevasori, VaOwen Ncube, mukuru wevasori, VaIsaac Moyo, vaive mutungamiri wemauto ePresidential Guard uye vave mumiriri weZimbabwe kuTanzania, VaAnselem Sanyatwe, pamwe nemukuru wemapurisa, VaGodwin Matanga. Vana ava vari kupomerwa mhosva yekuva nechekuita nekupfurwa kwevanhu gumi nevanomwe vairatidzira kukwira kwemutengo wemafuta ekufambisa dzimotokari muna 2019. Asi zvirango zvakatemerwa vakuru ava zvinoshanda here uye zvii zvingaitwe kuti zvibviswe? Nyanzvi munyaya dzezvematongerwo enyika, uye vari mukuru wesangano reCentre for Natural Resource Governance, VaFarai Maguwu, vanoti vatungamiri venyika vanofanira kugadzirisa hukama nevanhu vemuZimbabwe kuburikidza nekuremekedza kodzero dzavo. Asi nhengo yeZanu-PF vakambotungamira bato rinopikisa reDARE, VaGilbert Dzikiti, vanoti Britain haina kodzero yekutemera Zimbabwe zvirango nekuti haisi iyo United Nations. No media source currently available  	https://www.voashona.com/a/nyaya-yekutemerwa-zvirango-kwevanodzivirira-nyika-nebritain-yokonzera-mutauro/5765229.html
health	Nyanzvi Dzoshushikana Zvichitevera Kufa kweVanhu Vane Covid-19 Zvisingazivikanwe Kuti Vane Chirwere Ichi	Nyanzvi mune zvehutano dzinoti hadzikurudzire kuti vanhu vazivikanwe kuti vanga vaine chirwere cheCOVID-19 mushure mekunge munhu afa sezviri kuitika munyika. Nyanzvi idzi dzinoti izvi zvinodziviririka chete kana hurumende ikaongorora vanhu vakawanda kusanganisira vese vanenge varwara. Magwaro anobudiswa nebazi rezvehutano pamusoro pechirwere cheCOVID-19 anoratidza kuti kune vanhu vanozozivikanwa kuti vanga vaine hutachiona hwechirwere ichi ivo vanhu vacho vatoshaya. Vaimbove gurukota rezvehutano panguva yehurumende yemubatanidzwa, Dr. Henry Madzorera, vati kufa kwevanhu vasati vazivikanwa kuti vari kunetsekana neyi zvinhu zvinoisa vashandi vezvehutano panjodzi. Mutungamiri wesangano rinomiririra vakoti, reZimbabwe Nurses Association, VaEnock Dongo, vaudza Studio7 kuti sesangano vanogarokurudzira hurumende kuti iise zvikwanisiro muzvipatara zvayo zvinoita kuti vezvehutano vaongorore munhu wese zvake anotsvaka rubatsiro munyaya yezvehutano zvisinei nekuti anoratidza kuti ane chirwere cheCOVID-19 here kana kwete. VaDongo vanoti sevashandi vezvehutano vanonetsekanawo nevanhu vanozobatwa chirwere ichi ivo vatoshaya. VaDongo vanoti kusavapo kwezvinoshandiswa kuti vana mukoti vazvidzivirire kuri kuisa nhengo dzavo dzakawanda panjodzi. Vatiwo sangano ravo riri kushushikana kuti vakoti vari kubatwa nehutachiona vari pabasa vari kuwanda. Nyanzvi idzi dzinotiwo kuongorora vanhu vakawanda kuti vane chirwere here kana kuti kwete ndiyo chete yekuti hurumende idzivirire kufa kwevanhu vakawanda pamwe nekupararira kwehutachiona hweCoronavirusm uhwo hunokonzera chirwere cheCovid-19. Asi mutevedzeri wegurukota rezvehutano, VaJohn Mangwiro, vaudza Studio7 kuti vanhu ava vanenge vaongororwa vachiri vapenyu asi vanofa vasati vaziva zvinenge zvabuda muongororo dzinenge dzaitwa. VaMangwiro vati izvi zvinoitika sezvo nyika isina michina inobudisa ongororo idzi chiripocho. Vachibvunzwa kuti izvi hazviisi here hutano hwevashandi vehutano panjodzi, VaMangwiro vati vashandi ava vari kutora varwere vese vanouya kuzvipatara sevanhu vane COVID-19 kusvika zvinenge zvabuda muongororo zvazivikanwa nekudaro vanenge vakapfeka zvekudzivirira. Kunyange hazvo hurumende ichiti vashandi vanenge vakapfeka zvekuzvidzivirira, vashandi vezvehutano, kusanganisira VaDongo, vanoti izvi hazvisi izvo zviri kuitika muzvipatara zvehurumende sezvo zvikwanisiro zvinodiwa izvi zviri zvishoma zvakanyanya. VaDongo vanoti kushaikwa kwezvikwanisiro imwe yenyaya dziri kupa kuti vashandi vezvehutano varambe kuenda kubasa. Sangano ravana chiremba vakuru reZimbabwe Senior Hospital Doctors Association rakazivisa hurumende svondo rino kuti inofanirwa kugadzirisa zviri kunetsa muzvipatara, kutadza kwayo vanenge voramwa mabasa. No media source currently available 	https://www.voashona.com/a/zimbabwe-medical-experts-worried-by-deaths-of-unsuspected-covid-19-patients/5507358.html
politics	VaTsvangirai naVaNcube Voita Mushandirapamwe	Vatungamiri vaviri vakaumba MDC muna 1999, VaMorgan Tsvangairai naVaWelshman Ncube, vanyorerana chibvumirano chekuumba hwaro hwekuita mushandirapamwe. VaTsvangirai naVa Ncube vakapatsanurana muna Gumiguru 2005, mushure mekunetsana panyaya yekuti bato ravo ropinda here kana kuti kwete musarudzo dzeseneti. Chibvumirano ichi chanyoreranwa kumba kwaVaTsvangirai kuHighlands muHarare. VaTsvangirai vakanyorerana zvakare chimwe chibvumirano chakadai neChitatu nevakafanobata chigaro chemutungamiri webato reNational People’s Party, Amai Joice Mujuru. Vachitaura pachiitiko chanhasi, VaTsvangirai vatenda kuti kupatsanurana kwavakaita naVaNcube muna 2005 kwakapa kuti mapato anopikisa atadze kubvisa zvine mutsindo Zanu PF pachigaro chekutonga. VaTsvangirai vatiwo vanopikisa vachapinda musarudzo dza 2018 vakabatana kuitira kuti vasunungure vana veZimbabwe pajoki rehuranda hweZanu PF. VaTsvangirai vatiwo kubatana naVaNcube chinhu chaidiwa nasahwira wavo, muchakabvu Gibson Sibanda, uye vari kuzadzikisa chido chemufi ichi. VaTsvangirai naVa Sibanda vakabva vose kuZCTU kuti vanotanga zvematongerwo enyika, izvo zvakaona bato re MDC richiumbwa muna 1999. VaTsvangirai vatiwo kushandirapamwe kwevanopikisa ndiko chete kuchapa kuti Zimbabwe ibude mumadhaka mairi munyaya dzezvehupfumi uye kuti kodzero dzevanhu dziremekedzwe. Vatiwo kuti shanduko iuye munyika, vanhu vanofanira kunyoresa kuti vakwanise kuvhota. Mashoko aVaTsvangirai atsigirwa naVaNcube, avo vakava munyori mukuru wekutanga pakaumbwa MDC muna 1999, VaTsvangirai vari mutungamiri webato, VaSibanda vari mutevedzeri waVaTsvangirai. VaNcube vati kupatsanurana kwavakaita muna 2005 hakuna kubatsira nyika sezvo kwakadyara mhodzi yekusabatana muZimbabwe kwemapato anopikisa ayo ane vatsigiri vasiri kugutsikana nehutongi hwehurumende yaVaMugabe. Mushure mekupatsanuka kweMDC, VaNcube vakanokoka VaArthur Mutambara kuti vatungamire chikwata chaVaNcube chakavatevera apo vakasiya VaTsvangirai vachinoumba MDC yavowo. Ukuwo VaTsvangirai vakaenderera mberi vari muMDC iyo yakasara iine vanhu vakawanda kusvika pari zvino. Kunyange hazvo vakawanda vari kufarira kubatana uku, vamwewo vari mumapato aya vari kutumira mashoko padandemutande re Facebook, Titter nepa Whatsapp vachishora kubatana uku vachiti zviri kuitwa nevakuru vavo hakuna kwazvinosvika. No media source currently available 	https://www.voashona.com/a/zimbabwe-tsavangirai-ncube-joins-forces/3818980.html
business	Makanzuru Anoti Vagari Ngavabhadhare Mitero Yakakwira Sezvo Mari yemaRTGS Iri Kushaya Simba	Makanzuru akawanda munyika ari kuchema chema kuti mitemo yehurumende pagwara rezvehupfumi iri kungovandudzwa nguva nenguva negurukota rezvemari, VaMthuli Ncube, uye gavhuna webhanga guru renyika, Doctor John Mangudya, yave kukanganisa mashandiro ayo zvekuti vave kuda kuti mari dziri kubhadharwa nevagari semutero pamwedzi dziwedzerwe. Hurumende yakambotanga yati mari yemaRTGS nedhora rekuAmerica zvakayenzana isati yati huremu hupimwe nemabhanga zuva nezuva. Izvi zvinonzi nemakanzuru akawanda zvavhiringidza mabasa avo sezvo mitengo yabva yawedzerwa zvakanyanya. Asi vagari vanoti havana mari iri kutaurwa kuti vawedzere. Meya weguta reHarar, VaHerbert Gomba, vanoti kanzuru yavo iri kuda kuti vagari vawedzere mari dzemitero nekuti zvinhu hazvina kumira zvakanaka. Mashoko aya atsinhirwawo nameya weguta reKweke, Amai Angeline Kasipo, vatendawo kuti kutenga mishonga yekuchenesa mvura nezvimwe zvikwanisiro zvave kuomera kanzuru yavo. Meya weguta reMasvingo, VaCollins Maboke, vanoti zvinhu kukanzuru yavo zvakaita mhidigari zvekuti havachwakwanise kuita mabasa avanotarisirwa nevagari. Mumwe kanzura wekuChitungwiza atiwo kanzuru yaremerwa nemutoro wekutadza kuwana mari. Ko vagari vari kuonawo sei nyaya yekuti mari iwedzerwe? Mukuru weChitungwiza and Manyame Rural Residents' Association, VaMarvelous Khumalo, vanoti zvinhu zvakaomera vagari vazhinji. Mutungamiri weHarare Residents Trust, VaPrecious Shumba, vati havatenderana zvachose nezviri kuda kuitwa nekanzuru yavo kuti vabhadhare mari yakawanda yemitero. Mashoko aya atsinhirwawo naVaAnoziva Muguti vanove mukuru weMasvingo Residents and Ratepayers Association. Nyanzvi munyaya dzezvehutano dzinoti zvinhu zvikasagadziriswa mumaguta umu munotanga kupararira zvirwere zvakaita setyphoid nekorera. Nyanzvi munyaya dzezvehupfumi dzinoti kana hupfumi hwenyika husina kugadziriswa, makanzuru acharambawo achitatarika. Gurukota rezvematunhu, VaJuly Moyo, vaudza Studio7 kuti vange vari mumusangano uye vachapindura mibvunzo yedu panyaya iyi svondo rinouya. No media source currently available   	https://www.voashona.com/a/makanzuru-anoti-vagari-ngavabhadhare-mitero-yakakwira-sezvo-mari-yemartgs-iri-kushaya-simba/4993150.html
sports	‘Vatambi vePSL havaoni mambure’	   SHASHA yakambonetsa mumutambo wenhabvu ichitambira Black Rhinos – Maronga “Bomber” Nyangela – anoti vatambi vekumberi vezvikwata zvakasiyana vanozunza mambure havasi kunyatsobikwa izvo zvaona muPremier Soccer League muchishaya anonwisa kanodarika ka20 mumwaka mumwe chete sezvakapedzisira kuitwa mugore ra2010 naNorman Maroto achitambira Gunners FC.   Bomber, uyo vatsigiri vazhinji venhabvu vanomuziva achizunza mambure zvakamuona achihwina mubairo weGolden Boot kanodarika katatu, anoti nhabvu iri kutambwa muPSL inonwisa mvura asi dambudziko guru nderevatambi vekumberi vanokwanisa kunwisa kakawanda mumwaka mumwe chete.   “Nhabvu iri kutambwa muPSL mwaka uno iri kunakidza uye varairidzi varipo vari kuziva zvavari kuita.   “Asi dambudziko rimwe chete nderevatambi vekumberi, havasi kunyatsozunza mambure. Vatambi vekumberi varipo vakatosiyana nevekare vataiona avo vainyatsozunza mambure zvaiita kuti nhabvu iwedzere kunakidza.   “Kuti chikwata chihwine mukombe wePSL, chinofanirwa kuve nemutambi wekumberi anonyatsozunza mambure sezvaiitwa nevatambi vakaita seni, Moses Chunga, Madinda Ndlovu nevamwe vakasiyana. Izvezvi tinoona Top Goal Scorer achipedza mwaka anwisa ka14 chete, hapana kwatinenge tichienda.   “Paye patinozotumira zvikwata zvedu kunze kwenyika, kana tisina vatambi vekumberi vanogona kunwisa, ndipo patinongosvika tichirohwa,” anodaro.   Nyangela anoti zvakakosha kuti zvikwata zvemuPSL zvishande nevatambi vakaita mukurumbira vabatsire nekupa ruzivo kuvatambi vekumberi kuti vadzidze.   “Vatambi vakaita mukurumbira vakakosha saka zvikwata ngazvivashandise vapote vachivashevedza kuzoshanda nevatambi vachivadzidzisa zvidavado zvekunwisa izvo vaive nemukurumbira nazvo.   “Hatisi kuti toda kuuya mazuva ose, kwete. Tinopota tichiuya pano neapo kuzoshanda navo,” anodaro.   Pari zvino, Nyangela – uyo anogara kuMufakose muguta reHarare – anoti ari kusumudzira vechidiki vane tarenda renhabvu vachigadzira ramangwana ravo mumutambo uyu.   Tsvakurudzo yakaitwa neKwayedza svondo rino, inotaridza kuti mwaka uno parwendo rwekurwira mubairo weGolden Boot – kubva pamitambo 19 yePSL yatambwa – Brian Muza weChicken ndiye ari kutungamira pavatambi vanwisa kakawanda sezvo anwisa ka10.    Brian Muza   Muza anoteverwa naNyasha Tito Chintuli weManica Diamond naWilliam Manondo weCAPS United avo vese vakwanisa kunwisa kapfumbamwe pamumwe nemumwe wavo.   Vamwe vari murwendo rwekurwira mubairo uyu ndiJayden Barake weWhawha naThandolwenkosi Ngwenya weFC Platinum avo vanwisa kasere mumitamo yavatamba.   Clive Augusto, uyo aitambira Chicken Inn, ndiye akapedzisira kuhwinha mubairo weGolden Boot muna2019 apo akanwisa ka14 kubva mumitambo 17 iyo ainge atambira maGamecocks.   Augusto akazoenda kunotambira Maritzburg United yekuSouth Africa mwaka wePSL muno uchiri pakati.	https://www.kwayedza.co.zw/vatambi-vepsl-havaoni-mambure/
business	Nhengo dzeParamende Dzinopeta Musangano weKuzeya Bhajeti ra2020	Nhengo dzedare reparamende dzapeta neSvondo musangano wekuzeya nezvebhajeti regore rinouya wanga uchiitwa kunzvimbo yekushanyira yeVictoria Falls, uko vanonzi vabuda nezvisungo zvakasiyanasiyana. Mukokeri wenhengo dzeZanu PF muparamende uye vari mumiriri weGutu South, VaPupurai Togarepi vanoti zvikuru zvasungwa pamusangano uyu, zvinosanganisira nyaya yekuti hurumende ipundutse raramo yevanochengetedza nyika vakaita semauto, mapurisa pamwe nemamwe mapoka, kuburikidza nekuvapa mihoro inovagutsa, pekugara, pamwe nezvikwanisiro mumabasa avo kuitira kuti vashande vakasununguka. VaTogarepi vanoti mamwe mapazi akomekedzwa kuti gurukota rezvemari ritarisise kana richinge ropa mari gore rinouya anosanganisira rezvehutano nerekurima. Vanoti vadare vakomekedza kwazvo kuti bazi rezvehutano ripiwe mari yakawanda inoita kuti rikwanise kutenga michina nemishonga zvinodiwa muzvipatara, pamwewo nekuti vashandi vehurumende vabhadharwe mari dzinoita kuti vakwanise kurarama Nhengo dzeparamende dzinosvika mazana matatu nemakumi mashanu pamwe nevemamwe mapoka avanoshanda nawo vanga vachisangana kwemazuva mashanu kuVictoria Falls, uko vamwe vanoti kwaive kutambisa mari iyo nyika ichitatarika.	https://www.voashona.com/a/zimbabwe-parliament-pupurai-togarepi/5150740.html
business	Vashandi Vanoti Vanoda Kuwedzerwa Mari Sezvo Zvinhu Zvose Zvave Kudhura	Mitengo yezvinhu zvakawanda munyika yatanga kukwira zvakanyanya uko vashandi vari kugunun’una kuti havasi kuwedzerwa mari. Mapazi nemakambani akawanda ehurumende akaita seredzidzo, Zimbabwe Energy Authority, Zimbabwe National Road Authority, Zimbabwe Electricity Authority, neZimbabwe Revenue A,uthority, akawedzera mari dzemitero izvo zviri kuitwawo nemakanzuru nevemabhizimisi. Makambani enharembhozha eEconet neNetOne akawedzerawo mari achiti ainge apihwa mvumo nePOTRAZ. Munyori mukuru weZimbabwe Congress of Trade Unions, VaJaphet Moyo, vatenda kuti mushandi ari kutsenga mhandire nemavende uye vanodawo kuwedzera mari dzemihoro. Peturu yakawedzerwa kubva padhora nemasendi makumi maviri nematanhatu kusvika padhora nemasendi makumi matatu parita. Mutungamiri weConfederation of Zimbabwe Retailers, VaDenford Mutashu, vati vemabhizimisi vave kumanikidzwa kukwidza mitengo nekudhura kwemafuta ekufambisa dzimotokari. Mashoko aya atsinhirwa nenyanzvi munyaya dzezvehupfumi, VaVictor Bhoroma, avo vati kukwira kwemitengo kuchakanganisa zvikuru chido chehurumende chekuti inflation idzike kusvika pazvikamu gumi kubva muzana. Nyanzvi munyaya dzezvemabhanga, VaGilbert Muponda, vatiwo kukwira kwemitengo yezvinhu kuri kukonzerwawo nekuti mabhodha haasati anyatsovhurwa zvopa kuti zvishoma zviri kupinda munyika zvidhure. Vanoongorora nyaya dzezvehupfumi vakazvimirira, VaMasimba Kuchera, vati zvinhu hazvina kumira zvakanaka kuvatengi vachiti zvikoro zvakawedzerwa mari. Asi gurukota rezvemaindasitiri, Dr Sekai Nzenza, vanoti hurumende iri kuyedza kugadzirisa hupfumi kuti hudzikame kuburikidza nezvirongwa zvakaita seNational Development 1 chemakore mashanu. Mutengo wepeturu uri kukwira pasi rose sezvo nyika dzakawanda dzovhura mabhizimisi mushure mekumbovhara nekuda kwechirwere cheCovid-19. Vanoongorora mutengo wemafuta ekufambisa dzimotokari pasi rose veGlobal Petrol Prices.Com vanoti Zimbabwe iri pakati penyika nhatu dzemuAfrica dzinodhura zvakanyanya mafuta aya izvo zvopawo kuti vemabhizimisi vakwidze mitengo yezvinhu. No media source currently available   	https://www.voashona.com/a/vashandi-vanoti-vanoda-kuwedzerwa-mari-sezvo-zvinhu-zvose-zvave-kudhura/5807700.html
business	Zvitoro Zvovharwa kwaMutare nekuChinhoyi	Vanhu vakawanda muChinhoyi vakateerera kurudziro yekuti vasaende kumabasa sezvo zvitoro zvakawanda, mabhangi nezvipatara zvanga zvakavharwa. Kuratidza kuti zvinhu zvanga zvisina kumira zvakanaka vanhu vanoita mabasa emaoko havana kuenda kubasa kana kumisika. Mabhangi akaita seStandard Bank neBancABC anga akavhara ukuwo mabhangi anga akavhura anga asina mari yekupa vanhu. Izvi zvakakonzera kuti vanhu vashoma vanga vauya mudhorobha vakurumidze kudzokera kumba. No media source currently available Zvichakadaro, muguta reMutare mange muine runyararo asi muine mapurisa anodzivirira nyonga nyoga akawanda mumigwagwa nemumisika. Mabhazi anotakura vanhu kuenda kunzvimbo dziri kure ange ari mashoma pamusika weHuku. Muzvikoro zvizhinji vadzidzisi vange vachitoonekwa vari panze vachitodziya zvavo mushana, zvigaro zvevana zvakakwidibirwa, vamwe vana vachitamba pazvivanze zvezvikoro zvavo. Chikoro che 3 Brigade chete ndicho change chakavhurwa. No media source currently available  	https://www.voashona.com/a/zimbabwe-matongerwo-enyika/3406752.html
business	Chirongwa cheTNF Chinoparurwa VaMnangagwa Vachikurudzira Vanhu Kuti Vasaramwe Mabasa	Mutungamiri wenyika, VaEmmerson Mnangagwa, vaparura neChitatu nhaurirano pakati pehurumende, vashandi nevashandirwi vachikurudzira kuti vashandi vasaratidzire kusafara kwavo nekuoma kuri kuita zvinhu munyika. Vachitaura pakuparurwa kwenhaurirano idzi idzo dzichaitwa pakati pehurumende, vashandi nevashandirwi pasi peTripartite Negotiating Forum kana kuti TNF, VaMnangagwa vakurudzira kuti vashandi vasapinde mumigwagwa vachiratidzira kusafara kwavo nekusamira zvakanaka kwezvinhu munyika vachiti kuratidzira uku kunoputsa hukama pakati pehurumende nevashandi. Asi mutungamiri wesangano rinomirira vashandi munyika reZimbabwe Congress of Trade Unions, ZCTU, VaPeter Mutasa, vaudzawo musangano uyu vashandi vachapinda mumigwagwa kana hurumende ikaramba yakaisa zvimiti munzeve panyaya yemari dzemihoro dziri kunzi nevashandi ngadziwedzerwe. Munyori mukuru weZCTU, VaJaphet Moyo, vati vaitawo musangano naVaMnangagwa pamberi pekuparurwa kweTNF uku apo pavati vasvitsawo nhuna dzavo sevashandi. VaMoyo vati vashamisika kuti VaMnangagwa havasi kutomboziva kuti mushandi anotambira mari iri pasi ari kuwana marii pamwedzi. Vakafanobata chigaro chemukuru wesangano rinomirira vashandirwi reEmployers Confederation of Zimbabwe kana kuti Emcoz, VaIsrael Murefu, vaudzawo mutungamiri wenyika kuti vemakambani vari kutadza kubhadhara vashandi kubudikidza nekusagadzikana kwakaita mari yemunyika. Zvichakadai, VaMnangagwa vati nhaurirano pakati pehurumende, vashandi nevashandirwi ndidzo chete dzinokwanisa kugadzirisa zviri kunetsa muhupfumi hwenyika kana mapandiko matatu aya akazvipira kugadzirisa zviri kunetsa munyika. Vatiwo sehurumende vari kuvandudza mitemo yakawanda kuitira vanoda kuzosima mari munyika vakwanise kuita mabasa avo pasina zvimhingamipinyi. Kuparurwa kwaitwa nhaurirano dzeTNF kwaitwa naVaMnangagwa kunotevera kupasiswa kwakaitwa bhiri remutemo weTNF neparamende. Mutemo uyu unosungira hurumende kuti isangane nevashandi nevemabhizimusi kaviri pagore. No media source currently available 	https://www.voashona.com/a/zimbabwe-tnf-launched-with-ed-urging-worker-to-refrain-from-protests/4947206.html
health	Mabhizimisi Akagarwa Matunduru neCovid19 Anoti Dambudziko reMagetsi Rauya Panguva Yakaipa	Nyanzvi munyaya dzezvehupfumi dziri kuyambira kuti Zimbabwe haisi kuzokwanisa kuti hupfumi hwayo hukure nezvikamu zvinodarika zvinomwe kubva muzana nekuda kwekushaikwa kwemagetsi. Zesa yakazivisa kuti inenge yodzima magetsi kwemaawa gumi nemaviri pazuva sezvo magwenya ayo asiri kushanda zvakanaka. Kambani iyi inoti iri kuwana magetsi mashoma kubva kugwenya rinoshandisa marasha reHwange uye iri kugadzirisawo magwenya anoshandisa mvura kuKariba. ZETDC inotiwo magetsi airi kutenga kubva kuMozambique neSouth Africa mashoma pane ari kudiwa. Mushure mekutatarika kwemakore maviri nekuda kwekusanaya zvakanaka kwemvura uye chirwere cheCovid-19, gurukota rezvemari Muzvinafundo Nthuli Ncube vakati vanenge vachitarisira kuti hupfumi hwenyika huchakwira zvakanyanya gore rino. Bhanga guru rinokweretesa mari pasi rose reInternational Monetary Fund rinoti kana zvihu zvose zvakaringana, hupfumi hweZimbabwe huchakwira nezvikamu zvitanhatu kubva muzana. Asi vaimbova gurukota rezvehupfumi vari mutevedzeri wemutungamiri webato reMDC Alliance, VaTendai Biti, vanoti nyaya yemagetsi igangaidzwa kumukwenyi mhezi yavavira mudumbu vati hurumende yakundikana kugadzirisa dambudziko remagetsi kwemakore anodarika makumi mana. Mukuru weZimbabwe National Chamber of Commerce, VaChris Mugaga, vatendawokuti magetsi anokwanisa kugwadamisa hupfumi hwenyika. Vati vemabhizimisi vachanyanya kuomerwa sezvo vachiri kuyedza kubuda mumadhaka mavari zvakonzerwa nechirwere cheCovid-.19. Vachipawo pfungwa dzavo, pakugadzirisa dambudziko, vaimbova gurukota rezvemhando dzemoto, VaFortune Chasi, vati hurumende inofaira kubuda negwara rakajeka kusanganisirawo kukurudzira vanhu kushandisa simba rezuva uye kugadzira mamwe magwenya. ZETDC inotiwo nzvimbo dzakakosha dzakaita sezvipatara, kunocheneswa mvura yekunwa uye kunzvimbo dzinoona nezvekuchengetedzwa kwenyika ndidzo dzichawana magetsi. Hatina kukwanis akubata gurukota rezvemhando dzemoto, VaSoda Zhemu, kuti tinzwe divi ravo panyaya iyi sezvo nharembozha yavo yange isiri kudairwa. No media source currently available 	https://www.voashona.com/a/vemabhizimisi-vagara-vakagarwa-matunduru-necovid19-vanoti-dambudziko-remagetsi-rauya-panguva-yakaipa/6226133.html
sports	Mbappe haasi kuzouya: Guardiola	anoramba mashoko ekuti chikwata chake chiri kuda kubhadhara mari inosvika 200 miriyoni paunzi kuti chitenge mutambi weParis Saint-Germain, Kylian Mbappe, muna Ndira wegore rinotevera.   Zvakabuda mumapepanhau kuti City ichada kuendera mutambi uyu wekuFrance, uye PSG ichidawo kutengesa vatambi kuti mabhuku ayo azadzikise zvinodiwa nemitemo yefinancial fair play.   Asi, zviri kunzi Guardiola kuti atenge mutambi uyu, chikwata chake chinofanirwa kutanga chatengesa mumwe mutambi nekuda kwemitemo iyi uye Raheem Sterling ndiye ari kutaurwa kunzi anogona kutengeswa.   Achitaura svondo rino – vasati vasangana neHoffenheim mumutambo weChampions League – Guardiola akaudza vatori venhau kuti hapana apo chikwata chake pachichaendera mutambi uyu uyo akahwina mukombe weWorld Cup.   “Hazvisi kuzoitika,” anodaro.   “Dzimwe dzenguva handinzwisise kuti nyaya idzi dziri kubva kupi chaizvo.” – Sportsmail Football	https://www.kwayedza.co.zw/mbappe-haasi-kuzouya-guardiola/
politics	Sarudzo Dzinotarisirwa Kuitwa Muna Chikumi Kana Chikunguru	Sachigaro weZimbabwe Electoral Commission, Amai Priscilla Chigumba, vanoti sarudzo dzichaitwa pakati pa31 Chikumi na 31 Chikunguru. Asi vanoti zuva chairo pamutemo richaziviswa nemutungamiri wenyika VaEmmerson Mnangagwa. ZEC inoti vanhu vanosvika mamiriyoni mashanu nezviuru mazana matatu ndivo vakanyoresa kuvhota musarudzo. Mukuru wesangano reZimbabwe Electoral Commission Amai Rindai Chipfunde Vava vanoti zviri kutaurwa naAmai Chigumba ndizvo zviri mumbiro remutemo wenyika. No media source currently available Zvichakadaro, sangano reHeal Zimbabwe Trust, iro rinorwira kodzero dzevanhu nekusimudzira runyararo, rinoti pamazuva ari pakati pa10 Gumiguri 2017 na8 Kukadzi 2018, sangano ravo rakawana kutyorwa kwekodzero dzevanhu kunoita zviuru zvishanu nemazana manomwe nemanomwe munguva yekunyoresa kwevanhu kuti vagovhota musarudzo dzegore rino. Vanoona nezvemabasa musangano reHeal Zimbabwe Trust, Muzvare Sithabile Dewa, vanoti zvinhu zvakawanda zvine chekuita nesarudzo hazvina kunyatsomira zvakanaka uye Zimbabwe Electoral Commission inofanira kuzvigadzirisa sarudzo dzisati dzaitwa. No media source currently available 	https://www.voashona.com/a/zimbabwe-justive-priscilla-chigumba-election-dates-sitabile-dewa-heal-zimbabwe-trust/4271464.html
business	Musangano weCODEPA Unopera muBulawayo	Vamwe vanoita mabasa emaoko vanoti musangano weCoordination Committee for the Development and Promotion of African Handicraft, CODEPA, wabatsira zvikuru mukushambadza zvavanogadzira, mutauriri wedare reparamende, VaJacob Mudenda, vachitiwo zvakakosha kuti nyika dzemuAfrica dzibatane mukusimudzira mabasa azveigadzirwa zvemaoko. Vachivhura zviri pamutemo musangano weCODEPA VaMudena vati pasi rose mabasa emaoko anowanisa dzimwe nyika mari yakawanda zvikuru. VaMudenda vati nyika dzakadai seChina neIndia idzo dzinotungamira mukuwana mari kubva kumabasa emaoko, dzinokwanisa kuita zvigadirwa zvakawanda panguva imwe chete nekuda kwekushandisa hunyanzvi hwechizvino zvino mukugadzira zvinhu izvi. Vati zvakakosha kuti hurumende dzenyika dzemuAfrica dziise misoro pamwe chete kuti dziwane nzira dzekusimudzira mabasa emaoko sezvo achikwanisa kusimudzira hupfumi hwenyika idzi zvakanyanya. Vachitaurawo pamusangano uyu, gurukota rezvemabhizimisi madiki, Amai Sithembiso Nyoni, vati mari inowanikwa nenyika kubva mukutengeswa kwezvigadzirwa zvinogadzirwa nemaoko yakaderera kubva pamamiriyoni makumi mashanu mugore ra2008, kusvika pamamiriyoni gumi nemashanu muna 2015, vakati izvi zvakakonzerwa nezvirango zvavati zvakatemerwa Zimbabwe nenyika dzekumadokero. Chizvarwa chekuSouth Africa, Muzvare Yolanda Msutwana, vanogadzira zvigadzirwa zvakasiyana-siyana kusanganisira zvigaro kubva kumataya emotokari asakara. Muzvare Msutwana vatsinhirawo kukosha kwakaita kuti nyika dzemuAfrica dzibatane muzvinhu zvakadai sekusimudzira hupfumi hwenyika idzi. Kunyange hazvo South Africa isati yave nhengo yeCODEPA, inotarisirwa kuve nhengo yeboka iri munguva pfupi inotevera, uye Amai Lindiwe Zulu vanove gurukota remabhizimisi madiki muSouth Africa vange varipowo pamusangano uyu. Amai Rose Vambe avo vanogadzira mbatya dzinoziikanwa dzichinzi ‘African Attire’ ndemumwe wevanhu vanoita zvigadzirwa zvemaoko vange varipowo pamusangano uyu. Amai Vambe vati musangano uyu wabatsira zvikuru kusimudzira bhizimisi ravo. VaJustice Dzapasi avo vanogadzira zvivezwa zvakasiyana-siyana, vatiwo musangano uyu wavapa mukana wekudzidza kubva kune vamwewo vekunze nevemuno munyika vanoita basa rakafanana neravo. VaEmmanuel Noko vanoshanda nesangano reHand in Hand Zimbabwe iro rinobatsira vanhu, kunyanya madzimai, vanoita mabasa ezvigadzirwa zvemaoko. VaNoko vati musangano weCODEPA, uyo wasvika kumagumo neChishanu, wavabatsira kuti vazive kuti zvigadzirwa zvemaoko zveingatengeswa kupi. Zimbabwe yapiwa husachigaro hwemubatanidzwa uyu uye Amai Nyoni vachiitwa sachigaro kwegore rinotevera. CODEPA ine nyika makumi maviri nenhanhatu dzemuAfrica, chinangwa chiri chekusimudzira mabasa emaoko. No media source currently available 	https://www.voashona.com/a/zimbabwe-codepa-meeting-ends-in-bulawayo/3913406.html
health	Dzimwe Nyanzvi Dzinoti Mitemo yeCovid-19 Lockdown Ngaibviswe, Chikuru Kubayiwa Nhomba kweVeruzhinji	Hurumende yakawedzera nemasvondo maviri mitemo yeCovid-19, kana kuti Level 2 Lockdown. Izvi zvakaziviswa nemusi weChipiri negurukota rezvekubudiswa kwemashoko, Amai Monica Mutsvangwa. Vachitaura kuvatori venhau, Amai Mutsvangwa vakati mabhawa ane marezenisi ekuita basa rawo anogona kubvumidza vanhu vakabayiwa nhomba dzose kuti vapinde mumabhawa avo, asinvachiti mabhawa anosungirwa kutevedzera mitemo yose yokurwisana neCovid-19. Pasi pemitemo yeLockdown Level 2, vanhu vanorambidzwa kufambafamba pakati pa10 o’clock manheru na 5:30 mangwanani. Mabhizimisi anovhurwa na 8 o’clock mangwanani achisungirwa kuvharwa na 7 o’clock manheru. Amai Mutsvangwa vanoti veruzhinji vanokurudzirwa kutevedzera mitemo yose yekurwisana nedenda reCovid-19. Vachipindura mashoko abva kuhurumende aya, vaimbove gurukota rezvehutano muhurumende yemubatanidzwa, Dr Henry Madzorera, vati maLockdown apedza basa rawo asi hurumende inofanirwa kuwedzera zvikuru huwandu hwevanhuu vanobayiwa nhomba zuva rogaroga. Dr Madzorera vati hazvibetseri kuti zuva nezuva hurumende iudze vanhu kuti vanhu vangani vafa neCovid-19, vachiti vanhu vanoda kuziva kuti mishonga iri kushanda sei uye vangani vakaita dambudziko mushure mekubayiwa nhomba. Vanoti hurumende inofanira kuudza vanhu zvinovakurudzira kuti vabaiwe nhomba, vachiti inofanirwavo kutsvaka motikari dzinoenda kwakasiyana siyana, kana kuti ‘mobile clinics’, kunobaya nhomba avo vasingakwanisi kusvika kuzvipatara kana kunzvimbo dzinobaiwa vanhu nhomba Chimwe chataurwa naDr Madzorera ndechekuti hurumende inofanirwa kushanda nevamwe vakazvimirira nekuti haisi kuzopedza chirwere ichi iri yega. No media source currently available Tabatavo mutauriri webazi rezvehutano, VaDonald Mujiri, vakati vari kunze kwenyika, vachiti vachataura nesu kana vadzoka munyika. 	https://www.voashona.com/a/zimbabwe-extends-lockdown-level-2-for-two-more-weeks/6259139.html
politics	Amai Mugabe Vokurudzira Murume Wavo Kudzinga Amai Mujuru	Mudzimai wemutungamiri wenyika, Amai Grace Mugabe, vakurudzira murume wavo uye vari mutungamiri wenyika, Va Robert Mugabe, kuti vadzinge basa mutevedzeri wavo, Amai Joice Mujuru, avo vavari kupomera mhosva yekuronga zvekubvisa Va Mugabe pachigaro vachishandisa chisimba. Vachitaura pamusangano wavaita neMuvhuro nevadzidzi vemuzvikori zvepamusoro soro pamwe nevatsigiri ve Zanu PF, Amai Mugabe vakurudzira VaMugabe kuti vadzinge basa Amai Mujuru avo vavave nenguva vachiti vanofanira kusiya basa. Zvichitevera mashoko akabuda mubepanhau re Sunday Mail neSvondo ekuti Amai Mujuru vaironga zvekuuraya VaMugabe, Amai Mugabe vati vane humbowo hwevhidhiyo inoburitsa pachena kuti Amai Mujuru vairongawo kuvauraya ivo pachezvavo. Vati Amai Mujuru vari kupihwa mari nehurumende dzekunze yavari kushandisa muhurongwa hwekuda kubvisa hurumende zvisiri pamutemo Vaenderera mberi vachiti nekuda kweizvi, Amai Mujuru vanofanirwa kusungwa vachipomerwa mhosva yekuda kupidigura hurumende. Vatiwo kubva zvavakagadzwa semutevedzeri wemutungamiri wenyika, hapana chavakaita chinoratidza kuti vaimirira zvido zvemadzimai munyika. Vatiwo vachashanda zvakasimba kuti makurukota ese ehurumende pamwe nevatevedzeri vaVa Mugabe vachasarudzwa pakongiresi ye Zanu PF vanogona kuvadzingisa zvakare kana vasiri kuita zvinhu nemazvo. Tabata Amai Mujuru kuti tinzwe divi ravo panyaya iyi, asi vakati vari mumusangano vachatifonera kana vapedza zvavari kuita. Asi mashoko avakaburitsa nezuro anoti havana chavanoziva nezvenyaya dziri kutaurwa mazuvano naAmai Mugabe pamwe nevamwe vari muZanu PF avo vari kuvapomera mhosva yehuori, kusagona basa pamwe nekutengesa kune venyika dzekunze. Vanoti vakatosvitsa nyaya iyi kumagweta avo kuti atore matanho pamusana pekusvibiswa kuri kuitwa zita ravo. Zvichakadai, mutungamiri wesangano re Zimbabwe Congress of Students iro rinobuda pachena kuti rinotsigira Zanu PF, Va Leopold Chakanyuka, vaudza vanhu vanga vari pamusangano uyu kuti gurukota rezvedzidzo yepamusoro, Amai Olivia Muchena, pamwe negurukota rinoona nezvevechidiki, Va Francis Nhema, vanofanira kusiya mabasa avo nhasi chaiye vachipomera vaviri ava mhosva yekusakoshesa zvido pamwe nezvirongwa zvevechidiki pamwe nevadziddzi. Zvichakadai, Amai Mugabe vati vanhu vese vari kutsigira Amai Mujuru vachatorerwa matanho akaomarara mu Zanu PF. No media source currently available 	https://www.voashona.com/a/grace-mugabe-mujuru/2523681.html
business	Matambudziko eMari Akatarisana neChitungwiza Oramba Kupera?	Matambudziko emari akatarisana nekanzuru yeChitungwiza anonzi ari kure nekupera kunyange hazvo kanzuru iyi yakamisa vamwe vashandi mabasa. Vane ruzivo nezviri kuitika mukanzuru iyi vanoti iri kunetsekana zvakare kuti ibhadhare vamwe vashandi vayakamisa mabasa pamwe nevakaenda pamudyandigere mari dzavo nezvimwe. Vaive mutungamiri wesangano revashandi vekanzuru yeChitungwiza, VaEphraim Katsina, avo vakambomiswa basa pari zvino vachipomerwa mhosva yekufurira vamwe vashandi kupinda mukuramwa mabasa, vanoti pane vamwe vashandi vakamiswa mabasa mugore ra2012 vasati vapiwa mari dzavo. VaKatsina vanoti mukutanga kwegore rino kanzuru yakamisa zvakare vamwe vashandi vanodarika zana mabasa asi vasere chete ndivo vati vapiwa dzimwe dzemari dzavo kusvika pari nhasi. VaKatsina vanoti ndivo vari kumirira vashandi vose vari kumiswa mabasa ava munhaurirano dzavari kuita nekanzuru. Meya weChitungwiza, VaPhilip Mutoti, svondo rapera vakazivisa kuti kanzuru yavo ine hurongwa hwekumisa zvakare vamwe vashandi vanoda kusvika kumazana matanhatu mabasa sezvo isiri kukwanisa kuunganidza mari inokwana kuvabhadhara. VaMutoti vakati dambudziko ndere kuti vagari havasi kukwanisa kubhadharawo mitero yavo paine nguva, izvo zviri kuita kuti kanzuru yavo ikundikane kuunganidza mari inoikwanira. Studio 7 yaedza kubata VaMutoti asi nharembozha yavo yanga isingadairwi. No media source currently available 	https://www.voashona.com/a/zimbabwe-politics-chitungwiza/2666351.html
health	Britain Yorambidza Ndege Dzinobva kuZimbabwe Kuti Dzimhare Munyika Iyi	Hurumende yeBritain yazivisa kuti yambomisa kuti ndege dzinobva muZimbabwe nedzimwe nyika shanu dziri kuchamhembe kweAfrica kuti dzimhare munyika iyi kusvika nemusi weSvondo zvichitevera kuwanikwa kweimwe mhando yehutachiwana hweCovid 19 kuSouth Africa nekuBotswana. Gurukota rinoona nezvehutano muBritain, VaSajid Javid, vati hurumende yavo yambomisa kumhara kwendege munyika yavo kubva nhasi masikati kusvika nemusi weSvondo dzinenge dzichibva kunyika dzinoti Zimbabwe, Botswana, Lesotho, South Africa, Namibia pamwe neEswathini. Izvi zvinotevera kubatwa kweimwe mhando yeCovid 19, kana kuti new variant, muSouth Africa pamwe nemuBotswana pakutanga kwesvondo rino iyo iri kudaidzwa kuti B.1.1.529. VaJavid vati hurumende yavo yatora danho iri uku ichinyatsoongorora kuti mamwe matanho aingatore ndeapi kuti new variant iyi isapinde munyika. Israel inotiwo icharambidza zvizvarwa zvayo kushanyira nyika nhanhatu idzi kusanganisirawo Mozambique nekuda kwechikonzero chimwechetecho ichiti zvakare icharambidzawo vanhu vari kubva kunyika idzi kuti vapinde muIsrael. Mumwe mukuru muEupean Union Commission, VaUrsulavon der Leyen, vabuditsawo mashoko padandemutande ravo reTwitter vachiti European Union ichatorawo matanho ekudzivirira kupararira kwe new variant iyi munyika dziri mugungano reEU. Vanamazvikokota munyaya dzezvehutano muSouth Africa vanoti new variant yeB.1.1.529 iyi ine hukasha hwakanyanya uye hurumende yeBotswana yaburitsawo mashoko kuvatori venhau ichiti vanhu vana vose vakawanikwa vaine new variant iyi muBotswana, vakanga vakabaiwa nhomba dze Covid 19 kaviri sezvinokurudzirwa. Gurukota rinoona nezvehutano uye vari mutevedzeri wemutungamiri wenyika, VaConstantino Chiwenga, avo vanga vachitaura pavavhura zviri pamutemo kongiresi yavari munezvehutano ye Health Profesions Authority, vatiwo hurumende yakavhura ziso rayo kuti new variant iyi isapindewo munyika. Asi vaimbova gurukota rezvehutano muhurumende yemubatanidzwa uye vari munyori anoona nezvehutano muMDC Alliance, Doctor Henry Madzorera, vati Zimbabwe inofanira kugara yakagadzirira zvakakwana nekuti ma variant aya acharamba achingouya. Nyanzvi munyaya dzehutano dzinoti dziri kutyira kuti chirwere cheCovid 19 chinogona kupararira zvakanyanya pachange pachifamba vanhu vakawanda munguva yezororo reKisimusi pamwe negoredzva. Doctor Madzorera vakurudzirawo kuti miganhu yenyika ivharwe sezviri kuitwa nedzimwe nyika ukuwo vanhu vachiongororwa zvakasimba. Mukuru wesangano reCommunity Working Group on Health, VaItai Rusike, vakurudzira zvizvarwa zveZimbabwe zviri kunyika dzakaita seSouth Africa neBotswana kuti zviregedze kuuya kuzororo reKisimusi negoredzva zvisina kubaiwa nhomba senzira yekuderedza mukana wekupararira chirwere cheCovid 19. VaRusike vanotiwo vanhu vazhinji havachatevedzera nzira dzakatarwa dzekudzivirira kupararira kwechirwere ichi. Asi VaChiwenga vati hurumende iri kuita zvese zvainogona kuitira kuti chirwere ichi chisarambe chichipararira uye vakurudzirawo veruzhinji kuti vasamire kubaiwa nhomba dzeCovid 19. Bazi rezvehutano rinoti pane munhu mumwe chete akafa nechirwere cheCovid nezuro zvabva zvasvitsa huwandu hwevanhu vafa nechirwere ichi muZimbabwe pazviuru zvina nemazana manomwe nevana (4704) kubva pakatanga chirwere ichi. Bazi iri rinotiwo vanhu vakabaiwa nhomba yekutanga nezuro vakasvika zviuru gumi nezvisere nemazana matanhatu nemakumi masere nevanomwe (18687) izvo zvasvitsa huwandu hwevabaiwa nhomba yekutanga munyika yose pamamiriyoni matatu nezviuru mazana manomwe nemakumi matatu nezvinomwe nemazana mana nemakumi matanhatu nevatatu (3 737 463). Vanhu vakabaiwa nhomba yechipiri nezuro sezvinokurudzirwa vakasvika zviuru zvinomwe nemazana nana nemakumi masere nevatanhatu (7486) izvo zvakasvitsa huwandu hwevanhu vabaiwa nhomba yepiri munyika yose pamamiriyoni maviri nezviuru mazana manomwe nemakumi manomwe nezvna zvine mazana mapfumbamwe nemakumi maviri nevapfumbamwe (2 774 929). Huwandu uhwu hunogona kukwira pachaziviswa zvabuda muongororo dzaitwa nebazi iri muzuva ranhasi. Hurumende inoti ine hurongwa hwekubaya nhomba vanhu mamiriyoni gumi kana kuti zvikamu makumi matanhatu kubva muzana senzira yekudzivirira kupararira kwechirwere cheCovid 19. No media source currently available 	https://www.voashona.com/a/britain-bans-flights-from-zimbabwe-and-other-five-countries/6329393.html
health	Vanhu Vanodarika Miriyoni Imwe Chete Vobayiwa Nhomba yeCovid-19 Kaviri muNyika	Vanhu vabayiwa nhomba yeCovid-19 munyika kechipiri sezviri kukurudzirwa vadarika miriyoni imwe chete kunyangwe poita mutauro panyaya yekuti vanhu vomanikidzwa kubayiwa nhomba here kana kuti kwete. Bazi rezvehutano rinoti vanhu miriyoni imwe chete nezviuru mazana masere nemakumi mashanu nechimwe zvine mazana mana nemanomwe kana kuti 1, 851 407 vabayiwa nhomba yeCovid-19 kekutanga. Vamwe miriyoni imwe chete nezviuru zviviri nemazana maviri nemakumi matanhatu kana kuti 1002 261 vabayiwa nhomba kechipiri sezviri kukurudzirwa. Vanhu makumi maviri nemumwe kana kuti 21 vakafa nechirwere cheCovid-19 neMugovera zvasiya vanhu zviuru zvitatu nemazana masere nemakumi maviri nevatanhatu kana kuti 3, 826. Vanhu mazana mana nemakumi mana nevasere kana kuti 445 vakabatwa nechirwere ichi neMugovera wakare zvasiyawo vabatwa nacho vave zana negumi nemashanu zvine mazana masere nemakumi mapfumbamwe kana kuti 115, 890. Vanhu mazana masere nemakumi mapfumbamwe kana kuti 890 vakabatwa necchirwere ichi zvasiya vapora vave zviuru makumi masere nezvinomwe zvine mazana mana nagumi nevatanhatu kana kuti 87, 416.	https://www.voashona.com/a/vanhu-vanodarika-miriyoni-imwe-chete-vobayiwa-nhomba-mbiri-dzecovid-19-munyika/5995086.html
politics	MDC Alliance neZanu PF Dzotatsurana paNyaya yeSarudzo neKuvandudzwa kweMitemo	Nyika yave kuziva kuti sarudzo dzekutsiva nhengo dzeparamende pamwe nemakanzuru dzakadzingwa kana kushaya, dzema by-election, dzave kuzoitwa muna Kurume wegore rinouya zvichitevera kuziviswa kwakaitwa nezuro nemutungamiri wenyika, VaEmmerson Mnangagwa, vachitaura vari kumusangano wePolitiburo yebato ravo reZanu PF. Asi VaMnangagwa vakabuda pachena kuti hapanazve kuvandudzwa kuchaitwa mitemo ine chekuita nesarudzo, vachiti mudunhu reSADC rose Zimbabwe yakaisa kare mitemo yose ine chekuita nesarudzo mubumbiro remitemo yenyika. Ukuwo, mamwe mapato anopikisa anosanganisira reMDC Alliance rinotungamirwa naVaNelson Chamisa, anga achiti hurumende yakanga isingade kuita sarudzo dzema by-elections idzi ichihwanda nedenda reCOVID-19. Mutevedzeri wemunyori anoona nezvesarudzo muMDC-Alliance, Muzvare Ellen Shiriyedenga, vanoti sebato vagarawo vachiti mitemo yakawanda inobata sarudzo inofanirwa kuvandudzwa sezvakakurudzirwa nemasangano pamwe nemapoka akaongorora sarudzo dza2018 munyika. Muzvare Shiriyedenga vanotiwo zvakare komisheni inoona nezvesarudzo munyika yeZimbabwe Electoral Commission, ZEC, inofanirwa kunge yakazvimirira pasina kupindira kwehurumende kana bato reZanu PF sezvavanoti zviri kuitika pari zvino. Asi mumwe wevechidiki veZanu PF mudunhu reHarare, VaAlex Gakanje, vanoti zvese zviri kutaurwa nemapato anopikisa kusanganisira MDC Alliance izvi kutungana kwembudzi sezvo zviri kubva kumapato ari kutya kupinda musarudzo nekuziva kuti anokundwa neZanu PF. VaGakanje vanoti hapana asingazive kuti sarudzo dzema by-election dzakamanikidzwa kusendekwa parutivi nekuda kwedenda reCovid-19, vachiti Zimbabwe haifanirwe kumanikidzwa kuita sarudzo ichiisa hupenyu hwevanhu panjodzi sezviri kuonekwa kune dzimwe nyika dzakaita masarudzo, uko denda reCovid-19 rakakwira. No media source currently available  	https://www.voashona.com/a/zimbabwe-political-panel-president-mnangagwa-hints-by-elections-to-be-held-in-march-2022/6336619.html
sports	Shumba yeSenegal Ingarume Nhatu dzeEngland Here kuWorld Cup?	Chikwata cheSenegal chatarisana nekukunda kana kunyura apo chiri kusangana nemaThree Lions eEngland manheru ano. Chikwata ichi chirikupinda munhandare na9pm manheru mumutambo weRound of 16 chichiziva kuti Africa yese yakamirira kupemberera kurova England. Kukunda mumutambo uyu kunopinza Senegal mumakota fainari emakundano aya uyezve pedyo nekuita chikwata chekutanga muAfrica kusvika muma semi fainari eWorld Cup. Munyori wezvemutambo wenhabvu anogara kuEngland Admire Muhimeke anoti munyika iyi mune manyuku-nyuku anotyisa nezvemutambo uyu. Mutsigiri wenhabvu muZimbabwe VaWisdom Ncube vanotiwo varikuona Senegal ichirohwa nekuti hapana kunyatsowirirana mumatambiro munhandare pavatambi vekumasure nevepakati. Asi veruzhinji muZimbabwe kusanganisira muongorori wemutambo wenhabvu VaProsper Magoka vanoti Senegal icharatidza kuti ndiyo Shumba chaiyo. Mukuru weZimbabwe Friends Club VaTendai Barnes Zhakata vanoti cheSenegal chinokwanisa kubudirira Chimwe chikwata chemuAfrica, Morocco irikupinda munhandare neChipiri kusangana neSpain. Cameroon, Ghana, neTunisia dzakabuditswa munharaunda yekutanga mumakwikwi aya. Mitambo yeRound of 16 kuWorld Cup uku iri kupera neChipiri svondo rinouya. Parizvino France, Argentina neNetherlands ndidzo dzatove mukota fainari. KuEngland vatambi vari kutarisirwa vanosanganisira Harry Kane, Bukayo Saka, Marcus Rashford nevamwe. KuSenegal mutambi wavo mukuru Sadio Mane akakuvara aso kune vamwe vakaita sa Kalidou Koulibaly, Edouard Mendy, Boulaye Dia nevamwe.	https://www.voashona.com/a/6861878.html
health	Vanhu Vokurudzirwa Kuongororwa Ropa Kuti Vazive Pavamire paNyaya yeHIV/AIDS	Nyanzvi munyaya dzezvehutano dzinoti kunyangwe hazvo Zimbabwe yakatora matanho okuti munhu wese awane rubatsiro rwekuwana mushonga wekurapa chirwere cheshuramatongo cheHIV/Aids kune vanhu vakawandisa vasati vave neruzivo maerarano nezvinhu zvinokonzera kutapuriranwa kwechirwere ichi. Imwe nyanzi munyaya dzehutano Dr Josephat Chiripanyanga vanoti chimwe chezvinhu chinonyanya kukonzera chirwere che HIV, kusangana pabonde pasina kushandisa zvekuzvidzivirira zvakaita semakondomu. Vanotiwo kana munhu akabaiwa netsono yambobaiwa munhu ane hutachiwana hweHIV kana kutemwa nyora nereza yambocheka munhu ane HIV/Aids zvinogona kuti munhu atapurirwe chirwere. Dr Chiripanyanga vanoti chirwere ichi chashungurudza mhuri dzakawanda asi Zimbabwe iri kuyedza kuwanira vanhu mushonga zvapa kuti zvinhu zvive nani. Vaenderera mberi vachitiwo zvinofadza kuti huwandu hwevanhu vari kurwara nechirwere ichi hwadzikira zvikuru kana zvichienzaniswa nezvaiitika mumakore apfuura. VaEmmanuel Gasa vekusangano reAids and Arts Foundation vakatsigira mashoko akataurwa naDr Chiripanyanga vachiti vanhu vazhinji havazive pavamire maererano nezvehutachiwana hweHIV. Muzvare Maria Munzvandi veku Dzivaresekwa vanove mumwe wevakadzi vanorarama nehutachiwana hweHIV vanoti munhu wese, zvikuru vari muwanano vanofanira kuvhenekwa kuti vazive pavamire marerano nezveHIV/Aids. Muzvare Munzvandi vanoti pane zvimwe zvinhu zvisingaburitswe pachena zvinokonzera kutapuriranwa kweHIV zvinova zvinhu zvinofanira kujekesera vanhu zvakanyanyisa. Mutauriri weZimbabwe Association of Doctors for Human Rights, Dr Fortune Nyasha Nyamande vanoti Zimbabwe yakatarisana nedambudziko rehurwere weHIV/Aids kunyangwe hazvo kwave nemishonga inokwanisa kuwedzera makore ekurarama kwevanhu vanorarama nehutachiwana uhwu. Dr Nyamande vanoti kuramwa mabasa kwavanachiremba kuri kupa kuti hurongwa hwekudzivirira kupararira kwechirwere ichi hunetse. Mashoko aya anotsinhirwawo nemumwe anorwira kodzero dzevanhu vanorarama nehutachiona hweHIV/AIDS Muzvare Martha Tholana. Musi wa 1 Zvita ndiro zuva rinoyeuchidzwa vanhu nezvechirwere ichi, hurongwa uhu gore rino hwakairtirwa kuMucheke Stadium, Masvingo. Dingindira regore rino rakanangana nekukurudzira vanhu munharaudza dzavo kuti vataure nezvechirwere ichi kana kuti “Communities make the Difference.” No media source currently available  	https://www.voashona.com/a/vanhu-vokurudzirwa-kuongororwa-ropa-kuti-vazive-pavamire-panyaya-yehiv-aids/5191273.html
politics	VaTsvangirai Vanoti VaMugabe Varemerwa neMutoro weKutonga	Mutungamiri webato guru rinopikisa reMovement for Democratic Change VaMorgan Tsvangirai vanoti mutungamiri wenyika VaRobert Mugabe vakundikana kutonga nekudaro vave kufanira kuchienda pamudyandigere. Vachitaura neStudio 7, VaTsvangirai vati tsika yaVaMugabe yekuti hupfumi hwaenda kumawere nenyaya yezvirango uye vanhu vekuChina vave kunzi vari kuita kuti nyika ishomekerwe nemari kutsvaga kweashaya kutsvaga uta mugate. VaTsvangirai vanotiwo hupfumi hwenyika hunokwanisa kugadziriswa nechimbi chimbi kana hurumende yakazvipira kugadzirisa zvinhu uye kumira nyaya dzekuita zvehuwori. Vanoti muhurumende yemubatanidzwa vakakwanisa kugadzira zvinhu nechimbi chimbi kunyangwe hazvo hupfumi hwainge hwave kumaziva ndadzoka. Bato reMDC riri kuratidzirawo mumaguta ose enyika richiti harisi kufara nenyaya yehuori uye mabond notes ari kuda kuparurwa nebhanga guru renyika reRBZ. Kumwe kuratidzira kuri kwaMutare nemusi wa 25 Chikumi. No media source currently available 	https://www.voashona.com/a/zimbabwe-matongerwo-enyika/3379705.html
health	Guta reHarare Rotarisira Mibhedha Inodarika Mazana Matanhatu Ichashndiswa neVarwere veCovid-19	Hurumende inoti kutanga svondo rinouya dunhu reHarare richange rave nemibhedha mitsva inodarika mazana matanhatu muzvipatara zveveruzhinji, uye mibhedha makumi mana nemiviri ichange iri mibhedha yevaye vanorwara zvakanyanya kana kuti vanenge vaiswa muchikamu cheIntensive Care Unit, (ICU). Izvi zvaziviswa nemutevedzeri wegurukota rezvehutano, Dr John Mangwiro, mushure mekushanyira zvimwe zvipatara zvichange zvichirapa varwere veCovid-19, zvakaita seParirenyatwa, Wilkins neBeatrice Infectious Diseases Hospital. VaMangwiro, avo vange vaine gurukota redunhu reHarare, VaOliver Chidhau, vati vari kufara chose negadziriro iri kuitwa pachipatara cheParirenyatwa icho chichange chave chipatara chikuru chinorapa Covid-19 munyika yose. VaMangwiiro vati pane zvinhu zvishomanana zvakatengwa kuSouth Africa zviri kusvika mukupera kwesvondo uye svondo rinouya, chipatara ichi chinenge chave kutambira varwere veCovid 19. Parirenyatwa ichange iine mibhedha mazana mana nemakumi mashanu uye makumi maviri nemisere inenge iri yeICU. Wilkins, iyo iri kurapa varwere veCovid 19, ine mibhedha makumi matanhatu nemumwe chete, mishanu iri yeICU. Kana ichinge yapera kugadzirwa, Beatrice ichange yave nemibhedha makumi masere, gumi iri yeICU. Dr Mangwiro vati chinofadza ndechekuti kuParirenyatwa neWilkims michina inobatsira varwere kufema kana kumaVentilators, atoveko. PaParirenyatwa vashandi vange vari mushishi rekugadzira mipanda kuchikamu cheCovid-19 uye zvinhu zvizhinji zvatove muWard. Vakuru vepachipatara ichi vati pane zvavakamirira kubva kuSouth Africa zvekuisa mumaTheatres nemaLabaoratories zvekuti svondo rinouuya chipatara ichi chinenge chave kurapa pamwe nekuvheneka hutachiwana hweCoronavirus, Mukuru anoona nezvehutano mukanzuru yeHarare, Dr Proper Chonzi, vaudza Studio7 kuti kunyange hazvo chipatara chavo cheWilkins chave kukwanisa kurapa varwere veCovid -19, vachiri kuda zvekushandisa zvakawanda. Pavanhu vese makumi matatu nevanomwe vakakabatwa neCovid 19, makumi mashanu vakarapwa paWilkins, uye pavana vakafa, vaviri vakafira pachipatara ichi. Pari zvino paWilkins pane murwere mumwe weCovid 19 ari pachipatara ichi. Gurukota redunhu reHarare , VaOliver Chidhau, vati vangafara chose kana pakava nemibhedha inodarika chiuru yakamirira varwere beCovid -19 chete mudunhu ravo rese. Kunyange hazvo zvipatara zviri kuhadzirwa kuti zvikwanise kurapa Covid-19, Dr Mangwiro vati kana chirwere ichi chikaparira zvakanyanya, vachashandisa nhandare dzenhabvu nemimwe mitambo, nezvivakwa zvakaita semachechi kurapira varwere veCovid-19. Zimbabwe, senyika dzakawanda pasi rose, yakavharwa senzira yekudzivirira kupararira kwehutachiona hwe corona virus, uhwo hunokonzera chirwere che Covid-19. Kusvika pari zvino, chirwere ichi, icho chakatanga kuChina gore rapera, chabata vanhu vanodarika mamiriyoni mana nemazana mana ezviuru, uye chauraya vanhu vanodarika zviuru mazana maviri nemakumi mapfumbamwe nezvisere pasi rose. No media source currently available 	https://www.voashona.com/a/harare-hospitals-expected-to-recieve-new-600-plus-beds-for-covid-19-patients/5419962.html
health	Huwandu hweVari Kufa neCovid-19 Hwoderara Asi Nyanzvi Dzinoti Haisi Nguva yeKupemberera	Apo huwandu hwevanhu vari kubatwa nekufa nechirwere cheCovid-19 huri kuramba huchiderera, nyanzvi munyaya dzezvehutano dziri kukurudzira vanhu kuti vasarivare nekuti chirwere ichi chinogona kudzoka zvakare zvine hukasha. Nemusi weChina mukuru anoona nezvezvirwere zvekutapuriranwa mubazi rezvehutano Dr Portia Manangazira, vanoti vanhu vanofanira kuramba vachitevedzera kurudziro iri kupihwa yekuzvidzivirira nekupfeka mamamasiki, kugeza maoko, kusaita magungano nezvimwe. Mukuru musangano reCommunity Working Group on Heath, VaItai Rusike, vatsinhirawo mashoko aya vachiti vanhu vanofanira kuramba vakangwarira kuti vasatapurirwe chirwere. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu nezviuru mazana manomwe kana kuti 3,7million vabatwa nechirwere cheCovid-19 muAfrica. Vanhu vafa vasvika zviuru makumi mapfumbamwe nezvitanhatu zvine mazana manomwe nemakumi matatu nevaviri kana kuti 96, 732. Vapora muAfrica vadarika mamiriyoni matatu nezviuru mazana maviri kana kuti 3, 2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana manomwe kana kuti 1,7 million. North Africa ine vanhu vabatwa nechirwere ichi vadarika miriyoni imwe chete. Huwandu hwevanhu vabatwa nechirwere cheCovid-19 pasi rose hwadarika zana remamiriyoni nemanomwe kana kuti 107 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana nemakumi manomwe nechimwe kana kuti 471 000, vabatwa nechirwere ichi vachidarika mamiriyoni makumi maviri nemanomwe kana kuti 27 miillion. Pasi rose, vanhu vafa nechirwere ichi vanodarika mamiriyoni maviri nezviuru mazana matatu kana kuti 2,3 million. Vapora pasi rose vadarika mamiriyoni makumi matanhatu ana kuti 60 million. No media source currently available  	https://www.voashona.com/a/huwandu-hwevari-kufa-necovid-19-hwoderara-asi-nyanzvi-dzinoti-haisi-nguva-yekupemberera/5774426.html
health	Nyanzvi Dzoparura Chirongwa Chekubatsira Vanoshandisa Zvinodhaka Pachena	Dzimwe nyanzvi munyaya dzezvehutano dzaparura chirongwa chekuongorora pachena zvinodhaka mumiviri memunhu kuyedza kupedza dambudziko ratekeshera munyika rekushandiswa kwezvinodhaka. Chirongwa ichi chinonzi Abused Substances Diagnostics & Manangement Project chichapa vanhu zvikwanisiro kana kuti (test kits) ekuona mhando yezvinodhaka zvinenge zvashandiswa. Vachitaura pachiitiko ichi, vaFanwell Dzoma vanoshanda kubazi rinoona nezvevashandi uye vataura vakamiririra mushandirapamwe wemapazi ehurumende mukuedza kupedza dambudziko rekushandiswa kwezvinodhaka kana kuti Inter-ministerial Taskforce on Drug and Substance Abuse varumbidza zvikuru chirongwa chaparurwa ichi. VaDzoma vati ongororo yakaitwa munyika irikuratidza kuti zvikamu zvinodarika makumi mashanu nechimwe kubva muzana zvevechidiki chirikushandisa zvinodhaka. Vachange vachitungamirira chirongwa ichi, nyanzvi munezvehutano uye vari mukuru weDepartment of Chemical Pathology paUniversity of Zimbabwe School of Medicine, Muzvinafundo Hilda Matarira vati chakanakira chirongwa ichi ndechekuti munhu anozviongorora ega. VaJacob Shamuyarira, avo vakamboshandisawo zvinodhaka vakazovamba sangano rakazvimiririra rinonzi Pamumvuri rinobatsirawo vanoshandisa zvinodhaka varumbidzawo chirongwa ichi. Muzvare Chengeto Nyanzira vanoshanda nekambani yeFaStep inova kambani ichange ichiwanisa zvekuongoreresa zvinodhaka izvi vati vanhu vachazviongorora vachishandisa weti yavo. Pasi pechirongwa ichi pachaitwawo dzidziso yekukurudzira vanhu kuti vasashandise zvinodhaka izvio zvinozokanganisa hupenyu hwavo vamwe vachifa kana kupenga. Masangano akasiyana siyana abatana muchirongwa ichi anosanganisira hurumende, University of Zimbabwe Health Sciences, Zimbabwe College of Pathology, FaStep, Pamumvuri nemamwe. No media source currently available 	https://www.voashona.com/a/6886260.html
politics	SADC Inowirirana Kutumira Mauto kuCabo Delgado, kuMozambique	Mutungamiri wenyika, VaEmmerson Mnangagwa, pamwe nevamwe vatungamiri venyika dzemuSADC vanonzi vawirirana kuti dunhu reSADC ritumire mauto aro kudunhu reCabo Delgado, kuMozambique uko kuri kurwiswa nevanopfurikidza mwero. Musangano wanhasi unonzi watambira kurudziro yeSADC Troika yekuti mauto eSADC Standby Force ashandiswe kubatsira Mozambique kurwisa nevanopfurikidza mwero mudunhu reCabo Delgado. Mumashoko avo mushure memusangano wanhasi, munyori weSADC, Amai Stergomena Lawrence Tax, havana kutaura kuti masoja mangani achange ari muchikwata ichi uye kuti achapinda muMozambique riini. Musangano wanhasi unotevera mumwe wakaitwa neSADC Troika mwedzi wapfuura uyo wakatambira gwaro rakaturwa nechikwata chakatumwa kuCabo Delgado icho chakati mauto eSADC anofanira kupindira mudunhu iri uko vanopfurikidza mwero vari kurwisa hurumende neveruzhinji. Masangano anoshanda akazvimirira anoti vatungamiriri veSADC vanofanira kugadzirisa nyaya iyi kwete kuramba vachingoita misangano isina zvainobatsira vanhu vekuCabo Delgado. Mukuru wesangano reHuman Rights Watch kuchamhembe kweAfrica, VaDewa Mavhinga, vaudza Studio 7 kuti vatungamiriri veSADC havafaniri kuramba vakapeta maoko dambudziko richienderera mberi. Izvi zvatsigirwa nemutauriri weCrisin in Zimbabwe Coaltion, VaMarvelous Khumalo, avo vati dambudziko iri rinogona kupararira nedunhu rese kana rikasagadziriswa nekukasika. VaKhumalo vati musangano wanhasi unofanira kubuda nechisungo chinopedza dambudziko iri. Vanoongorora nyaya dzematongerwo enyika vakazvimirira, Dr Wellington Gadzikwa, vaudza Studio 7 kuti zviri kuitwa nevatungamiriri veSADC kutora nguva kugadzirisa dambudziko iri zvinoita kuti veruzhinji vaone sekuti vatungamiriri ava havana simba. Vati kuita kwakadai ndiko kunoita kuti vekunze kwedunhu iri nenyika dzemhiri kwemakungwa vapindire. Pari zvino nyika dzakaita seUnited States, France nePortugal dzave kutobatsira Mozambique pahondo yekuCabo Delgado. Imwe nyaya iri kuzeiwa kuMaputo inyaya yekuti nyika dzeSADC dzingasimbaradze sei hukamana hwadzo pamwe nekuti dzingabatsirane sei panguva yematambudziko. Mutevedzeri wemutauriri webato guru rinopikisa reMDC Alliance, VaClifford Hlatywayo, vaudza Studio7 kuti SADC inofanira kupindira nechimbi chimbi kana pachinge paita dambudziko seriri kuCabo Delgado. Mahofisi eUnited Nations Office for the Coordination of Humanitarian Affairs kana kuti OCHA anoti nhondo yemuCabo Delgado yaita kuti nzvimbo ive imwe yenzvimbo ine vanhu vakawandisa vari kutia misha yavo pasi rese. United Nations inoti kusvika muna Kubvumbi gore rino, vanhu zviuru mazana manomwe nemakumi matutu nezviviri (732 000) vainge vatiza misha yavo nekuda kwehondo uye vari kuyaura nenzara nenhamo. Chisungo chanhasi chinouya mushure memisangano yakawanda yakaitwa nevatungamiriri veSADC kubva pakatanga hondo yekuCabo Delgado muna 2017	https://www.voashona.com/a/sadc-leaders-agree-to-send-regional-forces-to-fight-insurgents-in-cabo-delgado-mozambique/5940238.html
health	Hurumende yoKurudzirwa Kurapa Zvirwere zveGomarara Pachena	Veruzhinji vari kuchema-chema kuti dai hurumende yaita kuti chirwere chegomarara chirapwe pasina muripo, uye kuti kuzvipatara zvese kusanganisira zvekumaruwa kuiswe michina inoongorora magomarara akasiyana-siyana. Apo nyika iri pakati pekuchema vaive mutungamiriri webato reMovement for Democratic Change, VaMorgan Tsvangirai, avo vakafawo nechirwere chegomarara, veruzhinji vanoti hurumende ikasakoshesa chirwere ichi sezvakaitwa chirwere cheHIV/ AIDS, vanhu vakawanda vacharasikirwa nehupenyu. Amai Thandaza Mhlanga vaudza Studio 7 kuti shuviro yavo ndeyekuti hurumende ione kuti zvipatara nemakirinika zvarapa chirwere chegomarara pachena sezvo chopedza vanhu vakawanda. Izvi zvatsigirwawo naMuzvare Fortune Moyo avo vawedzerawo vakati pamusoro pekurapwa pachena hurumende inofanirwa kuita dzidziso dzakasimba zvakanyanya kuti veruzhinji vazive nezvechirwere chegomarara. Muzvare Moyo vati zvinosuwisa kuti nguva zhinji vanhu vanobatwa chirwere ichi chakomba. Muzvare Petronella Furusa vakurudzirawo kuti hurumende itsvage mari yakangonangana nekurwisa chirwere chegomarara. Vati kuchengetedza hutano hweveruzhinji hurumende inofanirwa kutora matanho yowona kuti kuzvipatara zvese kusanganisira kumamisha zvawaniswa michina nemishonga inoongorora gomarara kuti veruzhinji vapote vachitariswa. Munguva shoma yapfuura, sachigaro wekomiti inoona nezveutano mudare reparamende, Amai Ruth Labode vakaudza Studio 7 kuti zvakakosha kuti hurumende iite dzidziso nezvechirwere chegomarara sezvakaitwa kuneHIV/AIDS. Amai Labode vakati zvakakosha kuti veruzhinji vazive kuti chirwere chegomarara chikakurumidza kubatwa chinorapika. Cancer Registry inoti huwandu hwevanhu vari kubatwa negomarara huri kuramba huchikwira. Chirwere chegomarara ichi chinoda mari yakawanda kuti munhu arapwe, uye veruzhinji vanoti havaikwanisi kuwana mari dzinodiwa idzi. No media source currently available 	https://www.voashona.com/a/zimbabwe-health-cancer-chemotherapy/4261182.html
politics	Vanhu Vanoda Kusvika Mamiriyoni Zana Vange Vatovhota Musarudzo dzemuAmerica Vakawanda neKutya Covid-19	Vanhu vanodarika mamiriyoni makumi mapfumbamwe nematanhatu kana kuti 96 million vakatovhota kare musarudzo dzemuAmerica sezvo matunhu akawanda achibvumidza kuti vanhu vavhote vachiita zvekutumira vhoti yavo kana kuti mail in ballot kuitira kurwisa kupararira kwechirwere cheCovid-19 uye kune vamwe vakaita semauto vanenge vari kunze kenyika. Vamwe vanokwanisawo kukurumidza kunovhota zuva rakatarwa risati rasvika. Musi wa 3 Mbudzi kana kwapera makore mana ndiwo zuva rekuvhota riri pamutemo. Mumwe wevakatovhota kare musarudzo idzi chimwe chizvarwa cheZimbabwe chiri muMaryland VaTaka Kapikinyu vanoti mushure mekuvhota vakaziviswa kuti vhoti yavo yainge yatambirwa yangomirirwa kuitwa. No media source currently available Vari kwikwidzana gore rino mutungamiri wenyika VaDonald Trump vebato remaRepublicans uye VaJoe Biden vebato remaDemocrats. Kunze kwekuti ndiyani achange otungamira nyika yeAmerica, pane dzimwe sarudzo dzakakosha zvikuru mumatongerwo enyika dzinova dzedare reSenate. Parizvino bato remaRepublicans ndiro rine nhengo dzakawanda dzinosvika makumi mashanu nematatu kana kuti 53. MaDemocrats ane nhengo makumi mana nenomwe kana kuti 47. Rwendo rwuno matunhu makumi matatu nemashanu ndiwo ari kuita sarudzo dzesenate sezvo dzisingaitwe panguva imwechete. Asi kana mapato maviri aya akakwanisa ose kuwana zvigaro makumi mashanu kana kuti 50-50 zvinoreva kuti mutevedzeri wemutungamiri wenyika ndiye anenge aine vhoti yakakosha nekudaro ndokusaka paine makwikwi akasimba pakati paVaTrump naVaBiden. Rimwe dunhu rakakosha musarudzo idzi ndereNorth Carolina. Chimwe chizvarwa cheZimbabwe chiri mudunhu iri VaEsau Mavindidze vanova zvekare mutungamiri werimwe sangano rinomirira zvizvarwa zveZimbabwe zviri muAmerica, reZimbabwe Diaspora Network North America vanoti kunyangwe dunhu ravo rakarerekera kumaDemocrats rwendo rwuno, zviri kuratidza kuti pane makwikwi akasimba pakati paVaBiden naVaTrump. No media source currently available  	https://www.voashona.com/a/vanhu-vanoda-kusvika-mamiriyoni-zana-vange-vatovhota-musarudzo-dzemuamerica-vakawanda-nekutya-covid-19/5646898.html
sports	Tinohwinha: Chivandire	  SHASHA yetsiva yechidzimai, Kudakwashe ‘Take Money’ Chivandire, otsidza kuti ari kudzoka nebhande reWorld Boxing Council Super-bantam Weight iro ari kunorwira nemusi weMugovera svondo rino kuZambia.   Take Money achabandana naCatherine Phiri kuGovernment Complex kuZambia uye ane mukana wekunyora nhoroondo mumutambo uyu nekuve wekutanga kuhwina bhande guru reWBC.   Achitaura asati asimuka akananga kuZambia svondo rino, Chivandire anoti ari kunosimudza mureza wenyika uye yasvika nguva yekuti vanhukadzi vari mune zvemitambo vacherechedzwe nemabasa makuru avanenge vachiita.   “Ndinopa chitsidzo kumhuri yeZimbabwe kuti ndiri kudzoka nebhande reWBC Super-bantam Weight iro ndiri kunorwira kuZambia musi weMugovera.   “Catherine Phiri apera, svondo rino haana chake. Ini ndave kutomuziva seaimbove shasha nekuti musi weMugovera ndichabuda munhandare ndave shasha ndirini ndine bhande reWBC,” anodaro Chivandire.   Mwedzi yadarika, Chivandire ange achishanda zvakasimba achiita gadziriro nemurairidzi anovazve maneja wake, Clyde Musonda, weDeltaforce Boxing.   Musonda anorumbidza mashandiro ange achiita Chivandire achiti anovimba naye kuti achanobata basa sebasa kuZambia.   “Chivandire anoziva z vaanoita, mwedzi yadarika, tange tichishanda zvakasimba naye tichigadzirira mutambo watatarisana nawo uyu. Chishuvo chedu chekuti nemakore aafamba mutsiva, svondo rino agohwina bhande iri reWBC ugove muripo wekushanda kwaange achiita nesimba.   “Tinoziva kuti mutambo uchange usiri nyore nekuti Phiri agara ishasha inozivikanwa kubvira nekubvira.   “Asi, isu hatisi kutarira izvozvo, yave nguva yekuti Take Money achitongawo mutsiva manje,” anodaro Musonda.   Mutambo wevaviri ava usati watanga, nhandare ichambotanga yadziiswa nemitambo yakasiyana iyo ichaona vamwe vatambi vemuno vachibanda nevekuZambia.   Bongani Makovora acharwa naDavy Mwale wekuZambia mumutambo weBatanmweight apowo Issa Aliyah Phiri achibandana naMubelala Mukuni wekuZambia mumutambo weLightweight kozoti Chiedza Homakoma anokwikwidza mulightweight acharwa naFaith Kanjungu.	https://www.kwayedza.co.zw/tinohwinha-chivandire/
sports	MUSHEKWI ANE ZVIPO . . . kunze kwebhora anotamba rugby, basketball nemujaho	MUNIN’INA waNyasha Mushekwi uyo anove mutambi wemaWarriors nechikwata cheZhejiang Greentown chekuChina – Elvis Mushekwi – anoti mukoma wake munhu ane zvipo zvemitambo yakasiyana izvo zvakamuona achitamba mitambo yakadai serugby nebasketball uye zvenhabvu akaita zvemasanga nazvo.   Mukukura kwake, Nyasha aiitawo zvemutambo wemujaho wekumhanya zvakare. Nhabvu wakange usiri mutambo waaitamba zvakanyanya asi ndiwo wakazomuona achienda kunotambira kunyika dziri kunze dzinosanganisira South Africa, Belgium, Sweden nekuChina uko ari kutambira parizvino.   Elvis anoti Nyasha munhu ane zvipo zvemitambo yakawanda zvekuti dai asina kutamba nhabvu angadai akabudirira mune mimwe mitambo inosanganisira basketball kana rugby.   “Vanhu vanoziva Nyasha achitamba nhabvu asi mukukura kwake aitamba rugby, basketball nemujaho wekumhanya. Basketball yaive shasha manje uye akahwina mibairo yawakanda. Zvenhabvu zvakazongoitikawo asingafungire, akangonozama raki rake ndokupihwa mukana kuCAPS United uye kubva ipapo haana kuzotarira shure,” anodaro Elvis.   Nyasha akatanga kutamba nhabvu mugore ra2008 apo aive kuCAPS United uye ndokuzotengwa neMamelodi Sundowns yekuSouth Africa mushure memakore mashoma ndokugadzira zita rake. Muchinda uyu akazobva achienda kunotambira kuEurope kuzvikwata zvinosanganisira KV Oostende yekuBelgium kozoti Djurgardens yekuSweden uko kwaakanopisa akanwisa ka12 mumitambo 21 yaakatambira chikwata ichi.   Matambiro aakaita kuSweden, ndiwo akamuona achitengwa neDalian Yifang yekuChina iyo yaakatambira kwemakore mana uye ndokubatsira chikwata ichi kubva muDivision One chichizopinda muSuper League umo chiri kutambira parizvino. Ari kuchikwata ichi, Nyasha akambotamba nevatambi vane mukurumbira vakaita saYannick Carrasco wekuBelgium uyo akambotambira zvikwata zvinosanganisira Monaco yekuFrance uye Atletico Madrid yekuSpain kozoti Marek Hamsik wekuSlovakia akambonetsa achitambira Napoli yekuItaly.   Muchikwata ichi maive zvakare nechizvarwa chekuArgentina Nicolas Gaitan uyo aimbotambira Benfica yekuPortugal neAtletico Madrid. Elvis anoti iye naNyasha pamwe nemumwe mukoma wake – Ishamel – nehanzvadzi yavo vakachengetwa naambuya vavo sezvo amai vavo vachigara kunyika yeEngland.   Anoti ambuya vavo vaisada kuti Nyasha atambe nhabvu asi kuti aite zvemabhuku uye nemimwe mitambo asi iye zvino vanodada naye nekubudirira kwaakazoita mumutambo uyu.   “Takakura tichichengetwa nagogo, amai vedu vaenda kuEngland uko vanogara vachishanda. Saka gogo vaida kuti tiite zvemabhuku asi Nyasha akangoshinga akaenderera mberi nenhabvu. Asi nhasi vanodada nekubudirira kwaakaita nemutambo uyu uye kwaasvika nawo nhasi.   “Kuburikidza nenhabvu, ari kutichengeta uye ari kubatsira vanhu vakawanda,” anodaro.   Mumhuri mavo, Nyasha ndiye akakwanisa kutamba nhabvu zvekusvika kure. Ishmael anonzi akambozama raki rake kuCAPS United asi akazofunga zvekusiya ndokutanga kuita zvemabhizimisi.   Elvis anoti iye ari kuenda kuchikoro chekubika sezvo achida kuzoita basa rehuchef.   “Ini ndine rudo munyaya dzekubika, ndofarira kubika zvikuru saka ndizvo zvandiri kuendera kuchikoro. Nyasha ndiye anotondikurudzira kuti ndienderere mberi nezvandinoda kuita. Nhabvu handina hangu kumboita shungu nayo zvakanyanya, asi mumwe mukoma wangu Ishmael ndiye akamboenda kuCAPS United asi haana kuzosvika kure,” anodaro.   Nyasha aive muzvikwata zviviri zvemaWarriors zvakakwikwidza kumakwishu eAfrica Cup of Nations mugore ra2017 kuGabon uye negore rino kuEgypt.	https://www.kwayedza.co.zw/mushekwi-ane-zvipo-kunze-kwebhora-anotamba-rugby-basketball-nemujaho/
business	Harare Residents Trust Yoronga Kusangana naMeya weHarare Pamusoro peKudzuriswa Chibage kweVagari	Rimwe remasangano evagari vemuHarare, reHarare Residents Trust, rinoti rine hurongwa hwekusangana nameya weguta reHarare, VaBernard Manyenyeni, pamusoro pemashoko ekuti kanzuru yakati vagari vari kuSt. Martins nenzvimbo dzakapoteredza, vadzure chibage chavo chakarimwa munzvimbo dzisina kuvakirwa. Mukuru wesangano iri, VaPrecious Shumba, vanoti vanoona sekunge danho rekanzuru iri risiri kukoshesa mamiriro akaita zvinhu munyika munyaya dzechikafu, sezvo riri kuuya panguva iyo nyika iri kutatarika nenzara. Svondo rapera kanzuru inonzi yakakurudzira vagari vakarima munzvimbo dzisina kuvakirwa kuSt. Martins, Airport Road nepedyo neCatholic University kuti vabvise chibage chavo kuitira kuti kanzuru ikwanise kutanga kuita basa rekugadzirisa masitendi ekuvakira dzimba zvakarongeka. Kanzuru inonzi ine hurongwa hwekugadzirisa masitendi anodarika mazana maviri nemakumi matatu kuitira kuti itange kupa vanhu pekuvakira dzimba. VaShumba vanoti kanzuru yaVaManyenyeni inofanirwa kunge iri kanzuru iri kushanda nevanhu vakasarudzwa nevanhu, kwete vatungamiri vezvematongerwo enyika. “Dambudziko riripo nderekuti kanzuru yedu yatsemuka nepakati, nekuti pane vamwe vashomashoma vane kwavanowana mashoko ekutaurira nyika, saka kana kanzuru ichitaura kudai iri kurwisa vagari,” VaShumba vanodaro. No media source currently available Asi mutauriri weguta reHarare, VaMichael Chideme, vanoti hachisi chokwadi kuti kanzuru yavo iri kuda kuti chibage chose chakarimwa munzvimbo idzi chibviswe. VaChideme vanoti kanzuru yavo inongove nehurongwa hwekuti vagari vashomashoma vabvise chibage chavo munzvimbo dikidiki yavari kuda kuisa migwagwa nepombi dzemvura netsvina. “Takazivisa vagari venzvimbo inonzi St. Martins kuti pavakarima chibage pane patinoda kuvhura nzira, patiri kusevhisa masitendi ekuti vanhu vawane pekugara panotenderwa,”VaChideme vanodaro. Vanoti vanhu ava vagara vachingoudzwa makore ose kuti apa pachauya dzimba, apa pachauya dzimba, asi iye zvino kanzuru yeHarare ndipo payave kuda kuchitanga kuita basa rayo. VaChideme vanoti kanzuru yavo iri kutanga svondo rino kugadzira migwagwa yekuti vatange kuita basa rekugadzira pekuvakira dzimba iri. No media source currently available 	https://www.voashona.com/a/zimbabwe-politics-harare-residents-city-council-manyenyeni/3172001.html
politics	Tajamuka/Sesijikile Yopa Hurumende Mazuva Mashomashoma eKuti Igadzirise Zvinhu	Sangano rinorwira kodzero dzevanhu, reTajamuka/Sesijikile, rinoti riri kupa hurumende yaVaEmmerson Mnangagwa mazuva mashoma-shoma ekuti igadzirise zvinhu munyaya dzezvehupfumi nezvematongerwo enyika, kukundikana kwayo vanhu vanozopinda mumigwagwa nehuwandu hwavo. Izvi zvinotevera kukwira kunonzi kwakaita chingwa kubva pamadhora maviri nemasendi makumi matatu kuenda pamadhora matatu nemasendi makumi mashanu kutanga svondo rino. Mukuru wesangano iri VaPromise Mkwananzi vanoti chinorwadza ndechekuti mitengo yezvinhu zvinodiwa nevanhu nguva dzose iri kukwira, asi mihoro isina kwairi kuenda. VaMkwananzi vanoti sangano ravo harisi kuzopa vehurumende mukana wekufema kana vasina kugadzirisa zvinhu nekukasika, vachiti kukundikana vanhu vachaita zvakaonekwa kunanaAlgeria nekuSudan zvekubuda vachipinda mumigwagwa vachishandisa nzira dzine runyararo mukati. Studio 7 haina kukwanisa kubata vehurumende kuti tinzwe divi ravo panyaya iyi. No media source currently available 	https://www.voashona.com/a/zimbabwe-tajamuka-politics-economypromise-mkwananzi/4881070.html
business	Hurumende IYosimbaradza Kuti ZUPCO Ndiyo Yega Ine Mvumo Yekutakura Vanhu	Mutevedzeri wegurukota Amai Marian Chombo vanoti kambani yemabhazi, yeZimbabwe United Passenger Company (ZUPCO) ndiyo yega yakapihwa mvumo yekutakura vanhu mumaguta. Izvi zvinotevera kunyunyuta kwevanhu vakawanda munyika nerimwe sangano rinomirira vanotakura vanhu nezvinhu, reZimbabwe Union of Drivers and Conductors (ZUDCO) kuti kambani yeZUPCO yaremerwa nemutoro. Mutungamiri weZUDCO, VaFredrick Maguramhinga, vanoti hurumende haisi kuda kunzwa zvichemo zvevanhu vari kunetseka nekushaya zvinovatakura kuenda nekudzoka kumabasa. VaMaguramhinga vanoti sangano ravo ririkuramba richikumbira hurumende kuti iite musangano nevanotakura vanhu kuti zvinonetsa mativi ose zvikurukurwe uye kuti hurumende ikwanise kubatsira mukugadziriswa kwedambudziko iri sezvainofanirwa kuita. Vachipindura chikumbiro cheZUDCO ichi , Amai MaChombo, vanoti kana hurumende yatura gwara nemutemo hazvigoni kungozvisendeka parutivi.  No media source currently available 	https://www.voashona.com/a/zimbabwe-govt-responds-to-request-for-meeting-with-passenger-carriers-marian-chombo/6221069.html
politics	VaItai Dzamara Vanorangarirwa Zvine Mutsindo muHarare	Veruzhinji vaungana muHarare vachirangarira murwiri wekodzero dzevanhu akapambwa akatsakatika makore mashanu apfuura, VaItai Dzamara, apo amai vaVaDzamara, Ambuya Benhilda Dzamara, vachema zvinopisa tsitsi. Ambuya Dzamara vachema zvinopisa tsitsi panga pachiitwa munamato wekukumbira musiki kuti vanyevenutse moyo yeavo vakapamba VaItai Dzamara, kuitira kuti vamudzose, kana kuti mhuri yavo izive zvakaitika. Vachitaura mushure memunamato waitwa pane imwe chechi muHarare, Ambuya Dzamara vaudza Studio7 kuti kusaziva kuti mwanakomana wavo mupenyu here kana kuti kwete, chinhu chiri kuvadya moyo zvakanyanya. Ambuya Dzamara vati vari kukumbira ruregerero vakamirira mwana wavo kuti kana ane waakatadzira, kuti vavewo nemoyo wekumuregerera kuitira kuti adzokewo kumhuri yake. Ambuya Dzamara, varumbidza muroora wavo, uye ari mudzimai waVaItai Dzamara. Amai Sheffra Dzamara, nekutsungirira kwavari kuita kuti vakwanise kuchengeta mhuri yakasiiwa nemurume wavo. Mukuru weZimbabwe Divine Destiny, Bishop Ancellimo Magaya, vati sevedzisvondo nemasangano anorwira kodzero szevanhu, vanoshushikana zvikuru nekukundikana kwehurumende kuzivisa kuti VaDzamara vakaendepi. VaMagaya vatiwo vanoziva kuti pakave nechido kubva kuhurumende hazvitori nguva kuwana ruzivo rwezvakaitika kuna VaDzamara. Mutungamiri weAmalgamated Rural Teachers Union of Zimbabwe, VaObert Masaraure, vatiwo zvinosuwisa zvikuru kuti zvizvarwa zveZimbabwe zvatadza kumanikidza hurumende kuti itsanangure zvakaitika kuna VaDzamara. Vaive sahwira waVaItai Dzamara, VaCharles Nyoni, avo vaigarawo muAfrica Unit Square apo pavairatidzira vese, vatiwo vanodawo zororo mupfungwa dzavo, vachiti izvi zvinoitika chete kana pakave netsananguro yezvakaitika kuna VaDzamara. Vanhu vauya kuchiitiko ichi vasainawo tsamba yenyunyuto iyo masangano anorwira kodzero ati achaisvitsa kumutungamiriri wenyika, VaEmmerson Mnangagwa, achivayeuchidza hurumende yavoine chitsvambe chekuchengetedza zvizvarwa zvenyika uye kuzivisa nyika zvakaitika kuna VaDzamara avo vakatsakatika muna 2015. NeMuvhuro, mudzimai waVaItai Dzamara akaendesawo tsamba yake yenyunyuto kumahofisi emutungamiriri wenyika achikumbirawo kuti VaMnangagwa vamubatsirewo kuwana ruzivo rwezvakaitika kumurume wake. Studio7 haina kukwanisa kunzwa pamire hurumende panyaya iyi. Asi hurumende yakaisa mubayiro wezviuru gumi zvemadhora ekuAmerica semubayiro unopihwa munhu anenge akwanisa kunongedza kuna VaDzamara. VaItai Dzamara vakapambwa musi wa Kurume 9, 2015 vachigerwa musoro mumusha weGlenview 7 nevanhu vasingazivikanwi kuti ndivanani. Vasati vapinda munyaya dzekurwira kodzero dzevanhu, VaItai Dzamara vakamboshandira masangano enhau anosanganisira The Standard neStudio7. Vakazosiya basa rekutora nhau vachiti vava kurwira kodzero dzevanhu vachikurudzira vaiva mutungamiri wenyika panguva iyi, muchakabvu Robert Mugabe, kusiya basa. No media source currently available 	https://www.voashona.com/a/abducted-activist-dzamara-remembered-in-harare/5323163.html
business	VaPatrick Chinamasa Vanoti Hapana Kudzokera Kumashure paNyaya yeMabond Notes	"Gurukota rinoona nezvehupfumi VaPatrick Chinamasa vanoti hapana kudzokera kumashure pachirongwa chekuparura mari yemabond notes mwedzi uno. VaChinamasa vataura mashoko aya kumucheto wemisangano yepagore ye International Monetary Fund ne World Bank muWashington DC, muAmerica. Vanoti chirongwa chekuparura mabond notes chiri kuenderera mberi kupera kwemwedzi uno. ""Chirongwa chema bond notes chiri kuenderera mberi munyika uye chichabatsira kuti avo vanoita zvekutengese zvirimwa nezvimwewo kunze kwenyika kuti vawanewo mibairo yemabasa avanenge vachiita pakuunza mari yekunze munyika,"" VaChinamasa vaudza Studio 7. VaChinamasa nagavhuna weRBZ VaJohn Mangudya ndivo vari kutungamira chikwata cheZimbabwe. VaChinamasa naVaMangudya neChipiri vakapinda mumusangano wemakurokota ezvemari emuAfrica wakaitwa nesangano re Macroeconomic And Financial Management Institute Of Eastern And Southern Africa (MEMFMI) apo vakaudza Studio 7 kuti varikushushikana nekuratidzira kurikuitwa nezvizvarwa zveZimbabwe zviri muAmerica sezvo zviri kukanganisa mimwe misangano yavo. ""Zviri kundishungurudza ndezve kuti unowona zvizvarwa zveZimbabwe zvichiratidzira kunzvimbo dzatinoenda kunoshava rubatsiro izvo zviri kuti katyamadza kuti seyi vana vedu vari ivo varikuda kuti nyika isawane rubatsiro,"" VaChinamasa vaudza Studio 7. VaChinamasa vanoti hurumende iri kuyedza zvese zvainokwanisa kuti pasawane mushandi wehurumende anowanikwa achishaya muhoro wake pane nguva. No media source currently available  "	https://www.voashona.com/a/zimbabwe-world-bank-patrick-chinamasa-africa/3538150.html
business	Vashandi Votambira Kurudziro Yekuti Vashandirwi Vasangomisa Vashandi Mabasa	Danho rakatorwa nehurumende rekusimbisa nyaya yekuti makambani asangomisa vashandi mabasa pamadiro asina kuratidza kuhurumende kuti azama zvose zvingatarisirwa kuti aite asati atora danho iri, riri kutambirwa nemufaro mukuru nevashandi. Munyori mukuru wesangano revashandi reZimbabwe Federation of Trade Unions, ZFTU, VaKennias Shamuyarira vanoti kunyange hazvo pasina zvitsva zvaiswa nehurumende, zvakakosha zvikuru kuti iratidze rutsigiro rwayo, zvikuru panguva iyo vashandi vari kurasikirwa nemabasa zvakanyanya. Gurukota rezvevashandi Amai Priscah Mupfumira vakati makambani anenge achida kumisa vashandi nekuda kwekuomerwa anofanirwa kutora matanho akaita sekudimura mari dzinotambirwa nevamwe vakuru-vakuru kuti dziende kumihoro yevashandi asati afunga zvekuderedza huwandu hwevashandi. Makambani anonzi anofanirwa kutanga aendesa chikumbiro chekumisa vashandi mabasa ku bhodhi rinoona nezvekumiswa mabasa, riri pasi pebazi rezvevashandi nemabasa, reRetrenchment Board, iro rinozotambira kana kuramba chikumbiro ichi. Asi vaimbowe mutungamiri weConfederation of Zimbabwe Industries, CZI, VaCalisto Jokonya vanotiwo semaziviro avo, makambani mazhinji ari kutevedzera mutemo wekumisa vanhu mabasa uyu. Vanotiwo makambani mazhinji akatedza zvose zvekudimura mari dzemihoro yevashandi vepamusoro asati asvika pakumbomisa vepasi ava mabasa. VaShamuyarira vanoti vari kunyanya kutyora mutemo vachingomisa vanhu mabasa pamadiro ndevaya vari mune zvematongerwo enyika, avo vati vari kushandisa zvinzvimbo zvavo kuita izvi. No media source currently available  	https://www.voashona.com/a/zimbabwe-politics-economy-retrenchments-government/2804793.html
politics	Vaimbova Gurukota Amai Kagonye Votongerwa Kugara Mujeri kweGore neMwedzi Mina	Vaimbove gurukota rezvashandi, Amai Patronella Kagonye, nhasi vatongerwa kugara mujeri kwemakore matatu mushure mekubatwa nemhosva yekuba macomputer makumi maviri aifanira kupihwa kuzvikoro zvekumaruwa kuGoromonzi South. Mutongi wedare, Amai Vongai Muchuchuti Guwuriro, vasendeka gore pamutongo uyu vachiti Amai Kagonye havafaniri kupara mhosva yakadai mumakore mashanu. Vatiwo mwedzi misere yemutongo uyu ichaiswa parutivi kana Amai Kagonye vakabhadhara zviuru gumi zvemadhora ekuAmerica kuPostal and Telecommunications Regulatory Authority of Zimbabwe (POTRAZ) unove mutengo wemalaptop avakaba. Izvi zvinoreva kuti Amai Kagonye vachagara mujeri kwemwedzi gumi nemitanhatu. Vachipa mutongo wavo Amai Guwuriro, Amai Kagonye vakatadza kutsangura zvinogutsa dare kuti vakashandisa sei malaptop ava kapihwa nePOTRAZ. Vati tsanguro yakapihwa naAmai Kagonye kuti macomputers akafamba sei painzwikwa nyaya iyi yainge isina maturo ose. Gweta ramaAmai Kagonye, VaRungano Mahuni, vaudza Studio 7 kuti havana kufadzwa nemutongo wedare uye vari kuenda kudare repamusoro mangwana chaiwo kunopikisa. VaMahuni vaenderera mberi vachiti vanodawo kuti nyaya yaAmai Kagonye inzikwe kudare repamusoro vachibva kumba nekudaro vachakwidzawo chikumbiro nemuvhuro chekuti vaihwe mukana wekubhisva mari yechibatiso. Amai Kagonye vanonzi vakapihwa macomputer makumi maviri kuti vaape kuzvikoro zviri kuGoromonzi South asi vanonzi havana kuita izvi. Muchuchusi panyaya iyi, VaZivanai Macharaga, vakumbira dare kuti ripe Amai Kagonye mutongo wakaoma vachiti kuba mari dzeveruzhinji imhosva hombe uye ndeimwe yenyaya dzehuwori dzanetsa munyika. Muchichemo chavo kudare Amai Kagonye vakati vaive mupari wemhosva kekutanga uye ndivo muriritiri wemhuri yavo. Mukuru mubazi rezvekuburitswa kwemashoko muZanu-PF VaTafadzwa Mugwadi vati zvaitwa zvinoratidza kuti hurumende yakazvipira kurwisa huori isingatarise kuti wabuda mumnba maani Asi munyori mukuru mubato reZanu-PF VaCharlton Hwende vati mutemo wemuZimbabwe idandemutande rinobata tikuka tudiki nzou dzichidarika. Amai Kagonye ndemumwe wevashoma vaive nezvigaro murumende vakabatwa nemhosva nekutongerwa kugara mujeri. Vamwe vanosanganisira vaive gurukota rezvemmhando dzemoto, Dr Samuel Undenge avo vakazonzirwa tsitsi nemutungamiriri VaEmmerson Mnangagwa, VaDouglas Tapfuma vaive mukuru wezvedzimba dzehurumende nevaive munyori mubazi rezvemigodhi, VaFrancis Gudyanga. No media source currently available 	https://www.voashona.com/a/6610291.html
politics	Zvizvarwa zveZimbabwe Zviri KuBritain Zvoronga Kuratidzira Kwakasimba	Zvizvarwa zveZimbabwe zviri kuBritain zvine hurongwa hwekuungana zvichiratidzira mukupera kwesvondo pasi pehurongwa huri kutungamirwa nesangano rinorwira hutongo hwejekerere, reFree Zimbabwe Advocacy Group. Sachigaro wesangano iri, VaJoshua Chigwangwa vanoti vatora danho iri senzira yekupa mukana kuvana veZimbabwe wekuti vazivise pasi rose nezve mamiriro akaita zvinhu munyika munyaya dzezvematongerwo enyika pamwe nemamiriro azvehupfumi. Hurongwa uhwu, uhwo hwuri kuitwa pasi pezita rekuti #zimbabweriseupuktour2016, hwakaonawo sangano iri richikoka varwiri vekodzero vanoti Vasten Zvorwadza, Doctor Patson Dzamara, Muzvare Linda Masarira pamwe nePastor Evan Mawarire ve#thisflag. VaqChigwangwa vanoti hurongwa hwavo hwaifanirwa kutanga neMuvhuro wesvondo rino, asi vakasangana nematambudziko akaita kuti hunonoke, akaita sekunonoka kugadziriswa kwemagwaro ekufambisa aPastor Mawarire pamwe neDoctor Dzamara, asi iye zvino zvinhu zvave kufamba zvakanaka. Vanoti pane hurongwa hwekuti Pastor Mawarire vanotaurawo pamisangano yavakakokwa nemasangano anosanganisira Chatham House pamwe neparamende yeBritain. No media source currently available 	https://www.voashona.com/a/zimbabwe-politics-uk-mawarire-chigwangwa/3558168.html
politics	Nyakupomerwa Mhosva yeKupisa Musha weNhengo yeZanu PF Anomiswa Mudare kwaMutare	Imwe nhengo yeMDC Alliance yekuMutasa Central yakasungwa neMugovera, yamiswa neMuvhuro mudare kwaMutare ichipomerwa mhosva yekupisa musha wenhengo yeZanu PF. Asi mutongi wedare ati nyaya iyi ichanzwikwa mangwana. VaOzwell James Chitere vaudzwa nemutongi wedare, VaTendai Mahwe, kuti nyaya yavo ichainzwa mangwana sezvo vange vakabatikana nedzimwe nyaya dzavanga vachifanirwa kutonga. Izvi zvinoreva kuti chikumbiro chaVaChitere chekuti vapihwe mukana wekubvisa mari yechibatiso kuitira kuti vatongwe vachibva kumba, chava kunzwikwa neChipiri. Muchuchisi wedare, VaFletcher Karombe, vati VaChitere vakanzwikwa vachiti vachapisa misha yenhengo dzeZanu PF, mushure mekutaura mashoko aya, musha waAmai Kagweda ndokubva wapiswa svondo rapera. VaChitere vari kumirirwa nemagweta anosanganisira VaRangarirai Mubata, VaBlessing Nyamaropa naAmai Peggy Tavagadza. VaMubata vati kunyange vasiri kufara nekuramba kwaVaChitere vari muhusungwa, vanotarisira kuti mangwana nyaya iyi ichapedzwa sekuvimbisa kwaitwa naVaMahwe. Vakasarudzwa zvakare kumirira Mutasa Central mudare reparamende, VaTrevor Saruwaka, vati havafari nekuona nhengo yavo ichiramba ingori muhusungwa. Papinda nyaya iyi mudare nhasi pamuzinda wedare ramejasitiriti pange pazere nhengo dzeMDC Alliance nedzeZanu PF, pamwe nevaongorori vesarudzo veEuropean Union, America nemamwe masangano akasiyana siyana. No media source currently available 	https://www.voashona.com/a/zimbabwe-activist-accused-of-arson-appears-in-mutare-courts/4516046.html
sports	Gadziriro dze2024 Paris Olympics dzatanga	   SANGANO reZimbabwe Olympic Committee (ZOC) ratanga gadziriro dzemitambo ye2024 Paris Summer Olympics izvo zvakaona richagadza Ringisai Kudzanai Hillario Mapondera kuve Chef De Mission (CdM) wechikwata cheTeam Zimbabwe.   MaSummer Olympics aya achaitwa kuFrance kubva munaChikunguru achizopera munaNyamavhuvhu muna2024 uye Zimbabwe inotarisirwa kutumira shasha dzemitambo yakasiyana kunokwikwidza kumitambo iyi.   Muchinyorwa, ZOC yakazivisa nezvekugadzwa kwaMapondera zvichitevera tsvakurudzo yaikaitwa pavanhu vakawanda vaida basa iri.   Mapondera ane basa guru rekutungamira chikwata cheTeam Zimbabwe kuenda kumitambo iyi uye achaona pamusoro pezvose zvinodiwa nevatambi nevaraidzi.   “Basa raCdM rinotanga ari kumaOlympics uye nepanopera mitambo yemaOlympics iyi.   “Izvi zviri mugwara rechirongwa cheZOC cheAthletes Development and Support Overall Goal chekuona kuti chikwata cheZimbabwe chatsigirwa chaizvo uye vatambi vagadzirira nemazvo kuti vagonokwikwidza zvakanaka kumitambo mikuru yepasi rese kusvika mugore ra2025,” inodaro ZOC.   Kumitambo ye2024 Paris Olympics, Zimbabwe inotarisirwa kutumira vatambi vakawanda zvichitevera vatambi vashoma avo vakanomirira nyika kumitambo yekupedzisira ye2020 Summer Olympics.   Mitambo iyi yakazoitwa gore radarika sezvo yakange yamiswa nekuda kwedenda reCovid-19 iro rakaona mitambo ichimiswa pasi rose muna2019.   Kumitambo ya2020, Zimbabwe yainge ine vatambi vashanu vaiti Ngoni Makusha wemujaho wekumhanya, Scott Vincent anotamba gorofu, Donata Katai anotuhwina, Peter Weltzar anotuhwina zvekare naPeter Purcell-Gilpin werowing.	https://www.kwayedza.co.zw/gadziriro-dze2024-paris-olympics-dzatanga/
sports	Mutambo wakandikoshera, anodaro Sikandar Raza	  CHIKWATA checricket chemaChevrons chiri kupinda mu”hondo” svondo rino apo chichatatsurana nePakistan mumitambo mitanhatu inoti mitatu yeOne Day International series (ODI) nemimwe mitatu zvakare yeT20 International.   Mitambo iyi ndeyekutanga yeSuper League iro richangoparurwa uye yekurwira kuenda kumakwikwi e2023 International Cricket Council (ICC) World Cup achaitirwa kuIndia.   Mutambi wemaChevrons, Sikandar Raza, uyo akazvarirwa kunyika yePakistan anoti ari kutarisira zvikuru mutambo uyu uye sechikwata vanoda kukunda sezvo shuviro yavo iri yekuenda kuWorld Cup.   Mumakwikwi ekupedzisira eWorld Cup ayo akaitwa mugore ra2019, maChevrons akakundikana kuenda kunokwikwidza kuEngland neWales mushure mekunge akundwa mumitambo yekurwira tikiti rekuenda kumutambo uyu.   “Toda kushanda nesimba kuti tiende kuWorld Cup.   Chishuvo chedu kuti tihwine mitambo yeSuper League tibve taenda kuWorld Cup. Hatisi kuda zvekuzotamba mimwe mitambo nekuti paWorld Cup yekupedzisira takatadziswa kuenda nemaruns maviri chaiwo. Saka zvinhu zvakatirwadza kutadza kuenda kumitambo iyi apa isu taitamba cricket yepamusoro-soro,” anodaro Raza   Raza, uyo akazvarirwa kuPakistan asi akazokurira muZimbabwe, anoti mutambo wezvikwata zviviri izvi unoreva zvakawanda kwaari sezvo uchange uri wenyika mbiri dziri pamwoyo wake.   “Ndinoyemura zvikuru nzvimbo ino. Ndiri chizvarwa chekuPakistan asi ndichitambira Zimbabwe saka zvinhu zvinondifadza kudzoka kumusha kuzotamba mutambo uyu.   “Chinhu chakanyanyonakisa ndechekuti nyika mbiri idzi, Pakistan neZimbabwe, dzose dzakanditambira zvandiri,” anodaro Raza.   Mutambo wekutanga wePakistan nemaChevrons uriko nemusi weChishanu chino uye wechipiri uchizotambwa musi wa1 Mbudzi kozoti wechitatu musi wa3 Mbudzi.   Mitambo iyi ichange iri yeODI uye ichingopera chete mitambo yeT20 yobva yatanga musi wa7, 8 na10 Mbudzi.   Mitambo yeSuper League ichange iine nyika 13 dzichibandana kurwira kuenda ku2023 India World Cup. Zvikwata zvinomwe zvichapedza zviri pamusoro pamwe chete neIndia zvinobva zvatowaniswa tikiti rekuenda kuWorld Cup.   Zvimwe zvishanu zvacho zvinenge zvasara zvichazotatsurana mumutambo uchazorongwa pachitsvagwa zvikwata zviviri izvo zvinozotevera zvimwe zvisere zvagara zvinenge zvatobudirira kuenda kuWorld Cup.	https://www.kwayedza.co.zw/mutambo-wakandikoshera-anodaro-sikandar-raza/
health	Mapurisa neMasoja Orambidza Vanhu Kufamba Famba Munyika	Mapurisa nemasoja ange achirambidza vanhu vakawanda kupinda mumadhorobha akawanda munyika uye vamwe vanhu vange vapinda mumadhorobha aya vange vachiudzwa kunzi vadzokere kudzimba dzavo. Nhasi mapurisa nemasoja ange akadzika maroadblock pamigwagwa yose inopinda mumaguta achipa chete mvumo vanhu vanobvumirwa nehurumende kushanda munguva ino yeNational Lockdown. Vanga vasina mvumo vanga vachiudzwa kuti vadzokere kudzaimba dzavo, uye varemekedze mutemo we curfew wakatarwa nemutungamiri wenyika, VaEmmerson Mnangagwa nemusi weChipiri. Izvi ndizvo zvaitikawo mumaguta nemadhorobha akasiyana-siyana munyika kusanganisira Chinhoyi, Gweru, Kadoma, Mutare neMasvingo. Mutori wenhau ane mukurumbira, Tapfuma Machakaire, vati shoko rekuti curfew rinounza ndangariro dzakaipa sezvo mudunhu reMatebeleland makamboitwa curfew munguva yeGukurahundi, iyo yakasiya vanhu vanosvika zviuru makumi maviri vauraiwa nemauto eFifth Brigade mumatunhu eMatabeleland nedzimwe nzvimbo mudunhu reMidlands. Asi nhengo yeCentral Committeee yeZanu PF, VaJospeh Tshuma, vati havawone chakapia pakuve necurfew. Vati vanhu vanofanirwa kudzidza kudzidza kubva kunyika dzakaita seItaly, Spain, Brazil neAmerica uko zviuru nezviuru zvevanhu zviri kufanechirwere cheCovid-19. Vakafanobata chigaro chemutungamiri weZimbabwe Human Rights NGO Forum, VaMusa Kika, vati mapurisa nevechiuto havafanirwe kutyora kodzero dzevanhu panguva yakadai. VaKika vatiwo hurumende inofanirwa kusiya tsika yekutonga nyika nekuisa zviga izvo vati zvinotyora bumbiro remutemo yenyika. Kurambidzwa kupinda mumaguta kuri kuitwa vanhu kunonzi kuri kuvhiringa vanhu vanorarama nekutengesa mumigwagwa. Mumwe anotengesera muBulawayo angozvidoma nezita rekuti Mushapo ati vanhu vanozvishandira vange vachirambudzwa kupinda muguta. MuBulawayo Studio 7 yaona vamwe vanorarama nekuchinja mari mumigwagwa pamwe nevanotengesa pamusika wemunaFifth Street vachiita hwekatsi nagonzo nemapurisa ayo ange ari pamabhasikoro, nemamwe ange ari pamabhiza achitenderera achiudza vanhu ava kuti vadzokere kumba. Amai Medeline Mari avo vanoraramawo nekutengesa vati mutemo we curfew uchaita kuti veruzhinji vafe nenzara. Mumwe murwiri wekodzero dzevanhu, Muzvare Nozipho Moyo, vati hurumende ine tsika yekungodzika mitemo pasina kunyatsofungisisa nezvainobatsira. Hatina kukwanisa kunzwa divi remapurisa kana vechiuto panyaya iyi.Studio7 hainawo kukwanisa kubata munyori mubazi rezvekuburitswa kwemashoko, VaNick Mangwana, sezvo vanga vasiri kubatika panharembozha yavo. Asi VaMnangagwa vakazivisa neChipiri kuti mauto nemapurisa achange ari mumigwagwa achiona kuti mitemo yeNational Lockdown yatevedzerwa nemunhu wese sezvo nyika iri kuedza kudzivirira kupararira kwechirwere cheCovid-19, icho chabata vanhu vanodarika zviuru zviviri nemakumi matatu nevana, uye chauraya vanhu makumi maviri nevatanhatu muZimbabwe. VaMnangagwa havana kuzivisa kuti curfew iyi ichapera riini? Hurumende yakavharisa zvikoro zvose zvepamusoro soro kudzamara zvinhu zvanaka munyika munyaya dzeCovid-19. No media source currently available 	https://www.voashona.com/a/zimbabwe-police-and-army-tell-people-to-stay-at-home/5515004.html
business	Musika weFodya Unovhurwa Asi Mitengo Iri Pasi	Misika yefodya yavhurwa muHarare mitengo yefodya iri pasi asi hurumende ichiti inotarisira kuti mitengo ichakwira nekufamba kwenguva. Gurukota rinoona nezvekurima, VaPerence Shiri, ndivo vaparura mwaka wekutengesa fodya zviri pamutemo pamusika weTobacco Sales Floor muHarare, uye vati vafara nemutengo kunyange hazvo wange uri pasi. VaShiri vati izvi ndizvo zvinogaroitika mwaka yese sezvo varimi vachitanga kuitengesa foya yemhando yepasi. Bhero rekutanga ratengwa nemadhora mana eku America pakirogiramu kozotiwo bhero repasi ratengwa nemasendi makumi mapfumbabweeku America pakirogiramu rimwe chete. VaShiri vaudza Studio7 kuti zvinofadza kuti misika yefodya yavhura kunyange hazvo paine dambudziko rechirwere cheCoronavirus. Asi mutungamiri werimwe remasangano anomirira varimi vefodya munyika reTobacco Association of Zimbabwe, VaGeorge Seremwe, vaudza Studio7 kuti kunyange hazvo misika yavhurwa, havasi kufara nemitengo iripo. VaShiri vatiwo kunyange hazvo paine dzimwe nyika dzakawanda dzinorima fodya pasi rese, Zimbabwe ine mbiri yekurima fodya yemhando yepamusoro uye inokwikwidzana neBrazil chete pasi rese. VaShiri vati kurimwa kwefodya kuri kusimukira zvakanyanya munyika uye ishuviro yavo kuti dai vanorima zvimwe zvirimwa vadzidza kubva kuvarimi vefodya. Vatiwo kunyange hazvo Coronavirus yakavhiringa hupfumi hwenyika dzinotenga fodya kubva kuZimbabwe dzakaita seChina, hazvisati zvave pachena kuti, izvi zvichakakanganisa kutengwa kwefodya yeZimbabwe here VaShiri vatiwo vati hurumende inoda kuti varimi vatevedze marimirwo anoitwa kufodya pakurimwa zvimwe zvirimwa zvakaita sechibage, nembanje dzinioshandiswa kurapa dzakaita seHemp neCannabis. Sachigaro vebhodi remakambani yehurumende inoona nezvekutengeswa kwefodya, yeTobacco Industries Marketing Board, TIMB, VaPat Devenish, vati misika yefodya ingadai yakavhurwa mwedzi wapfuura asi izvi zvakatadziswa nekuda kweCoronavirus. Vatiwo mwaka uno zvinhu hazvisi kufambiswa semamazuva ose nekuda kwechirwere cheCovid-19 uye mwaka uno varimi havasi kubvumidzwa kupinda mumisika uye vachange vaine vanhu vanovamiririra. Mumisika mange muine vatengi chete nevanhu vashomanana uye vanhu vese vange vari pamusika vange vakapfeka maMask, vachigeza maoko nekuita zvese zvinofanirwa kuitwa pakudzivirira Coronavirus. VaDevenish vazivisawo kuti huwandu hwevarimi vefodya hwakadzikira gore rino nezvikamu guni nezvinomwe kubva muzana. Vatiwo varimi vachange vachibhadharwa mari yavo nezvikamu makumi mashanu kubva muzana ari madhora ekuAmerica, uye imwe yacho iri mari yemuno. No media source currently available   	https://www.voashona.com/a/zimbabwe-tobacco-auction-floors-open-with-low-proces/5397778.html
politics	Nhengo dzeMDC-T Dzorangarira Vamwe Vadzo Vakapondwa Muna 2008	Nhengo dzeMDC-T inotungamirwa naVaNelson Chamisa pamwe nehutungamiri hwebato iri vanoti hurumende inofanira kuongorora nyaya yemhirizhonga yakaitika makore gumi adarika pamberi pesarudzo yechipiri yemutungamiri wenyika ye presidential runoff iyo yakasiya vanhu vakawanda vafa uye vamwe vasisina pokugara. Vatsigiri veMDC vakaita saVaEnoch Mkudu vanoti mhirizhonga yakaitika iyi ichizere mundangariro dzavo vachiti dai hurumende yaVaEmmerson Mnangagwa ikaona kuti sarudzo dzemwedzi unouya dzaitwa pasina mhirizhonga yakadai iyo yavanoti ichiri kuvabata pamoyo. Imwe nhengo yeMDC, VaKudakwashe Matibiri, vanoti zvakakosha kuti hurumende yaVaMnangagwa iite hurongwa hwekusangana nevakapona neburi retsono pamhirizhonga iyi. Mutungamiri weboka reMDCT iri, VaNelson Chamisa, vanoti bato ravo pamwe nevatsigiri vavo vachiri kushushikana nezvakaitika izvi. Mutauriri waVaChamisa, VaNkululeko Sibanda, vati VaChamisa vachagadzirisa nyaya iyi vachiti VaMnangagwa vazvitadza sezvo vaiva mumwe wevanhu vaiva muhurumende yakakonzera mhirizhonga iyi pasi pehutungamiri hwaVaRobert Mugabe avo vakazobviswa pachigaro nemauto gore rapera. Mumwe mufundisi wechechi yeApostolic Faith Mission, Mufundisi Rogers Conrad Tekwa, vanoti vedzisvondo vane basa rakakura kwazvo rekubatsirana nehurumende mukuedza kugadzirisa nyaya iyi. Hatina kukwanisa kutaura negurukota rinoona nezvinoitika mukati menyika, VaObert Mpofu, kuti tinzwe pamire hurumende panyaya iyi. Asi VaMpofu, avo vanove zvakare munyori anoona nezvekufambiswa kwemabasa mubato riri kutonga reZanu PF, vakati sebato pamwe nehurumende vakazvipira kuita sarudzo dzisina mhirizhonga rwendo rwuno. MDC inoti pane nhengo dzayo dzinodarika mazana maviri dzakapondwa pamberi pesarudzo yechipiri yemutungamiri wenyika yakaitwa muna Chikumi 2008. Vanhu vazhinzji vakapisirwa misha vamwe vakatiza kwavaigara vachinotsvaga hupoteri kune dzimwe nzvimbo. Mhirizhonga iyi yakakonzera kuti vaimbova mutungamiri weMDC, mushakabvu VaMorgan Tsvangirai, vabude mumakwikwi esarudzo iyi vachiti zvaisaita kuti vagozotonga makuva izvo zvakazopedzira kuti paumbwe hurumende yemubatanidzwa iyo yakapera muna 2013 pakaitwa dzimwe sarudzo dzinonzi neMDC dzakabirirwa zvemhando yepamusorosoro. No media source currently available 	https://www.voashona.com/a/zimbabwe-opposition-remembers-loved-ones-who-were-murdered-in-2008/4457459.html
politics	Hurumende Yomanikidza Vashandi Vayo Kubvisa Mari yeMisangano yaVaMugabe?	Sangano rinomiririra vadzidzisi, reProgressive Teachers Union of Zimbabwe, PTUZ, riri kutsoropodza hurumende iyo rinoti iri kumanikidza vashandi vayo kuti vabise mari yekuti mutungamiri wenyika, VaRobert Mugabe, vakwanise kuita musangano nevechikidi vebato ravo kuBindura neMugovera, 9 Gunyana. Sangano iri rinoti zviri kuitwa nehurumende hazvisi pamutemo nekuti vanhu havafaniri kumanikidzwa kubvisa mari dzavo kana kuita zvematongerwo enyika kana vasingadi. VaMugabe vari kuenda mumatunhu ose enyika vachisangana nevechidiki vebato ravo. Mutsamba inonzi yakanyorerwa vashandi vehurumende musi wa 4 Gunyana nemumwe mukuru wekwamudzviti kuGuruve, vashandi vanonzi vakaudzwa kuti vabvise dhora rimwe chete pamunhu kuitira kuti Zanu-PF ikwanise kutenga zvokudya uye kutsvaka dzimotikari dzichatakura vanhu vachaenda kuBindura uko kuchaitirwa musangano naVaMugabe. Dr Takavafira Zhou, avo vanotungamira sangano rePTUZ, vanoti izvi zviri kuitwa nehurumende zvinokanganisa kodzero dzevanhu. Vakatizve vanhu veZanu-PF vanofanira kukumbira vanhu zvakanaka kune vanoda kubvisa, kwete kuita sekuti kana munhu akarega kubhadhara pane zvaachazoona. “Isu tirikuti izvi kutyora kodzero dzavanhu; kutyora kodzero dzevashandi; kumbunyikidza vanhu; kumanikidza vanhu kuti vaite zvavasingadi. Ndinofunga kuti misangano iyi haifaniri kunge ichiitwa nekumanikidza vanhu kuti vabhadhare mari pazvinhu zvavasingade,” VaZhou vakaudza Studio 7. Vapamhidzirawo vachiti, “Takanyora matsamba akawanda zvikuru kwazvo kuMinistry of Education, kune vanoita zvematongerwo enyika, uye kune avo vari mumapato anopikisa neanotonga nekumapurisa asi hationi zvichichinja nekuti tsamba dzinoramba dzichiuya kubva kunana DA nevamwe vemuMinistry of Education.” VaZhou vati chimwe chinonetsa ndechokuti vazhinji vari mubazi rinoona nezvedzidzo vakapiwa mabasa makuru kuri kutendwa kutsigira Zanu-PF kwavanoita saka havazorambidzi Zanu-PF kuita zvairi kuita pazvikoro. Vakapamidzirazve vachiti sangano ravo richaramba richidzidzisa vanhu pamusoro pekodzero dzavo uye kuti vashinge kubuda pachena kuti havasikuzobhadharira mari dzavo pazvinhu zvavasingade. No media source currently available  	https://www.voashona.com/a/civil-servants-pay-rally-bindura/4021061.html
business	ILO Yoyambira Zimbabwe nezveKushandiswa kweFacebook neWhatsApp Mukunyengedzwa kweVanhu Kuenda Muhunhapwa	Mumwe mukuru muhofisi yesangano reInternational Labour Organization kana kuti ILO muZimbabwe neNambia akaudza komiti yedare reSenate muHarare nhasi kuti vamwe vanhu vanoshambadzira mabasa pamadandemutande akaita seFacebook ndivo vari kukwezva vanhu kuti vagume vapinda muhunhapwa kana kuti human trafficking. VaAdolphus Chinomwe, mukuru weILO vaudza komiti yedare reSenate kuti madandemutande mazhinji ari kushandiswa anenge asina kunyorweswa zviri pamutemo. Vanhu vanenge vanyeperwa kuti kune mabasa vanozoguma vobatwa senhapwa kana kubatwa chibharo. Vatiwo madandemutande akaita seFacebook, Twitter neWhatsApp ndiwo avewo kushandiswa zvakanyanya nemakoronyera aya kukwezva vanhu kuenda kunze kwenyika vachivimbiswa mabasa anobhadhara mari yepamusoro kana kuvimbiswa nzvimbo dzechikoro. VaChinomwe vati basa rekutengesa vanhu kana kuti human trafficking, rine mari yakawanda chose zvekuti pagore rega rega pasi rese rinoburitsa mazana matanhatu emabhiriyoni emadhora. VaChinomwe vati zvakakosha kuti dzihurumende dziongorore vanhu vanoita izvi. Vanotiwo zvakakosha kuti hurumende inyorese kana kuvanechekuita nevanhu vayo vanenge vachibuda munyika vachiti izvi zvinogona kubatsira kuti vaye vanenge vachishanda kunze kana vachinge vapinda mumatambudziko vakwanise kuwana rubatsiro. Vaenderera mberi vachiti nyaya yekubuda kwevanhu munyika vachinotsvaga basa kana kuenda kunoshanda inonetsa nekuti kazhinji kazhinji vanhu vanongobuda munyika vasina kutaura kwavari kuenda uye vamwe vanongoenda vasina ruzivo rwekwavanoenda. VaChinomwe vati handi vashandi vemumba chete vanobatwa chibharo kana kushandiswa senhapwa vachiti kana vanhu vakadzidzira mabasa avo mumakoreji nemaUniversity pamwe nevatambi vebhora nemimwe mitambo vari kubatwa nemambure aya. Vatiwo zvinonetsa kurambidza vanhu kuti vasabude munyika kunotsvaga mambasa sezvo kuita izvi kuri kutyora kodzero dzavo. Sachigaro vekomiti iyi, Rtd General Mike Nyambuya, vati komiti yavo inoshushikana chose nekubuda kwevanhu munyika vachinobatwa chibharo kunze kwenyika uye vanoti vari kuita ongororo yekuona kuti kodzero dzevanhu vemuZimbabwe hadzisi kutyorwa here. VaChinomwe vati nyika inogona kuwana mari yakwanda chose kana ikaronga nekuona kuti zvizvarwa zveZimbabwe zvinoshanda kunze zvagara zvakanaka. Gore rapera munyika makamboita dambudziko guru mushure mekunge mamwe madzimai apinda muhunhapwa kunyika dzakaita seKuwait neSaudi Arabia. Hurumende yakatozomanikidzwa kuti ipindire mushure mekunge vakawanda vachema chema nemabatirwo ezvizvarwa zveZimbabwe izvi. Zvinofungidzirwa kuti vanhu vari pakati pemamiriyoni makumi maviri nematatu vari muhunhapwa munyika dzepasi rino. Bazi reUnited States Department rinoti vanhu vari pakati pezviuru mazana matanhatu kusvika zviuru mazana masere vanopinzwa muhunhapwa vanosvika makumi masere kubva muzana vari madzimai uye vamwe vakawanda vari vana vadiki. No media source currently available 	https://www.voashona.com/a/zimbabwe-matongerwo-enyika/3900358.html
business	Vashandi Vazhinji Vanoti Havatarisire Kupiwa Mabhonasi Gore Rino	Sangano rinomirira vashandi reZimbabwe Congress of Trade Unions, ZCTU, rinoti haritarisiri kuti vashandirwi vachanyima vashandi vavo mari dzekuvatenda dzemabhonasi gore rino sezvo zviri muzvibvumirano zvemabasa zvakanyoreranwa pasi pakati pemapoka maviri aya kuti vashandi vanobhadharwa mabhonasi. Mamwe makambani anotanga kubhadhara vashandi mari dzemabhonasi mwedzi uno waGumiguru, asi gore rino zvakanyarara nekuda kwemamiriro akaita zvinhu munyaya dzezvehupfumi munyika. Munyori mukuru weZCTU, VaJaphet Moyo, vanoti makambani mashoma kwazvo anobhadhara mabhonasi nekuti zvinobva pakuti gore iroro awana marii yakawanda zvakadii. Mukuru wesangano revashandirwi, reEmployers Confederation of Zimbabwe, EMCOZ, VaJohn Mufukare, vaudza Studio 7 kuti panyaya dzemabhonasi, sangano ravo rinowanzo kuzvisiira kuboka rimwe nerimwe kuti rinokwanisa zvakadii kubhadra vashandi varo mabhonasi avo. No media source currently available 	https://www.voashona.com/a/zimbabwe-most-employees-will-not-get-bonuses-this-year-japhet-moyo-john-mafukare-emcoz-zctu/4615309.html
sports	Tino Kadewere anyora nhoroondo	  MUTAMBI wemaWarriors neReal Club Deportivo Mallorca yekuSpain — Tinotenda Philana Kadewere — akapemberera kunyora kwaakaita nhoroondo yekuve wekutanga kubva muZimbabwe kutamba nhabvu muligi reSpanish LaLiga.   Kadewere akatamba mutambo wake wekutanga wemuLaLiga svondo radarika apo chikwata chake chakasangana neGetafe mumutambo uyo Mallorca yakakundwa 2-0.   Mumutambo uyu, Kadewere akatanga ari pabhenji ndokuzopinda kwapera maminitsi 84 achitsiva Lee Kang-In, chizvarwa chekuSouth Korea.   Izvi zvakaona Kadewere achinyora nhoroondo yekuve mutambi wekutanga kubva muZimbabwe kutambira muLaLiga Santander.   Svondo rino, Kadewere – uyo ari kuMallorca nechikwereti kubva kuOlympique Lyon yekuFrance – akanyora papeji rake repaFacebook kuti: “Nhoroondo yanyorwa, record yekutamba mutambo wekutanga weLaLiga, ndinokutendai RCD Mallorca.”   Paakaenda kuMallorca munaNyamavhuvhu 2020, Kadewere akasvika akakuvara izvo zvakaona achipedza nguva refu achimborapwa zvakamutadzisa kutambira chikwata chake chitsva ichi.   Paakazopora, mutambo waKadewere wekut anga achitambira Mallorca waive weCopa del Rey wakatambwa munaMbudzi uyo Mallorca yakakunda CD Autol 6-0.    Tino Kadewere   Mumutambo uyu, Kadewere akatanga ari pabhenji ndokupinda kwapera maminitsi 46 uye ndokunwisawo.   Akazotambazve mumwe mutambo weCopa del Rey munaZvita 2020 apo Mallorca yakakunda Real Union 1-0. Mumutambo uyu, akatanga ari pabhenji zvekare ndokuzopinda kwapera maminitsi 77 achitsiva Lee Kang-In.   Zvichitevera kunyora kwaakaita nhoroondo svondo radarika, vatsigiri venhabvu vakawanda vakamhanya kukorokotedza Kadewere vachimutumira mashoko papeji rake.   Muimbi Romeo Gasa akanyora achiti: “Makorokoto, ramba uchishanda nesimba uye uchitamba nesimba zvaunokwanisa.”   Panashe Garande anoti: “Tinodada newe! Tinokushuvira zvakanaka chete Tino.”   Mumwe mutsigiri wenhabvu anonzi Tinaye Gumbati anoti ari kuisa Kadewere muminamato yake kuti akwanise kutamba mitambo yakawanda.   “Makorokoto Tino ndakakuona. Tiri kukunamatira utambe mitambo yakawanda wena,” anodaro Gumbati.   Vamwe vatambi vakanyora nhoroondo vanosanganisira Peter Ndlovu uyo akaita wekutanga kubva muZimbabwe nemuAfrica kutamba nhabvu muEnglish Premier League mugore ra1992 apo aitambira Coventry kuchiti Benjani Mwaruwari akaita wekutanga kubva muZimbabwe kutamba nhabvu muFrench Ligue 1 achitambira AJ Auxerre.   Murairidzi weFC Platinum, Norman Mapeza, akaita mutambi wekutanga wemuno kutamba kuTurkey uko akatambira Galatasaray kuchiti Knowledge Musona ndiye akaita wekutanga kutambira muGermany Bundesliga apo aitambira TSG Hoffinheim.   Mushakabvu Freddy Mukwesha ndiye akaita wekutanga kubva muno kutambira kuPortugal uko akatambira Sporting de Braga.	https://www.kwayedza.co.zw/tino-kadewere-anyora-nhoroondo/
health	Health Services Board Inoti Yawirirana navanaChiremba vari Kuramwa Mabasa	Bhodhi rezvehutano, reHealth Services Board, nezuro rakabudisa gwaro rinokurudzira kuti vana chiremba vari pakuramwa mabasa vadzoke kubasa, richiti hurumende yave kugadzirisa zvichemo zvavana chiremba ava. Asi mutungamiri wesangano ravanachiremba vezvipatara zvehurumende reHospital Doctors Association, Doctor Mloxisi Ngwenya varamba mashoko aya, vachiti hapana chati chatenderanwa uye vanachiremba havasi kuzodzokera pamabasa. Mutauriri wesangano ravanachiremba vanorwira kodzero dzevanhu, reZimbabwe Association of Doctors for Human Rights, Doctor Fortune Nyamande, vanoti sesangano, vanoshora zvikuru danho ratorwa nebhodhi rezvehutano iri rekutaura zvisina kuwiriranwa navachiremba Doctor Nyamande vanoti bhodhi iri ranga risingafanirwi kumhanyira kuenda kumapepanhau kunoshambadza kuti vawirirana, pane kuita zvinhu negwara kuti zvinonetsa zvigadziriswe. No media source currently available 	https://www.voashona.com/a/zimbabwe-doctors-health-strike/4295628.html
business	Vanhu Voungana kuMusangano weBuilding For The Future Conference Mudunhu reKansas	"Zvizvarwa zveZimbabwe zviri muAmerica zviri kuungana neChishanu kusvika neSvondo, Chikunguru 01, 2018, apo zvichange zvichipana mazano mumabasa ekusimudzira hupenyu nenharaunda dzavari pari zvino pamwe nekwavakabva. Vanhu ava vari kusangano pasi pesangano rinonzi Building for the Future 2018. Mumwe wevakatanga musangano uyu makore mashanu apfuura, Reverend Jacob Tozoona Maforo, avo vanogara kuKansas muno muAmerica, vanoti vari kufara nekukura nekubudiira kuri kuita sangano ravo gore negore. Kuburikidza nesangano iri vanhu vari kuwana mukana wekupana mazano panyaya dzehupenyu, kuzeya zvimhingamipinyi zvavanosangana nazvo, pamwe nekuyechidzana zvakakoshera kutarisa shure kwavakabva vachibatsirawo vamwe vanodawo kusimudzira hupenyu hwavo. Mufundisi Maforo, avo vanopinda kereke yeUnited Methodist, vanotiwo kumusangano wavo uyu vanokoka vanhu vemakereke ose echiKristu, hausaruri, naizvozvo vanhu vanofanirwa kuuya vakasununguka nekuti vamwe vanogona kutyira kuti zvimwe ndewezvematongerwo enyika. Mufundisi Maforo vanoti havaneyi nekuti munhu anotsigira bato ripi rezvematongerwo enyika, sezvo chinangwa chiri chekushumira pamwe sevana veZimbabwe. ""Kune vasati vanzwa nemusangano uyu tinoti huyai kumusangano weBuilding for the future Conference. Pane vamwe vangava nepfngwa dzekuti zvimwe tinenge tichiita zvematongerwo enyika, kwete, yedu program, ndeyevanhu vane chishuvo chekuti zvavari kuita zvinobatika, zvikurukurwe pamusoro pezvazvo."" No media source currently available  "	https://www.voashona.com/a/musangano-webuiding-for-the-future-2018/4457405.html
business	VaMasaraure Vanoti Havasi Kuzorega Kurwira Mihoro Yakakwana yeVarairidzi	Mutungamiriri wesangano rinomiririra varairidzi vekumaruwa, reAmalgamated Rural Teachers Union of Zimbabwe, VaObert Masaraure, avo vakapambwa nevanhu vatanhatu pakati pehusiku, vanoti vakarohwa zvakaipisisa, uye vakatorerwa mbatya dzavainge vakapfeka. VaMasaraure vanoti vakakuvadzwa mumusoro, kumusana, maoko nemakumbo, vachiti vamwe vevanhu vakavapamba ndevamwe vechikwata chakambovapamba muna Ndira gore rino, vachiti izvi hazvisi kuzovadzorerwa sure mukurwira kodzero dzevarairiridzi. VaMasaraure vanoti hurumende yave kutora vanorwira kodzero dzevashandi sevavengi vachiti hapana anoda kupidigura hurumende asi kuti vanhu vanoda kuti vakwanise kuriritira mhuri dzavo. VaMasaraure vaudza Studio7 kuti vaudzwa navana chiremba kuti vambozorora kuenda kubasa. Hatina kukwanisa kubata mutauriri wemapurisa, VaPaul Nyathi, kuti tinzwe pamire hurumende panyaya yekupambwa kwava Masaraure sezvo vanga vasingadaire nharembozha yavo. No media source currently available 	https://www.voashona.com/a/zimbabwe-artuz-president-leaves-hospital-vows-to-continue-fight-for-teacher-salaries/4948563.html
business	VaMavima Vanoti Hapana Dambudziko paNyaya yeMari Dziri Kutambiriswa Vashandi veHurumende	Gurukota rezvevashandi, Muzvinafundo Paul Mavima, varamba kuti pane dambudziko remari dzemihoro dziri kutambiriswa vashandi vachiti hurumende yaita zvose zvainokwanisa kuti vatambire mari dziri nani. VaMavima vashora zvikuru rimwe sangano revarairidzi reAmalgamated Rural Teachers Union of Zimbabwe, kana kuti ARTUZ, vachiti riri kushandidswa sembato nevekunze kuda kukonzera kusagadzikana vashandi vakawanda vehurumende vari kuchema chema kuti mari dzavari kutambira hadzisi kukwana uye vamwe vatotanga kuramwa mabasa. VaMavima vati varairidzi vachangotanga basa vari kutambiriswa mari inosvika pazviuru makumi matatu kana kuti 30 000 RTGS. Sangano reConsumer Council of Zimbabwe rinoti mhuri yevanhu vatanhatu yave kuda mari inosvika zviru zvina nechimwe zvine mazana maviri nemakumi matatu nemashanu kana kuti RTGS’s 41, 235 pamwedzi kuti ikwanise kurarama zvakanaka. Asi vachipindura mashoko aVaMavima, munyori mukuru musangano reARTUZ, VaRobson Chere, varamba kuti vari kushandiswa nevekunze vachiti iyi hurumende ndiyo iri kushandiswa neInternational Monetary Fund kudzvinyirira vashandi. Vati mari iri kupihwa varairidzi haikwane zvachose. 	https://www.voashona.com/a/vamavima-vanoti-hapana-dambudziko-panyaya-yemari-dziri-kutambiriswa-vashandi-vehurumende/6217022.html
health	Zimbabwe Yobatana neWHO neMamwe Masangano Kurwisa Chirwere cheBharaziya	"Nyanzvi munyaya dzezvehutano Muzvinafundo Francisca Mutapi vanoshanda nesangano reTracking Infections To Benefit Africa vari kuScotland vanoti sangano ravo riri kuita ongororo rakabatana nebazi rezvehutano nesangano guru reWorld Health Organisation yekuona kuti chirwere chebharazira chadzoka here munyika uye kuti chingarapwe seyi pachena. Vanoti chirwere ichi chinoratidza nekuita weti kana tsvina ine ropa uye vanenge vaoona izvi vanofanirwa kuenda kunavana chiremba sezvo chirwere ichi chichirapika. Vamwe vagari vemuHarare vanonzi vakabatwa nechirwere ichi chinokonzerwa nehutachiwona hunogara mumvura ine tsvina. Muzvinafundo Mutapi vanoti pakambenge pane zvirongwa zvekurapa chirwere chebharazia pachena munyika munguva yapfura chakange chakanangana nevana vadiki vemuzvikoro asi chakambomiswa uye chinotarisirwa kutanga gore rinouya. ""Kurudziro yedu ndeyekuti pachadaidzirwa nebazi rezvehutano kuti vanhu vauye kuzorapwa denda rebilharzia munguva inotevera vanhu vachabuda nehuwandu hwavo sezvo chirwere ichi chichirapika uye chichange chichi rapwa pachena,"" Muzvinafundo Mutapi vaudza Studio7. Studio7 haina kukwanisa kubata mukuru wezvehutano muguta reHarare VaProsper Chonzi kana mutauriri webazi rezvehutano VaDonald Mujiri sezvo nharembozha dzavo dzange dzisiri kudairwa . No media source currently available "	https://www.voashona.com/a/6883206.html
sports	‘Coach wemaWarriors mutsva munaNdira’	SANGANO reZimbabwe Football Association (Zifa) rinoti richatanga kutsvaga murairidzi mutsva wemaWarriors munaNdira apo pachange papera kondirakiti yaJoey “Mafero” Antipas uyo akafanobata chigaro chekurairidza chikwata ichi.   Kondirakiti yaAntipas  — uyo anorairidza Chicken Inn zvakare — ichapera nemusi wa31 Zvita.   Antipas akagadzwa kuti afanobata chigaro chekurairidza maWarriors zvichitevera kusiya basa kwakaitwa naSunday “Mhofu” Chidzambwa apo maWarriors aive achangobva kumakwikwi eAfrica Cup of Nations.   Muhurukuro neKwayedza, mukushi wemashoko weZifa, Xolisani Gwesela — uyo anove zvakare competitions manager — anoti Antipas ndiye ari kurairidza chikwata ichi kusvika gore rino rapera uye vachazozivisa kuti ndiani achatora chigaro ichi.   “Parizvino Joey Antipas ndiye ari panyanga uye kondirakiti yake yatinayo ichapera musi wa31 Zvita gore rino, kubva ipapo ndipo tichazozivisa nyika kuti tave kufamba sei,” anodaro.   Achibvunzwa neKwayedza kuti parizvino Zifa yambokurukura nevarairidzi vangani kana kuti vangani vakauya kwavari vachitsvaga basa rekurairidza maWarriors,  Gwesela anoti, “Sekutaura kwandaita, tichakuzivisai kana musi wa31 Zvita wadarika apo kondirakiti yedu naAntipas inenge yapera.”   Mwedzi unotevera maWarriors achatanga kurwira tikiti rekuenda kumakwishu e2021 Africa Cup of Nations ayo achaitirwa kuCameroon uye Antipas ndiye ari kutarisirwa kutungamira chikwata ichi.	https://www.kwayedza.co.zw/coach-wemawarriors-mutsva-munandira/
politics	Mutungamiri weSangano reYARD, VaMliswa Vanoburitswa neDare muHusungwa	Mukuru wesangano revechidiki reYouth Advocacy for Reform and Democracy, YARD, VaTemba Mliswa, avo vakasungwa neSvondo kuEsigodini mudunhu reMatabeleland South, vakamiswa pamberi pedare redzimhosva kuEsigodini kwakare vachipomerwa mhosva yekutyora mutemo wePublic Order and Security Act kana kuti POSA. Gweta raVaMliswa, VaLizwe Jamela vanoshanda nesangano reZimbabwe Lawyers for Human Rights vanoti mutongi wedare aona zvakakodzera kuti VaMliswa vatongwe vachibva kumba kwavo vasina kubvisiswa mari yechibatiso. “VaMliswa vakasungwa nezuro (Svondo) vaine vamwe vavo 23 vavaifamba navo, vachibva kuBulawayo vakasvika kuEsigodini vakati regai timbotura zvedu mafemo, vavane zvekudya sezvo aive masikati, vachibva vatonzi watove musangano,” VaJamela vanodaro. Vanoti vakabva vasungwa vari makumi maviri nevana vachipomerwa mhosva yekuita musangano vasina kutanga vapiwa mvumo. VaJamela vanoti VaMliswa dzimwe nhengo makumi maviri nenhatu dzeYARD idzi dzakazoregwa dzisina mhosva yadzakapomerwa, kukasara VaMliswa, avo vakarara usiku humwechete muchitokisi chemapurisa. VaJamela vanoti VaMliswa vanzi vadzoke mudare musi wa 22 Chikumi. Vasati vasungwa, VaMliswa vanonzi vakambonetsana nemumwe kanzura mudunhu iri, VaPatson Sibanda, avo vaiti VaMliswa vakanga vavazvidza zvikuru nekuita musangano mudunhu ravo vasina kutanga vavakumbira mvumo kana kuvazivisa. No media source currently available 	https://www.voashona.com/a/zimbabwe-politics-mliswa-yard-esigodini/3352231.html
business	Maindasitiri Oyambira Kukwira kweMitengo neNyaya yeKushomeka kweMagetsi neMafuta eKufambisa Motokari	Mukuru wesangano reZimbabwe National Chamber of Commerce VaChris Mugaga, vanoti zvinhu hazvina kumira zvakanaka mumaindasitiri nenyaya yekushomekwa kwemagetsi uye mafuta ekufambisa dzimotokari. VaMugaga vanoti nenyaya yekuti vemabhizimisi havana zvavari kuita nekushaya magetsi nemafuta ekufambisa dzimotokari. Vati zviri kutaurwa naVaNcube zvekuti mitengo yezvinhu ichaderera zvichanetsa kuzadzikisa sezvo vemabhizimisi vachamanikidzwa kutenga zvinhu zvakawanda kunze kuti vatengese munyika. Izvi vanoti zvichapa kuti mutengo wedhora rekuAmerica utange zvekare kukwira. Magetsi ari kudzimwa kwenguva yakareba ukuwo vatyairi vedzimotokari vari kupedza nguva yakawanda vachitsvaga mafuta asiri kuwanikwa nyore. Zimbabwe iri kutatarika kubhadhra chikwereti chemagetsi kuEskom yekuSouth Africa neCahora Bassa yekuMozambique. Izvi zvakapa kuti nyika mbiri idzi dzirambe kupa Zimbabwe mari yezvikwereti. Zimbabwe hainawo mari yekuAmerica inodiwa mukutenga mafuta ekufambisa dzimotokari. No media source currently available 	https://www.voashona.com/a/vemaindustry-voyambira-kukwira-kwemitengo-nenyaya-yekusagadzirwa-kwezvinhu/4990227.html
health	Hurumende Yokurudzirwa Kupota Ichizivisa Vanhu Nezve Vanofa Kana Kurwara Vabayiwa Nhomba yeCovid-19	Vaimbove gurukota rinoona nezvehutano muhurumende yemubatanidzwa Dr Henry Madzorera vanoti hurumende inofanira kupota ichiburitsa huwandu hwevanhu vanenge varwara kana kufa mushure mekubayiwa nhomba yeCovid-19. VaMadzorera vati izvi zvinopa vanhu chivimbo chekuti vabayiwe nhomba vaine ruzivo rwakakwana nezvavanofanira kutarisira. No media source currently available Izvi zvinotevera mashoko eMedicines Control Authority of Zimbabwe kubepanhau reSunday Mail ekuti vanhu makumi mapfumbamwe nevatanhatu vakarwa mushure mekubayiwa nhomba uye vamwe vana vakafa. Pane vakafa ava, vanhu vaviri vanonzi vainge vaine zvimwe zvirwere asi chakauraya vamwe vaviri chichiri kuongororwa. Asi mukuru anoona nezvekudzivirirwa kwechirwere cheCovid-19 munyika Dr Agnes Mahomva vati havo vanhu vakawanda vari kufa nechirwere cheCovid-19 havana kubayiwa nhomba. No media source currently available 	https://www.voashona.com/a/hurumende-yokurudzirwa-kupota-ichizivisa-vanhu-nezve-vanofa-kana-kurwara-vabayiwa-nhomba-yecovid-19/6261359.html
business	ZIBAWU Inoti Standard Bank Haina Chido cheKusimudzira Nyika	Sangano rinomirira vashandi vemumabhanga, re Zimbabwe Banks and Allied Workers Union, rinoti Standard Bank iri kuvhara mabhanga ayo mumaguta madiki akaita se Hwange, Chiredzi, Chinhoyi nemamwe, nekuti bhanga iri haridi kubatsira Zimbabwe kuti ibudirire. Mashoko aya anotevera mashoko ebhanga iri ekuti riri kuvhara mabhanga aro mumaguta madiki nekuti zvinhu hazvina kumira zvakanaka munyaya dzehupfumi. Munyori mukuru weZimbabwe Banks and Allied Workers Union, VaPeter Mutasa, vanoti vashandi vavo vakawanda vari kurasikirwa nemabasa nepamusoro pemaitiro ebhanga iri. Studio7 haina kukwanisa kunzwa divi reStandard Bank. No media source currently available 	https://www.voashona.com/a/zimbabwe-standard-bank-closings-zibawu-mutasa/4066084.html
politics	Zimbabwe Human Rights Commission Inoti Zanu-PF Iri Kuita zveMatongerwo eNyika paNyaya yeChikafu	Komisheni inoona nezvekodzero dzevanhu yeZimbabwe Human Rights Commision nhasi yazivisa kuti ongororo yayakaita inoratidza kuti vanhu vemapato anopikisa vari kunyimwa chikafu, mbeu nezvekurimisa nevashandi vehurumende pamwe nevatsigiri vebato riri kutonga reZanu PF. Vachizivisa zvakabuda mukuferefeta kwavakaita zvichetevera zvichemo zvakaturwa kukomisheni iyi nevanhu vakawanda kubva kumatunhu eBikita East, Mazowe Central, Muzarabani North neSouth neBuhera North, sachigaro we komisheni iyi, VaElasto Mugwadi vati kunyange hazvo mutungamiriri wenyika vakati hapana munhu anofanira kunyimwa chikafu, vanhu vari kunyimwa nemhaka yekuti havasi nhengo dzebato reZanu PF. VaMugwadi vati zviri kuitwa izvi kutyora kodzero dzevanhu ava pamwe nebumbiro remutemo wenyika. Vati hurumende kuburikidza nebazi revashandi nekuchengetedzwa zvakanaka kwevanhu rinofanira kuona kuti vashandi varo vapa vanhu chikafu vasingaite zverusarura uye vanenge vaita rusarura vanofanira kurangwa. Vati mapurisa eZimbabwe Republic Police anofanira kushanda asina divi raakarekera uye vati zvinofadza chose kuti mapurisa akaosunga nhengo dzeZanu PF dzakarova mumwe kanzura webato reMDC kuBuhera North panyaya dzechikafu. VaMugwadi vatiwo makanzura nenhengo dzeparamende vanofanira kumirira vanhu vese kwete nhengo dzemapato avo. Vatiwo zvavakawana muongororo yavo zvichapihwa kune vese vane chekuita nazvo nechinangwa chekuti vagadzirise dambudziko iri. Mapato anopikisa, nemasangano anoshanda akazvimiriria agara achitaura kuti chikafu nezvekurimisa zviri kugovewa nerusarura. Vanorwira kodzero dzevanhu vachishanda musangano reHuman Rights Watch, VaDehwa Mavhinga, vati Zimbabwe Human Rights Commission yaburitsa pachena rusarura rurukuitika panyaya dzechikafu munyika. Vaenderera mberi vachiti chasara kuti hurumende ichigadzirisa dambudziko iri uye komisheni iyi inofanira kumanikidzira mapurisa kuti aite basa ravo nemazvo. Vamwewo vanorwira kodzero dzevanhu VaVivid Gwede vanoshanda nesangano reZIMRIGHTS vaudza Studio 7 kuti gwaro reZimbabwe Human Rights Commission richaita kuti masabhuku nemadzishe achinje maitiro awo. Gurukota rinoona nezvekuchengetedzwa kwevanhu Amai Priscah Mupfumira vakamboramba kuti izvi zviri kuitika vachiti vanenge vaine humbowo vauye nahwo kumahofisi avo. Kana mutungamiri wenyika VaRobert Mugabe vakambotaurawo kuti hapana vanofanira kunyimwa chikafu. Asi mutungamiri webato rinopikisa reMDC-T VaMorgan Tsvangirai vanoti vatsigiri vavo vari kunyimwa chikafu. Zimbabwe yakatarisana nenzara inotyisa uye pane vanhu vanodarika mamiriyoni mana varikuda rubatsiro rwechikafu. Chikafu chekubatsira vanhu ava chiri kutengwa nehurumende uye chimwe chirikubva kunyika dzakasiyana siyana dzakaita seAmerica pamwe nemasangano anobatsira akaita se World Food Program. No media source currently available 	https://www.voashona.com/a/zimbabwe-matongerwo-enyika/3497750.html
business	VaMnangagwa Vanosvika kuMusangano weWorld Economic Forum kuSouth Africa	Mutungamiri wenyika, VaEmmerson Mnangagwa, vasvika muSouth Africa kumusangano weWorld Economic Forum on Africa uri kuitirwa kuCape Town. VaMnangagwa vari kutarisirwa kubatana nevamwe vatungamiri venyika dzemuAfrica nevamwe venyika dzakabudirira. Musangano uyu uri kutanga neChitatu uchipera nemusi weChishanu kuCape Town International Convention Center. Ko Zimbabwe pane chainobura here pamisangano yakadai sezvo VaMnangagwa vachangobva kumuysangano we Tokyo International Conference on African Development kuJapan vamwe vachiti vakafambira dhongi rakaora? Nyanzvi munyaya dzezvehupfumi, VaCallisto Jokonya, vanoti misangano yakadai yakakosha zvikuru kuZimbabwe. Mashoko aya atsinhirwawo namuzvinabhizimisi ari nhengo yeZanu-PF, VaGilbert Muponda, avo vati musangano uyu unopa Zimbabwe mukana wekuumba hushamwari nenyika dzakaitemere zvirango. VaJokonya vati Zimbabwe inofanira kunyatsouya nemazano akajeka kuti iwane chouviri pamisangano yakadai. Asi mumwe wevatevedzeri vebato rinopikisa reMDC, uye vaimbova gurukota rezvemari muhurumende yemubatanidzwa, VaTendai Biti, vanoti misangano iyi kuteya nzou neriva. Vati VaMnangagwa vanongoenda kumisangano pasina chinobuda nekuti hapana vekunze vanoda kudyidzana neZimbabwe nenyaya yekutyora kodzero dzevanhu. VaBiti vati vanhu vemuZimbabwe vanofanira kutanga vabatana, asi vakati havaone VaMnangagwa vari ivo vangatungamire hurongwa uhu. Nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti zvakakosha kuti vanhu vemunyika vatange vataurirana vasati vaenda kunze kunotsvaga vanoda kutanga mabhizimisi munyika. Mumashoko kuvatori venhau, mutauriri wemutungamiri weSouth Africa, VaCyril Ramaphosa, Muzvare Khusela Diko, vati mutungamiri wenyika iyi achatungamira chikwata chemakurukota avo. Musangano uyu uri kuitwa pasi pedingindira rakanangana nekukurudzira kudyidzana munyaya dzezvekutengeserana kuburikidza nehumhizha hwechizvino zvino. No media source currently available  	https://www.voashona.com/a/mnangagwa-arrives-in-cape-town-for-world-economic-forum-meeting/5068102.html
sports	TAGADZIRIRA AFCON: DECO	MUTAMBI wemaWarriors neLamontville Golden Arrows yekuSouth Africa – Danny “Deco” Phiri – anoti anoda kuita zvinorova apo vari kuenda kuEgypt kumakwishu eAfrica Cup of Nations (Afcon) ayo ari kutanga masvondo maviri  anotevera.   Phiri aive muchikwata chemaWarrirors chakaenda kuAfcon kuGabon mugore ra2017 apo chairairidzwa naKalisto Pasuwa asi havana kusvika kure mumutambo uyu sezvo vakaburitswa kumagroup stages ndokudzoka kumusha vasina kumbohwina kana mutambo mumwechete zvawo.   Muchikwata ichi maive nevamwe vatambi zvakare vakasarudzwa gore rino vakadai saMarvelous Nakamba, Knowledge Musona, Khama Billiat, Kudakwashe Mahachi naTeenage Hadebe.   “Aka kachange kari kechipiri kedu vamwe vatambi kudzokera kunotamba kuAfcon saka tiri kufanirwa kurakidza kuti takura uye tine zvidzidzo zvatakawana pamakwisu ekutanga ayo takaenda mugore ra2017.   “Saka gore rino tiri kufanirwa kutamba sevanhu vakurawo uye vanoziva zvavari kuita, tiri kuda kuita zvinorova,” anodaro Phiri.   Parizvino maWarriors ari kuSouth Africa uko ari kurwira kuchengetedza mukombe weCosafa Cup.   MaWarriors kana akabudirira kuhwina mukombe weCosafa svondo rino anobva apinda munhorowondo yekuhwina mukombe uyu katatu kakatevedzana.   South Africa neZambia zvakambohwinawo mukombe uyu kana, pachikwata chimwe nechimwe.   Chikwata chenyika ichi chichange zvakare chichishandisa mutambo uyu segadziriro yemakwishu eAfcon apo chichasangana nemaPharoahs ekuEgypt musi wa21 Chikumi.   Deco anoti vanozviziva kuti vatsigiri venhabvu vachange vakatarisira mutambo uyu apo vachatatsurana nevatambi veEgypt vanosanganisira Mohamed Salah.   Mugore ra2017 kuAfcon, maWarriors aive muboka reGroup D nezvimwe zvikwata zvinoti Algeria, Senegal neTunisia izvo zvaive zvizere nevatambi vepamusoro vanosanganisira Riyad Mahrez weAlgeria uyo panguva iyi aipisa zvikuru achangobva kuhwina mubairo weSoccer Star of the Year kozoti vamwe vakaita saSadio Mane weLiverpool.   “Isu vamwe sekutaura kwandamboita Afcon iyi ndeyedu yechipiri, takadzidza zvakawanda kare.   “Tinoziva kuti vatambi vane mazita aya uye Afcon yadarika takasangana nevamwe vaitopisa futi.   “Saka isu sechikwata tave kuziva kuti vatambi ava tinovamaka sei uye zvii zvinodiwa kuti tibudirire patinosangana navo.   “Chedu chatinofanirwa kuita chete kutamba sechikwata.   “Isuwo muchikwata chedu varimo zvakare vatambi vane mukurumbira saka hatisi kuvhunduka, tinongofanirwa kushanda nesimba chete kuti tisvike kure,” anodaro Deco.	https://www.kwayedza.co.zw/tagadzirira-afcon-deco/
sports	Basa tapedza: Zifa	MUTUNGAMIRIRI weZimbabwe Football Association, Felton Kamambo, anoti sangano ravo ragadzirira zvose zvinodiwa apo maWarriors atarisana nemutambo mukuru wekurwira tikiti rekuenda kumakwishu eAfrica Cup of Nations paachasangana neCongo Brazzaville kuNational Sports Stadium nemusi weSvondo uye chasara chete ndechekuti chikwata chenyika ichi chihwinhe mumutambo uyu.   MaWarriors mumutambo uyu ari kungoda chibodzwa chimwe chete kuti abudirire kuenda kuAfcon kuEgypt gore rino. Makore adarika, paimboita kugunun’una kubva kumaWarriors vachichemera mari dzavo dzebhonasi kubva kuZifa.    Felton Kamambo   Asi, sekutaura kwaKamambo anoti hakusisina matambudziko aya uye sangano ravo riri kushanda zvakasimba kuti zvinhu zvese zvifambe zvakanaka mumutambo wavo uyu.   “Takarongeka isu, ndozvatakanakira, zvese takagadzirira kuti mutambo uyu ufambe zvakanaka.   “Hapana chipingaidzo chatinofunga kuti chichatikanganisa kana mutambo wasvika. Zvese takagadzirira kuti zvifambe zvakanaka, kana vatambi chaivo vari kufara. Chasara kuti tihwine musi wesvondo tiende kuEgypt,” anodaro Kamambo.   MaWarriors – ayo ari kurairidzwa naSunday “Mhofu” Chidzambwa – ari kurwira kuti aende kumutambo weAfcon kechina munhorowondo yenhabvu yemuno.   Kamambo anoti zvakakosha kuti vatsigri venhabvu vauye nehuwandu hwavo kuzotsigira maWarriors.   “Vatsigiri vedu tiri kuvada chaizvo musi weSvondo kumutambo uyu, mukuru zvisingaite saka ngavauye nehuwandu hwavo kuzotsigira chikwata chedu.   “Zvamunongoziva vatsigiri venhabvu vane basa guru ravanobata pakutsigira chikwata saka isu tiri kuvada chaizvo svondo rino,” anodaro.   Zvakadaro, Kamambo anoti nemusi weSvondo mutambo uyu usati watanga, vachawana nguva yekurangarira vanhu vose  vakarasikirwa nehupenyu (minute of silence) nekuda kwemafashamu emvura aive nedutu guru kumatunhu enyika anosanganisira Manicaland.   “Ticharangarira vose vakarasikirwa nehupenyu hwavo nekuda kwemafashamu ayo akaitika kunzvimbo dzakasiyana dzenyika mutambo usati watanga uye tichabatsirawo vamwe nepatinokwanisa,” anodaro.   Zvakadai, vatsigiri venhabvu vanoti svondo rino vachazadza nhandare yeNational Sports Stadium zvisati zvamboitika munhorowondo yenyika ino.   Mutsigiri mukuru wenhabvu Chris “Romario” Musekiwa anoti sevatsigiri vari kuronga kuzadza NSS svondo rino uye masvondo adarika vange vachiita gadziriro yenziyo itsva dzekuimba vachitsigira maWarriors pamutambo uyu.   “Tiri kushanda basa guru rekukurudzira vatsigiri venhabvu kuti ngavauye musi weSvondo kunhandare kuzotsigira chikwata chedu chenyika, ngativapei rutsigiro rwakakwana vabate basa sebasa.   “Kaputeni wedu Knowledge Musona tinovimba naye nechikwata chese. Tinongoti vakomana fambai nebhora uye munwise bhora richangotanga, tatotarisana neEgypt,” anodaro Musekiwa.   Mumwe mutsigiri wenhabvu – Hurbert Manyowa wekuKadoma – uyo anove sachigaro weKadoma Warriors Chapter, anoti musi weSvondo hapana munhu anofanirwa kugara kumba kwake asi nzira dzose ngadzinange kuNSS kunotsigira chikwata chenyika.   “Izvi ndezvenyika yedu, chikwata ndechenyika saka ngatibatane senyika kuenda kunotsigira vakomana vedu vachibata basa.   “Gore rino nderedu maWarriors anofanirwa kusvika kure. Iye zvino tinoona kuti hapasisina nyonga-nyonga munhabvu yedu saka vakomana ngavatambe nhabvu vasafunge zvakawanda nekuti zvese zvakagadzirirwa kuti bhora ritsve,” anodaro Manyowa.   Mumutambo uyu, Chidzambwa achange achitarisira kuti vakomana vake vanosanganisira Musona, Khama Billiati, Tinotenda Kadewere, Evans Rusike, Knox Mutizwa naTalent Chawapihwa kuti vabate basa sebasa svondo rino kuNational Sports Stadium.	https://www.kwayedza.co.zw/basa-tapedza-zifa/
sports	Ndasuwa nhabvu: Antipas	MURAIRIDZI weChicken Inn, Joey “Mafero” Antipas, anoti asuwa zvikuru mutambo wenhabvu uye kuramba akagara pamba nekuda kwechirwere cheCovid-19 kwakurwadza asi ajaira sezvo zvichibatsira hupenyu hwake nehwevakawanda.   Mafero — uyo akatungamira maGamecocks kuhwina mukombe weCastle Premiership mugore ra2015 — anoti kugara asingarairidze mutambo waanodisisa uye kuuona kwakaoma asi vanhu vanofanirwa kugara mudzimba kuti vange vakachengetedzeka.   “Ndasuwa mutambo wedu asi iye zvino chakakosha kunge takachengetedzeka kuti coronavirus isarambe ichipararira.   “Ngatitevedzere zvinodiwa chete, ini ndiri mumba mangu uye handisi kumbobuda,” anodaro Mafero.   Ari mamwe makore, mitambo yePSL ingadai yakatanga asi yakambomiswa nekuda kweCovid-19 senzira yekuti vanhu vasaungane uye kuti chirwere ichi chisapararire pakati pevanhu.   Antipas anoti mwedzi miviri mutambi asingatambe nhabvu yakawandisa chaizvo saka ari kukurudzira vatambi vake kuti vange vachiita gadziriro vari kudzimba dzavo nekuti hapana anoziva kuti mitambo inotanga rinhi.   “Vatambi venhabvu vanofanirwa kukoshesa miviri yavo saka tiri kutovakurudzira kuti vari kudzimba dzavo vambomhanya uye kuita gadziriro dzakasiyana. Chirwere ichi chatidzidzisa kuti tinofanirwa kufamba nezviripo,” anodaro.	https://www.kwayedza.co.zw/ndasuwa-nhabvu-antipas/
business	VaMnangagwa Vanovhura Zviri paMutemo 2018 Agricutural Show	Mutungamiriri wenyika, VaEmmerson Mnangagwa, vavhura Harare Agricultural Show zviri pamutemo vachiti zvirongwa zveCommand Agriculture nePresidential Input Scheme hazvisi zvematongerwo enyika uye hurumende yavo icharamba ichitsigira zvirongwa izvi sezvo zviri kubatsira nyika kuwana chikafau chakakwana. Vati zvirongwa izvi zvaita kuti nyika iite goho rakawandisa uye hurumende yavo icharamba ichizvitsigira. Vati kubudira kweCommand Agriculture kwakaita kuti ivandudzwe kusanganisira zvimwe zvirimwa zvakaita segorosi, zvipfuyo zvakaita semombe pamwe nehove. Vati zvirongwa izvi hazvisi zvematongerwo enyika sezvinotaurwa nemapato anopikisa munyika uye hurumende yavo icharamba ichitsigira chirongwa ichi. VaMnangagwa vati hurumende yavo inotsigira Harare Agricultural Show pamwe nezvirongwa zvayo zvakaita semusangano wayakaita svondo rino wevarimi nemabhizimisi. Vati mashoo emamwe matunhu munyika yose anofanira kudzidza kubva kuHarare Agricultural Show uyewo vati vachakurudzira hurumende dzematunhu dzichaumbwa pasi pehurumende kuti dzikoshese zvirongwa zvevarimi. VaMnangagwa vakurudzirawo makambani akazvimirira kuti atsigire mabasa ekurima kuitira kuti nyika ikwanise kutengesa zvirimwa zvayo kunze sezvayaiita kare. Mukuru weZimbabwe Agricultural Society, varongi veHarare Agricultural Show, VaNgoni Kudenga, vati chirongwa chavo chakabudira zvikuru gore rino uye huwandu hwevairatidzira zvirimwa hwakakwira nezvikamu gumi nezvina kubva muzana kana zvichienzaniswa negore rapfuura. Vatiwo ivo nekomiti yavo vari kuzeya pfungwa dzakapihwa nevamwe kuti Harare Agricultural Show isandurwe kuve National Agricultural Show sezvo ichipindwa nevarimi nemakambani kubva mumatunhu ese munyika. Mutungamiriri weGrain Millers Association, GMA, VaTafadzwa Musarara, vaudza Studio 7 kuti makambani ari musangano ravo ave kutotsigira varimi nechekare. Pashoo yegore rino GMA ndiyo yapa mubairo wezviuru zviviri nemazana mashanu emadhora kukambani yeGushungo Dairy iyo yatora mubairo wekutanga pachikamu chevarimi vanochengeta mombe. Zimbabwe Parks and Wildlife Management Authority yatora mubairo wekuita basa rayo zvakanaka. Mukuru wekambani iyi, VaFulton Mangwanya, vaudza Studio7 kuti vafara chose nekukunda kwavaita. Kambani yeSeedco ndiyo yawana mubairo wekutanga pamakambani ese airatidzira gore rino kozotiwo Zimbabwe Broadcasting Cooperation ndiyo yawana mubairo pamakambani ese ezvenhau akapinda pashoo yegore rino. Varimi vahwina mibairo inosanganisira dzimotokari, mari nematirakita. No media source currently available 	https://www.voashona.com/a/zimbabwe-mnangagwa-opens-agric-show/4553026.html
health	Vamwe Vanhu Vashanu Vofa neChirwere cheCovid-19 muNyika	Bazi rezvehutano rinoti huwandu hwevanhu vafa nekuda kwechirwere cheCovid-19 munyika hwakwira kusvika pagumi nevasere kana kuti 18 mushure mekunge vamwe vanhu vashanu vashaya. Vanhu vatatu vakafa vari munharaunda dzakasiyana siyana vamwe vaviri vakafa vari munzvimbo dzinochengeterwa vanenge vabatwa nechirwere ichi. Vanhu vaabatwa nechirwere ichi kusvika parizvino vanosvika mazana mapfumbamwe nemakumi masere nevashanu kana kuti 985. Izvi zvinotevera kubatwa kwevamwe vanhu vatatu nechirwere ichi nezuro. Pavanhu ava, vaviri vakabva kuSouth Africa uye mumwe akachitapurirwa munyika. Harare ndiyo ine vanhu vakawandisa vabatwa nechirwere ichi vanosvika mazana maviri nemakumi masere nemasere kana kuti 288 ichiteverwa neBulawayo ine vanhu zana nemakumi masere nevatatu 183, Mashonaland Central ndiyo ine vanhu vashoma vabatwa nechirwere ichi vanova gumi nemumwe. Vanhu vapora kubva kuchirwere ichi vanosvika mazana matatu nemakumi maviri kana kuti 320. Vanhu vavhenekwa chirwere ichi munyika vadarika zviuru makumi masere nezvisere kana kuti 88 000. Kunyangwe hazvo huwandu hwevanhu vari kubatwa nekufa kwechirwere checoronavirus huri kuramba huchiwedzera, vashandi vemuzvipatara kusanganisira vakoti navanachiremba vave nemazuva makumi maviri nematanhatu vachiramwa mabasa nekuda kwekushomeka kwemari dzavari kutambiriswa. Hatina kukwanisa kubata vakafanobata chigaro chegurukota rezvehutano VaAmon Murwira sezvo vange vasiri kudaira nharembozha yavo. Asi gurukota rezvemari Muzvinafundo Mthuli Ncube vakaudza dare resenate kuti hurumende yakazvipira kuita hurukuro nevashandi vayo vari kuramwa kuita mabasa. Mutungamiri weZimbabwe Nurses Association VaEnoch Dongo vanoti vari kusangana Muvhuro uno neveHealth Services Board vanoona nezvemari dzinotamburiswa vashandi vemuzvipatara. No media source currently available  	https://www.voashona.com/a/vamwe-vanhu-vashanu-vofa-nechirwere-checovid-19/5499859.html
business	Mapazi eHurumende Onakurirana Nyoka Mhenyu neSakunda paMabhiriyoni eCommand Agriculture Akatsakatika	Grain Marketing Board (GMB) nhasi yaudza komiti yeparamende inoona nezvekushandiswa kwemari yehurumende yePublic Accounts Committee (PAC) kuti yainge isineyi nechekuita nechirongwa chehurumende cheCommand Agriculture ichiti Sakunda Holdings ndiyo yaitungamira chirongwa ichi. Izvi zvinopokana nezvakataurwa neveReserve Bank of Zimbabwe, bazi rezvemari nebazi rezvekurima avo vakaudza paramende kuti GMB ndiyo yakapihwa mari yechirongwa cheCommand Agriculture. Komiti yePAC iri kuongorora mashandisirwo akaitwa mabhiriyoni emadhora nehurumende pachirongwa cheCommand Agriculture zvisina mvumo yeparamende. Vanoona nezvekufambiswa kwebasa muGMB, VaClemence Guta, vaudza PAC, kuti basa reGMB raive rekuchengeta nekupa varimi mbeu, fotereza nezvimwe zvaishandiswa pachirongwa icho vati chaitungamirwa neSakunda Holdings. Asi sachigaro vekomiti iyi, VaTendai Biti, nevamwe vavo varatidza kusafara nemhinduro iyi vachiti semuenzaniso, vaive munyori mukuru mubazi rezvemari, VaRingison Chitsiko, vakaudza komiti yavo kuti vainge vasingazive kuti mari inosvika mamiriyoni mazana masere nemakumi mana nemanomwe yakapihwa nehurumende kutsigira mabasa ekurima muna 2017 yainge yashandiswei vachiti GMB ndiyo yaiziva kuti mari iyi zvakaitika. Asi VaGuta pamwe nevakafanoba chigaro chemukuru anoona nezvemari muGMB, Amai Constansia Dzenga, vati havana chavanoziva pamusoro penyaya iyi vachiti ivo vaingo tambira mbeu nefotereza zvaiuyakumatura avo vachizviendesa kuvarimi. Vati havana kana gwaro ravakasaina reCommand Agriculture vachiti Sakunda, nechikamu chaiona nezveCommand Agriculture mubazi rezvekurima ndivo vaiziva zvaitika. Amai Dzenga vati nekuda kwaizvozvo havatomboziva kuti zvinhu zvavaichengeta zvaiita marii sezvo zvange zvisiri zvinhu zvavo. Panyaya yekuti GMB yakapihwa mari inosvika bhiriyoni imwe chete nezviuru mazana matatu kana kuti $1.3 billion muna 2017 na2018 kuti itsigire mabasa ekurima, VaGuta vati pane musiyano pamari dziri kutaurwa idzi pamwe nedzavakawana. Amai Dzenga vatiwo semuenzaniso muna 2018 vakapihwa mamiriyoni mazana mapfumbamwe kana kuti $900 million kwete bhiriyoni imwe chete nezviuru mazana matatu kana kuti $1.3 billion iri kutaurwa. Imwe nhengo yekomiti iyi, VaMarko Raidza vati zvinonetsa kutambira zvinoitaurwa nevakuru vakuru veGMB pasina humbowo. Asi VaBiti zviri kutika kuGMB ishura chairo uye zviri pachena kuti zvinhu zvakaita manyama amire nerongo mukambani iyi. Vati komiti yavo inogona kuti kambani iyi iongororwe zvakanyanya kana kuti Forensic Audit nekuti zvinhu hazvisi fambiswa negwara chairo. Dzimwe nhengo dzekomiti iyi dzati kuti nyaya iyi inatsobuda pachena, GMB, RBZ, bazi rezvemari pamwe nerekurima vanofanirwa kubvunzurudzwa pamwe chete kuti pasaite kukandirana nyika mhenyu. Pane mari inodarika mabhiriyoni mapfumbabwe emadhora yakashandiswa zvisvina mvumo yeparamende pachirongwa cheCommanda Agriculture uye PAC iri kuita ongororo yekuti marii iyi yakashandiswa sei. Kambani yeSakunda inotarisirwa kumira pamberi pekomiti iyi munguva pfupi inotevera. No media source currently available 	https://www.voashona.com/a/mapazi-ehurumende-onakurirana-nyoka-mhenyu-nesakunda-pamabhiriyoni-ecommand-agriculture-akatsakatika/5321696.html
business	VaDzvokora Vokurudzira Vana veZimbabwe Vari Kunze Kuti Vabatsire Mukugadzirisa Zvinhu Kumusha	Mumwe wevari kushanda mukugadzirisa ramangwana rinotarisirwa ndaVaTawanda Dzvokora, avo vanozviti Chief Svosve. Zvizvarwa zveZimbabwe zviri kunze kwenyika zvakawanda zvinoramba zviine shuviro yekuti zvinhu kumusha zvichanaka nerimwe zuva. Asi pahuwandu hwazvo, zvimwe ndizvo zviri kubatawo nepazvinogona napo mukuedza kuti hutongi hwejechetere huri kutarisirwa nevakawanda huitike nekukasika. Mumwe wevari kushanda mukugadzirisa ramangwana rinotarisirwa iri ndaVaTawanda Dzvokora, avo vanozviti Chief Svosve. Vanoti hapana chinombonakidza pakugara kunze kwenyika. “Ini ndiri munhu wekumusha, saka ndinoramba ndichitarisira kuti zvinhu zvichanaka chete, asi kwete nekuti vanhu vari kumusha chete ndivo vanofanirwa kushanda asi kuti kana nesuwo tiri mu diaspora,” vanodaro VaDzvokora. VaDzvokora, avo vaimbove murairidzi vakambodzidzisawo munyika yeBotswana vasati vasunga twavo nemhuri yavo vakananga kuUnited States of America kudunhu reNorth Dakota uko kwavakasvikopinda munyaya dzemhando dzemoto vachisiya zvekubata choko. “Ndagara mu diaspora kwe 15 years, 10 ndiri kuBotswana then five ndiri muno umu, asi pfungwa dzinenge dzingori kumusha nekuti muno tiri musango. Saka kare vakuru vaiti kunonzi kutetereka.” VaDzvokora, avo vane makore makumi mana nemashanu ekuberekwa, ndivo zvakare mukuru anoona nezvekufambiswa kwemashoko mubato rinopikisa hurumende reZimbabwe First iro rinotungamirwa naVaMaxwell Zeb Shumba. Ndivo zvakare munyori anoona nezvekuburitswa kwemashoko mumubatanidzwa wemapato anopikisa weNational Electoral Reform Agenda, kana kuti NERA, vachimirira bato ravo reZim First, uyo uri kurwira kuti munyika muitwe sarudzo dzakachena. Vanoti vana veZimbabwe vari kunze kwenyika vanofanirwa kuitawo pavo mukuwedzera kuti zvinhu zvikasike. Kumusha vanoti vari kubatsirawo nekutumira mbatya, chikafu nezvimwe zvakadaro kuburikidza nechechi yavo yeZimbabwe Methodist Church. “Gore rega rega tinotumira munhu kumusha anonogovera zvinhu zvatinenge taunganidza pamwe nekutenga,” VaDzvokora vanodaro. Vanoti vari kutenga dzimba kumusha senzira yekuunganidza nayo hupfumi uye pari zvino vari kuvaka imba yekuti vari parwendo vanogona kurara kana kuti lodge kuChinhoyi. No media source currently available 	https://www.voashona.com/a/zimbabwe-politics-diaspora-dzvokora/3326220.html
health	Zimbabwe Yovimbiswa neChina Nhomba yeChirwere cheCovid-19	China yazivisa kuti Zimbabwe ndeimwe yenyika gumi neina dzichatanga kuwana rubatsiro rwemajekiseni enhomba yekudzivirira Covid-19 pasi pechirongwa chayo chekubatsira nyika dzichiri kubudirira kuti dziwane mishonga iyi. Izvi zvaziviswa nemutauriri webazi rekuChina rinoona nekudyidzana nedzimwe nyika, VaWang Wenbin, avo vati mishonga iyi yakagadzirwa munyika mavo uye zvavari kuita izvi kuzadzisa chitsiidzo chaikaitwa nemutungamiri wenyika yavo, VaXI Jingpin. China yatiwo ichabatsira zvekare dzimwe nyika dzichiri kubudirira makumi matatu nesere pachikamu chinotevera uye ichapinda muchirongwa cheWorld Health Organisations cheCOVAX. Nyika iyi inotiwo mishonga yakaita seichapihwa Zimbabwe iyo yakagadzirwa nekambani yeSinopham neSinovac, yakatoendeswa kunyika dzakaita seUnited Arab Emirates, Brazil neChile. VaWenbin vati nyika dzepasi rese dzinofanira kubatana mukurwisa Covid-19 vachiti China icharamba ichibatsira nyika dzichiri kubudirira nedzinotambura nemishonga. Vatiwo vanovimba kuti nyika dzakabudirira dzichaita zvimwezvo kuitira kuti munhu wese awane mushonga wekudzivirira Covid-19. Muchiziviso chavo, VaWenbin havana kuzivisa kuti Zimbabwe ichawana mishonga yakawanda zvakadii pasi pechirongwa ichi. Dzimwe nyika dzichawanda rubatsiro neZimbabwe in Pakistan, Brunei, Nepal, Philippines, Myanmar, Cambodia, Laos, Sri Lanka, Mongolia, Palestine, Belarus, Siera Leone neEquatorial Guinea. Hatina kukwanisa kunzwa kubva kudivi rehurumende sezvo mukuru anoona nezvekufambiswa kwemabasa edenda reCovid-19 mumahofisi emutungamiriri wenyika, Dr Agnes Mahomva, vange vakabatikana panguva yataenda pamhepo. Mutungamiri werimwe remasangano anomirira machiremba anoshanda akazvimirira, reMedical and Dental Private Practitioners Association of Zimbabwe, Dr Johannes Marisa, vati zvaitwa neChina zvakanaka nekuti hurumende yeZimbabwe inogona kunge isina mari yekutenga mishonga inokwanira munhu wese. Vati mabatirwe ari kuitwa vanhu nehutachiwana hweCovid-19 anoratidza kuti mishonga yenhomba iyi ndiyo yakakosha pakubatsira kudzivirira kupararira kweCovid-19. Vaenderera mberi vachiti vakazvipira kushanda nehurumende mukudzidzisa vakoti vevamwe kuti mishonga iyi inoshandiswa sei. Vatiwo zvakakosha kuti zvipatara nemakirinika zvitange kugadzirira nzvimbo dzekuchengetera mishonga iyi sezvo ichinzi inofanira kuchengetedzwa panotonhora. Zvichakadai, vaimbove nhengo yekomiti yeparamende inoona nezvehutano, VaPrince Dubeko Sibanda, vaudza Studio 7 kuti kunyange hazvo zviri kuitwa neChina zvakanaka, zvinosuwisa kuti hurumende haisati yazivisa veruzhinji kuti hurongwa hwayo pakutenga nekupa vanhu mishonga yeCovid-19 hwakamira sei. VaSibanda vatiwo hapana kuchejeka pakushandiswa kwezvinhu zvinenge zvapihwa pachena nedzimwe nyika. Mashoko eChina anouuya apo hurumende yakazivisa nezuro kuti masangano anopa rubatsiro ari kubatsira nyika nemari inoita mazana maviri nemakumi matatu nemana emamiriyoni emadhora ekuAmerica kurwisana neCovid-19 pamwe nezvirwere zvakaita seBP neDiabetes. Mari iyi inosanganisira mamiriyoni makumi mana nemapfumbamwe nemadhora ekuAmerica yakabva kuGlobal Fund iyo yave kutoshandiswa kutenga zvekudzivirira varapi kana kuti Personal Protective Equipment, mishonga pamwe nezvinoshandiswa kuongorora hutachiwana hweCovid-19. Hurumende pachayo inoti ine mamiriyoni zana emadhora ekuAmerica ekutenga mishonga yekudzivirira Covid-19 munyika ine vanhu vanodarika mamiriyoni gumi nenshanu, kana kuti US$15 million. No media source currently available 	https://www.voashona.com/a/china-promises-zimbabwe-free-covid-vaccines/5762497.html
business	Hurumende Inoti Haichapa Makambani ekuChina Mvumo yeKuchera Marasha kuHwange National Park	Dare remakurukota neChipiri rakazivisa kuti harichatenderi makambani maviri ekuChina anoti Afrochine Energy neZimbabwe Zhongxin Coal Mining Group kuchera marasha kuHwange National Park mushure mekunge vanhu vakawanda vagunun’una nezvedanho iri. Gurukota rezvekuburitswa kwemashoko Amai Monica Mutsvangwa vakaudza vatori venhau muHarare kuti hurumende haichape makambani aya mvumo yekuchera zviwanikwa mumasango anochengeterwa mhuka. MuHwange mune mhuka dzesango dzakawanda dzinosanganisira nzou, zvipembere, nyati nedzimwe. Mukuru wesangano reCentre for Natural Resource Governance, VaFarai Maguwu vanoti hurumende yaita zvakanaka kuteerera vange vachigunun'una nedanho rayo rekuda kuti vekuChina vacehere marasha munzvimbo yakakosha inochenetrwa mhuka dzesango. No media source currently available  	https://www.voashona.com/a/hurumende-inoti-haichapa-makambani-ekuchina-mvumo-yekuchera-marasha-kuhwange-national-park/5575728.html
sports	Zifa yoronga kudzoka kwenhabvu	  SANGANO rinotungamirira nhabvu reZimbabwe Football Association (Zifa) rinoti riri kushanda siku nesikati kuti nhabvu ichidzoswe kutanga kwemwedzi unotevera (Kubvumbi) zvichitevera kunyevenutswa kwakaitwa matanho ekurwisa kupararira kwechirwere cheCovid-19 neHurumende svondo rino.   Muhurukuro, mutungamiri weZifa — Felton Kamambo — anoti sangano ravo rakatotanga kare gadziriro dzekudzosa mutambo uyu izvo zvange zvichivaona vachiongorora nhandare dzose dzenhabvu dziri munyika.    Anoti chasara pari zvino kuti vachipihwa mvumo neSports and Recreation Commission (SRC) yekuti nhabvu ichitanga kutambwa.   “Isu takatotanga kare gadziriro dzekuti mutambo uyu udzoswe nekuongorora nhandare dzose dzenhabvu dziri munyika. Tichiri kuenderera mberi nekuongorora kuti nhandare dzedu dziri munyika dzakamira sei kuitira kuti tigare takagadzirira.   “Saka iye zvino takamirira kupihwa mvumo neSRC kuti tichitange kuronga mitambo ichitambwe,” anodaro Kamambo.   Anoti seZifa, vakanga vaine chivimbo chekuti nhabvu itange muna Kurume asi hazvichakwanisike saka vave kutarisira kuna Kubvumbi.   “Taida chaizvo kuti nhabvu itange mwedzi uno asi hazvichakwanisike, tave kutarisira mwedzi unotevera. Takamirira kunzwa kubva kuSRC kuti toita sei.    “Tiri kupedzisa gadziriro dzose kuitira kuti tikapihwa mvumo yekuti nhabvu ichitanga pasawanikwe chikoneso chinoita kuti isatambwe,” anodaro.   Kamambo anoti sangano ravo rakaudza hutungamiri hwemaligi ose ari muno anosanganisira Premier Soccer League, Division One neTwo kuti vavanyorere vachivazisa zvikwata zvichakwanisa kukwikwidza mumwaka wegore rino.   “Takati kumaligi ose ngavatizivise zvikwata zvichange zvichikwikwidza kuitira kuti patinotanga kuronga mafambiro anoita mitambo yegore rino tinge tichiziva kuti pachange pane zvikwata zvipi uye kuti zvitiitire nyore pakuita hurongwa hwacho,” anodaro Kamambo.   Kutanga mwaka wegore rino kana nhabvu ikatanga kutambwa, Kamambo anoti Zifa ndiyo ichange yave kubhadhara varidzi vepembe izvo zvakasiyana nezvaiitwa kare sezvo vaibhadharwa nezvikwata zvinenge zvichitamba.   “Gore rino tinoda kuti zvikwata zvisanyanyoremerwa saka isu seZifa takazvipira kubhadhara varidzi vepembe kutanga mwaka uno, zvikwata hazvichabhadhare zvega varidzi vepembe,” anodaro Kamambo.	https://www.kwayedza.co.zw/zifa-yoronga-kudzoka-kwenhabvu/
business	Chizvarwa cheZimbabwe, VaTino Mambeu, Voenda Mberi neMabasa eKuisa Magetsi eMhando dzeMoto weZuva neMhepo muSouth Africa	Muchikamu chedu chatinotarisa zviri kuitwa nezvizvarwa zveZimbabwe zviri kunze kwenyika, tine hurukuro nechizvarwa cheZimbabwe, VaTino Mambeu, vanove nyanzvi munyaya dzemhando dzemoto wezuva pamwe newemhepo, kana kuti solar and wind energy vachishanda vari muJohannesburg, kuSouth Africa. VaMambeu, vanove mukuru wekambani yeUlwazi Energy Technologies, vanoti vakatanga vachingoisa magetsi emazuva ose aya vasati vapinda mukuteya moto wezuva neunobva mumhepo. Vanoti vanotarisira kuti gore ravanozodzokera kumusha vanonoenderera mberi nekuita basa iri, uye vari kukurudzira hurumende kuti isabhadharisa mitero pamidizyo yemabasa avanenge vachiita vari kunze kwenyika kana vodzokera kumusha nayo. No media source currently available 	https://www.voashona.com/a/6647584.html
health	Zororo reEaster Rinorangarirwa Gore Rino Vanhu Vasingaungane	Vatendi vechiKristu vakawanda pasi rose varangarira zororo reGood Friday vari mudzimba dzavo munyika dzakasiyana siyana nekuda kwechirwere cheCoronavirus, icho chapararira pasi rose, kusanganisira muZimbabwe, umo chauraya vanhu vatatu. Vanamati vechiKirisitu vakawanda muZimbabwe vateerera yambiro yemutungamiri wenyika, VaEmmerson Mnangagwa, yekugara mudzimba munguva ino yekuvharwa kwenyika apo vakawanda vanoti varangarira kufa kwaJesu nekunamata pamwe nekutora chirairo vari mudzimba dzavo. Amai Tsungai Madhuviko vanoti kunyange hazvo vatadza kuungana nevamwe vavo semakore ese nekuda kwechirwere cheCoronavirus, vari kunamata vari mumba vachitevedza mitemo yesangano ravo rechipositori yekwaMadzibaba Mwazha. Amai Madhuviko vanoti zvakakosha kutevedzera zviri kutaurwa nevezvehutano kuitira kuti vasarasikirwe nevatendi vafa nechirwere ichi. Mumwe mutenderi, Amai Petronela Nyikadzino, vanoti vakaronga nedzimwe nhengo dzekereke yavo yeHwisiri kuburikidza nedandemutande reWhatsup kuti vachange vachinamata nguva dzakafanana. Mumwe mutendi, VaTonderai Makaya, vanoti chikuru hakusi kunamata vanhu vakaungana, asi kunamata mumweya nemuzvokwadi. VaMakaya vanoti Pasika yaidyiwa nemhuri vari mumba mavo sezvaitika kumhuri dzakawanda nhasi. Mufundisi wekereke yePentacostal Assemblies of Zimbabwe, VaTawanda Munaki, vanoti kunamata hausi mudhuri uye kereke yaJesu inoenderera mberi nekunamata mudzimba vachiti panoungana vanhu vaviri kana vatatu, Jesu vanenge varipo sezvinotaura bhaibheri. Mufundisi Munaki vanoti kuvharwa kwezvivakwa nekuda kwechirwere cheCovid-19 kwapa mukana vafundisi kuti vataure nenhengo dzavo kuburikidza nemadandemutamde eWhatsup, Livestreaming neFacebook. Svondo rakapera, gurukota rezvekubudiswa kwemashoko, Amai Monica Mutsvangwa, vakayambira vatendi kuti vasaungane vachinamata vachiti achawanikwa achiita izvi achazvionera pamhuno sefodya. Asi vamwe vatendi vanoti danho rekusaungana rinodzorera kutenda kwavo kumashure sezvo vatendi vachikurudzirana kunamata vakawanda. Vatenderi vechiKristu pasi rose vanoremekedza zuva reGood Friday, senzira yekurangarira kuurayiwa kwaJesu Kristu, uyo akafa nemusi weChishanu, akazomuka nemusi weSvondo, zuva rinorangarirwa seEaster Sunday. No media source currently available 	https://www.voashona.com/a/zimbabwe-christian-observe-easter-holiday-with-no-gatherings/5367943.html
politics	Chin'ono naVaNgarivhume Vanobudiswa Mujeri Mushure Mekubvisa Mari yeChibatiso	Mutori wenhau Hopewell Chin’ono pamwe nemutungamiri weTransform Zimbabwe, VaJacob Ngarivhume, vapihwa mukana wekubhadhara mari yechibatiso nedare repamusoro mushure mekugara mujeri kwenguva inoda kusvika kusvika kumwedzi miviri. Chin’ono, uyo anga ava nemazuva makumi mana nematatu ari mujeri, abvisiswa zviuru gumi zvemadhora, ukuwo VaNgarivhume, avo vanga vava nemazuva makumi mana nemashanu, vabvisiswa zviuru makumi mashanu zvemadhora emaRTGS. Vachitura mutongo pachikumbiro chaChin’ono chekuti atongwe achibva kumba, VaTawanda Chitapi vati dare ramejasiriti rakakanganisa pakusaona kuti musi wa31 Chikunguru wakange washevedzerwa kuratidzira wakange wadarika pakaenda Chin’ono kudare iri achiti pane zvashanduka kubva paakambonyimwa mukana wekubhadhara mari yechibatiso nedare iri. VaChitapi vati Chin’ono abhadhare mari inoita zviuru gumi zvemadhora ari maRTGS uye kuti asiye magwaro emba yake, azvipire kumapurisa kaviri pasvondo, asiye pasipoti yake kudare uye kuti asaende padandemutande rake reTwitter. Rimwe remagweta aChin’ono, VaGift Mtisi, vatenda kuti izvi ndizvo zvaturwa nedare. Mutungamiri wesangano rinorwira kodzero dzevatapi venhau reMisa Zimbabwe, VaTabani Moyo, vati zvanzi nedare Chin’ono asaende paTwitter, zvinotyora kodzero dzake. Vachiturawo mutongo wakanyorwa naVaSiyabona Musithu, VaChitapi vati VaNgarivhume vabhadhare madhora zviuru makumi mashanu kana kuti $50,000 ari maRTGS, vasiye pasipoti yavo kudare ramejasitiriti, vazvipire kumapurisa katatu pasvondo uye vagare kumba yavo yekuWaterfalls kudzamara nyaya iyi yapera. Gweta raVaNgarivhume, VaMoses Nkomo, vati vafara zvikuru nemutongo waturwa nedare kunyange hazvo zvakatora nguva yakareba kuti VaNgarivhume vasunungurwe kubva pavakasungwa musi waChikunguru 20. Zvichakadai, mushandi mukuru anoona nezvekuburitswa kwemashoko muZanu PF, VaTafadzwa Mugwadi, vati mitongo yaturwa nedare nhasi inoratidza kuti matare emunyika anoshanda akazvimirira. Chin’ono naVaNgarivhume vari kupomerwa mhosva yekukurudzira veruzhinji munyika kuti varatidzire zvine mhirizhonga mukati musi waChikunguru 31. Vaviri ava vakanyimwa mukana wekubhadhara mari yechibatiso kaviri nedare ramejasitiriti uye kamwe chete nedare repamusoro vasati vapihwa mukana uyu nhasi. Mune imwewo nyaya yanga iri mumatare kuMasvingo, hurumende inonzi yabvisa imwe nyaya panyaya mbiri dzanga dzichipomerwa kanzura weMDC Alliance, Va Godfrey Kurauone, avo vari muchitokisi kwenguva inodarika mwedzi. Nyaya yaraswa ndeyekuimba kwavanonzi vakaita vachizvidza mutungamiri wenyika. Gweta riri kumirira VaKurauone, VaMartin Mureri, vati VaKurauone vari kudzokera zvakare mudare mangwana apo pari kutanga kutongwa nyaya yavari kupomerwa yekuvhiringidza kufamba kwevanhu pamwe nedzimotokari. No media source currently available 	https://www.voashona.com/a/zimbabwe-journalist-chinono-and-rights-activist-ngarivhume-released-on-bail/5568358.html
health	Voruzhinji Vokurudzirwa Kuti Vabayiwe Nhomba yeCovid-19	"Veruzhinji vari kukurudzirwa kuti vabaiwe nhomba yeCovid-19 uye kuti vasateerere zvinobuda pamadandemutande zvisingabvi kunyanzvi dzehutano pamusoro penhomba dze Covid-19 sezvo vanhu vakawanda vari kupedzisira vapinda muna taisireva. Imwe nyanzvi yezvehutano, Dr Brighton Chireka, vanoti veruzhinji vanofanirwa kusaungana kundufu panguva ino yedenda reCovid-19 uye vateerere zvinotaurwa nebazi rezvehutano pamusoro pehuwandu hwevanhu vanofanirwa kunge vari parufu. Dr Chireka vanoti panguva ino yeCovid-19, chakakosha kubaiwa nhomba yechirwere ichi nekutevedzera kurudziro yeWorld Health Organisation yekuti vanhu vapfeke mamasiki, vageze mawoko uye vagare vakataramukana kuitira kuti chirwere ichi chisapararire. ""Tinokurudzira zveruzhinji kuti vaende kunobayiwa nhomba yeCovid-19 kuitira kuti vawane kuzvidzivirira ivo nemhuri dzavo sezvo denda iri riri kuuraya vazhinji uye dzimwe dzimba dzave kuto vharwa sezvo vanhu vazhinji vemhuri imwe vari kushaika panguva imwe,""vadaro Dr Chireka. ""Tiri kuyambira vanenge vafirwa kuti vasaende nehuwandu kurufu sezvo kuri iko kuri kupararira zvakanyanya denda iri reCovid-19,"" vadaro Dr Chireka. Denda reCovid-19 rauraya vanhu zviuru zvina nemakumi mana nevanomwe, 4,047, uye kubata vanhu zviuru zana negumi nezvisere nemazana manomwe nemakumi mashanu nevana, 118,754 No media source currently available  "	https://www.voashona.com/a/zimbabwe-africa-covid-19-health/6001911.html
sports	Ndadzoka: Pambeni	  SHASHA yetsiva Peter “The Sniper” Pambeni anoti adzoka mumutambo uyu zvine mutsindo uye anotarisira kuramba achisimukira.   Pambeni nguva pfupi yadarika akahwina bhande reWorld Boxing Organization Africa Lightweight zvichitevera kukunda kwaakaita Albinius “Danny Boy” Felesian wekuNamibia. Muhurukuro neKwayedza svondo rino, Pambeni anoti akambenge arasika apo akasiya mutambo wetsiva mugore ra2008 ndokuenda kunyika yeSouth Africa kunotsvaga raramo.   Muchinda uyu akagara kuSouth Africa kwemakore anodarika matanhatu asi akazodzingwa kunyika iyi zvakaita kuti adzoke muno zvakare ndokunogara kuEpworth uko kwaakakurira. Anoti hupenyu hwakamuomera zvikuru apo aive kuEpworth uye akazosangana nemumwe aimbove maneja wake mumutambo wetsiva uyo akamutsvagira maneti ndokumupa achiti vatange basa rekuredza hove.   Zvisinei, anoti murume akange amupa maneti uyu akabva anyura mumvura ndokufa izvo zvakamuvhundutsa zvikuru ndokubva arega zvokuredza hove izvi. Pambeni anoti akazosangana zvakare naStalin Mau-Mau uyo akataridza chido chekumusimudzira mumutambo wetsiva ndokutanga kumutsigira.    “Ndakamborasika nekuti nekuda kwevanhu vandaimbofamba navo kare vakatadza kundiraira chaizvo izvo zvakazoita kuti ndiramwe mutambo wetsiva ndokumbobva ndikanogara kunyika yeSouth Africa.   “Ndakazodzoka kuSouth Africa ndikasangana neaimbove maneja wangu ndikamuudza kuti ndave kuda kuita zvetsiva zvakare. Asi pane kuti anditengere magirovhosi etsiva, akanditengera maneti ekuti tiende kunoredza hove dzekuti tipote tichitengesa. Asi patakaenda kuroredza hove iye akabva anyura mumvura saka nekutyira hupenyu hwangu ndakabva ndazvisiya,” anodaro Pambeni.   Anoenderera mberi achiti, “Ndakazosangana zvakare naVaMau-Mau ndikavaudza kuti ndoda kudzoka mutsiva, kubva ipapo ndiri kushanda navo uye vari kundibatsira. Iye zvino ndave shasha zvakare saka ndinotenda Mwari.”   Parizvino Pambeni ari kugadzirira kurwa nemumwe mutambi wekuSouth Africa nemusi wa12 Gumiguru muHarare. Mutambo uyu uchange uri wekugadzirira mumwe wekuzorwira kuchengetedza bhande rake munaZvita apo acharwa nemutambi achazozivikanwa.   Mau-Mau anoti anoda kuti Pambeni agorwira kuchengetedza bhande rake munyika muno pamberi pevatsigiri vake. Anoti iye zvino haakwanise kutaura kuti achasangana nani sezvo vachiri pakati pekusainirana makondirakiti ekuti vagorwa.   “Pambeni acharwira kuchengetedza bhande rake muno, izvozvo ndovimbisa. Ndiri kushanda nesimba kuti zviitike uye zvichaitika chete.   “Mwedzi unotevera ari kurwa nemutambi wekuMalawi uye munaZvita orwira bhande rake reWBO Africa Lightweight nemutambi watichazokuzivisai kana tangopedza kunyorerana pasi,” anodaro.   Mau-Mau anoti mamaneja evatambi vetsiva anofanira kurwira kodzero dzavo zvizere.   “Moziva zvatinoona vamwe vatambi vetsiva vachiitwa zvinopisa tsitsi, hazvidi kudaro wena. Mutambi shuwa anga ende kuNamibia nebhazi apa achisvika achirwa? Anokundwa nekuti anosvika akaneta. Mamaneja ngavagone kuchengetedza vatambi vavo uye ngavasatungamidze mari nguva dzese. Vatambi vekune dzimwe nyika kana voda kusimukira vanopa mamaneja vemuno mari voenda ikoko nebhazi mutambi anosvika orohwa, mutambi wekuNamibia osimukira vedu vemuno vachidzikira,” anodaro Mau-Mau.	https://www.kwayedza.co.zw/ndadzoka-pambeni/
politics	America Inobudisa Gwaro Rinoshora Kutyorwa kweKodzero dzeVanhu muZimbabwe	Bazi re America rionoona nezvekudyidzana nedzimwe nyika, re State Department, rabudisa gwaro pamusoro pekutyorwa kwekodzero dzevanhu kwarinoti kuri kuitwa nehurumende yeZimbabwe. Gwaro iri, kana kuti Zimbabwe 2020 Human Rights Report, rine mapeji makumi mana nemapfumbamwe (49), uye rinobva muongororo yakaitwa muna 2020. Bazi re State Department rinoti hurumende mu Zimbabwe inouraya vanhu pamusoro pezvamatongerwo enyika, inotsakatikisa vanhu, kutocha vanhu nekusabata vasungwa zvakanaka. Gwaro iri rinoshoravo majeri emunyika, pamwe chete nekushora mabatirwo anoitwa ngochani mu Zimbabwe. Tatadza kubata vanoona nezvekubudiswa kwemashoko, VaNick Mangwana, uye vange vasati vapindura mibvunzo yatavatumira. Asi gweta rinorwira kodzero dzevanhu, uye vari mukuru weHuman Rights Watch kuchamhembe kwe Africa, VaDewa Mavhinga, vati hurumende ye Zimbabwe haifanirwi kumirira kunzwa zvinobva kunze kwenyika, vachiti kana hurumende ikaterera pose panochema vana ve Zimbabwe, haizotyori kodzero dzavo nekuti inenge yave kuziva zvisingadiwi nevanhu. No media source currently available	https://www.voashona.com/a/zimbabwe-state-department-publishes-zimbabwe-2020-human-rights-report/5834884.html
business	Masangano Akazvimirira Oshora Kushandiswa kweMauto neMakanzuru	Masangano akazvimirira ashora zvikuru zvaanoti kushandiswa kwemauto mumakanzuru pachirongwa chekuchenesa maguta. Masangano aya anoti izvi zvinofanirwa kumiswa izvozvo. Kuda kubviswa kwemakombi muguta kwakakonzera mhirizhonga neChina pamwe nerufu. Vachitaura pamusangano wavaita nevatori venhau muHarare nhasi, mutauriri weCrisis in Zimbabwe Coalition, VaTabani Moyo, vashoropodza hurumende nekushandisa mauto kuti apindire munyaya dzekanzuru. VaMoyo vati zvakaitika neChina zvinorangarisa veruzhinji chirongwa cheOperation Murambatsvina chakaitwa muna 2005 chikasiya vamwe vanhu vasisina pekugara. VaMoyo vati maitiro ehurumende aya anoratidza kuti inoda kutanga zvakare chirongwa chakadai izvo vati hazvifanirwi kuregerwa zvichiitwa. Sachigaro weCombined Harare Residents Association, VaSimbarashe Moyo, vashorawo gurukota rezvekutongwa kwematunhu, VaJuly Moyo, vakavapomera mhosva yekuda kusvibisa kanzuru yeHarare iyo ine makanzura eMDC akawanda vachiti maitiro eZanu PF kana sarudzo dzosvika. Vakasanobata chigaro chameya weHarare, Va Enock Mupamawonde, varamba kuti kubviswa kwemakombi mudhorobha kune chekuita nekanzuru vakati izvi zvakaitwa nebazi rinoona nezvekutongwa kwematunhu pasina kanzuru. Vatiwo makanzura haawirirani nekushungurudzwa kweveruzhinji vari kutsvaka raramo, vakati matambudziko akatarisanwa nawo neguta anogadzirisika chete kana matambudziko ehupfumi munyika agadziriswa. Kumiswa kwemakombi kuti asapinde muguta kwakazomiswa nehurumende mushure memhirizhonga dzakaitika neChina. No media source currently available 	https://www.voashona.com/a/zimbabwe-civil-society-organizations-say-no-militarization-of-kocal-council/4268045.html
business	Dhora reMunyika Rotanga Kudonha Zvakanyanya	Dhora remuZimbabwe riri kuramba richishaya simba zvakanyanya zvave kupa kuti mitengo yezvinhu irambe ichiita chamurambamhuru sezvakamboitika kumakore ekuma2007 na2008. Dhora remuAmerica riri kutengwa nemadhora makumi matatu nemaviri kusvika makumi mana. Zvekudya, mafuta ekufambisa dzimotokari nezvinhu zvakawanda zvave kudhura zvakanyanya zvekuti vamwe vave kuti danho rekushandisa dhora remunyika raramba kushanda. Vachitaura kuKuwadzana pahurongwa hwekuchengeta nzvimbo iyi muna Ndira, mutungamiri wenyika, VaEmmerson Mnangagwa, vakati vainge vodzora dhora remunyika sezvo pasina nyika ingararame isina mari yayo. Asi mutungamiri webato guru rinopikisa, VaNelson Chamisa, vakatiwo zvekuda kushandisa dhora remunyika haishande. Asi nyanzvi munyaya dzezvehupfumi, Muzvinafundo Gift Mugano, vanoti vezvematongerwo enyika panyaya yemari handivo vanoudza musika wemari zvekuita. Mutungamiri wesangano reConfederation of Zimbabwe Retailers, VaDenford Mutashu, vatendawo kuti zvinhu zvave kutengeswa nemari yekunze. Mukuru weZimbabwe National Chamber of Commerce, VaChris Mugaga, vanotiwo panoda kutoisa musoro pamwe chete kuti dhora rishande zvakanaka. Asi Muzvinafundo Mugano vanoti hapana chembwa tenzi vararira mutakura nekuti kana iyo hurumende yave kuramba kutambira dhora remunyika. Munyori mukuru musangano reZCTU, VaJaphet Moyo, vatiwo kumushandi zvinhu hazvina kumira zvakanaka. Dzimwe nyanzvi munyaya dzezvehupfumi dzinoti Reserve Bank of Zimbabwe, RBZ, iri kupota ichidhindha mari izvo zvinogona kuti nyika irambe iri kumawere. Asi gavhuna weRBZ, Dr John Mangudya, vanoti aya manyepo. Zimbabwe yakatanga kushandisa mari dzekunze kusanganisira dhora rekuAmerica muna 2019 asi ikazoti yave kudzokera mukushandisa dhora remunyika chete gore rapera. No media source currently available 	https://www.voashona.com/a/dhora-remunyika-rotanga-kudonha-zvakanyanya/5323251.html
business	Kushandiswa kweMitemo yeRhodesia Kwopa Kuti Vanhu Vatorerwe Minda neMakambani ekuChina	Nyanzvi munyaya dzezvemitemo nekodzero dzevanhu dzinoti mitemo yeminda uye yezvicherwa isina kuvandudzwa kubva munguva yeRhodesia ndiyo yave kupa kuti vari mumamisha vakawanda vagare vakabatira hura mumaoko sezvo vave kumanikidzwa kutama vachisiya misha, makuva nenzvimbo dzavanoyeresa. Zvinhu zvakaita manyama amire nerongo kune vanhu variMashonaland East kwaKaseke kuUzumba, uye misha inoti Tome, Karimazonde, Kahwa neKatsukunya kwaMutoko uye kuChikomba kuChivhu. Vanhu ava vari kutamiswakuitira kuti makambani ekuChina achere matambo akakosha eGranite. Vamwe vakatarisana nekutamiswa vari kuChipinge Manicaland neChilonga kuChiredzi. Minda iyi iri kupihwa makambani evachena vanonzi vanodyidzana nehurumende. Pasi pemutemo weCommunal Areas Act, mutungamiri wenyika ndiye ane masimba ekuona kuti minda iri kumamisha iyi yashandiswa sei. Vanhu vemumaruwa havana magwaro kana kuti maTittle Deeds uye mitemo iripo inonzi haisi kunyatsovachengetedza. Gweta rinombomirira mutungamiri wenyika, VaEmmerson Mnangagwa, VaTinomudaishe Chinyoka, vanoti mitemo inofanira kuvandudzwa. Mukuru werimwe sangano rinoona nezvekodzero dzevanhu munharaunda dzine zviwanikwa reCentre for Natural Resource Governance, VaFarai Maguwu, vanoti hurumende iri kukundikana kuona kuti kodzero dzevanhu vari kumaruwa dzachengetedza. Vatendawo kuti mitemo ivandudzwe. No media source currently available  	https://www.voashona.com/a/kushandiswa-kwemitemo-yerhodesia-kwopa-kuti-vari-kumamisha-vatorerwe-minda-nevekuchina/6231284.html
business	Vatungamiri veSADC Votarisirwa Kuparura Gwara reHupfumi	Vatungamiri veSADC neChitatu vari kutarisirwa kunyorerana chibvumirano chekuita mushandira pamwe pakugadzirisa maindasitiri kuitira kuti nyika dzavo dziwane pundutso. Chibvumirano ichi chiri kutarisirwa kuti chinge chiri chemakore makumi mana nemanomwe kubva muna 2015 kusvika muna 2063. Munyori weSADC, Dr Stergomena Lawrence Tax, vanoti chibvumirano ichi chikanyoreranwa, nyika dzemuSADC dzichabudirira zvakanyanya munyaya dzezvehupfumi. Hurongwa hwe SADC hwakanangana nekuumba maindasitiri, kuita mushandira pamwe mukutengeserana sezvinoitika mu European Union, pamwe nekukwenenzvera zvinotengeswa neSADC kuitira kuti zviwane mari yakawanda kana zvotengesa. Misangano yemakurukota navana mazvikokota yakatanga neMugovera senzira yekuronga hwaro hwemusangano wevatungamiri venyika idzi. Nyanzvi munyaya dzezvehupfumi vachishanda nesangano reLabour and Economic Development Reserch Institute of Zimbabwe, VaProsper Chitambara, vanoti havaone Zimbabwe ichibuda nechouviri. Asi mutevedzeri wemutungamiri wesangano reZimbabwe National Chamber of Commerce, VaDavison Norupiri, vanoti Zimbabwe ichakwanisa kubudirira ikashanda zvakanaka nedzimwe nyika. No media source currently available 	https://www.voashona.com/a/zimbabwe-economy/2739651.html
sports	Dynamos Yotatsurana neHighlanders muChibuku Super Cup	Chikwata cheDynamos chatambidzwa Highlanders mumakundano eChibuku Super Cup. Uyu ndiwo mumwe wemitambo mikuru miviri yabuda mumubatanidzwa yezvikwa yeChibuku Super Cup yaitwa nhasi masikati mumwe wacho uchisanganisirawo Caps United ne Harare City.\n\nMitambo iyi iriko musi wa 29 Gunyana. Dynamos neHighlanders dzine nhoroondo yakasimba yekukwidzana asi mubati wehomwe weDembare VaWebster Marechera vanoti vachakunda.\n\nMakepekepe Iri kusangana neHarare City iyo ichangobva kuvatorera murairidzi wavo Lloyd Chitembwe.\n\nAsi maneja weCaps United VaShakesper Chinogwenya vanoti uyu mutambo ndewevarairidzi vaviri Chitembwe wacho neakamutsiva Darlington Dodo.\n\nMimwe mitambo iri kusanganisira Chicken Inn neManica Diamonds pamwe neZPC Kariba neHwange.\n\nChikwata chichakunda pakati peMushowani neBulawayo Chiefs chichasangana neNgezi, Black Rhinos ichitamba nevachakunda pakati peYadah ne TelOne.\n\nMunyori mukuru weBlack Rhinos Lieutenant Mabhinginye vanoti varikuda kushandura matambiro avari kuita muligi kuisa kumukombe uyu.\nChikwata chichatora mukombe uyu chinobudirira kumirira nyika muCaf Confederation Cup. No media source currently available   	https://www.voashona.com/a/dynamos-yotatsurana-nehighlanders-muchibuku-super-cup/5066617.html
health	VaChamisa Vanotaura Zvakadzama Pamusoro peChirwere cheCovid-19	Mutungamiri weMDC Alliance, VaNelson Chamisa, vaita musangano padandemudande vachitenda vanhu vose vari kushanda panguva ino nyika yakatarisana nedenda reCovid-19. VaChamisa vatiwo hurumende inofanirwa kupanga mazano nenyanzvi kuitira kuti ipedze denda reCovid-19. VaChamisa vati chirwere cheCovid-19 chinoda kuti vana veZimbabwe vaite muonerapamwe kuitira kuti vakwanise kukunda chirwere ichi. VaChamisa vati bato ravo rinotenda zvikuru zvizvarwa zveZimbabwe zviri kunze kwenyika izvo zviri kubatsira kusimudzira zvipatara zvemunyika apo nyika yakatarisana nechirwere chedzihwa mupengo ichi. VaChamisa vatiwo havaoni zvine huchenjeri kuvhara nyika yese vakati vanoona sekuti zvingabatsire zvakanyanya kana kukaitwa tsvakurudzo kwoonekwa kuti chirwere cheCovid-19 chakawandira nzvimbo dzipi, kovharwa idzodzo. VaChamisa vati hurumende inofanirwa kutanga zvirongwa zvekuderedza huwandu hwevanhu vari mumajere pamwe nekuona kuti vanhu vanopara mhosva diki vapihwa mitongo isingavaise mumajeri senzira yekudzivirira kuapararira kwechirwere ichi mumajeri umo vanhu vari kugara vakamanikidzana. VaChamisa vakurudzirawo hurumende kuti ibatsire vanhu vari kutambura panguva ino vachiti vana veZimbabwe vakawanda vanorarama nekuzvishandira nekudaro kuvharwa kwenyika kuri kuvasiya vari parumananzombe. VaChamisa vakurudzirawo hurumende kuti iite tsvakurudzo dzakazara vanhu vasati vatanga kubaiwa nhomba yeCovid-19. Mumwe muongoroi wezvematongerwo enyika, uye vachishanda nesangano rePlatform for Youth Development, VaOwen Dhliwayo, vati mashoko ataurwa naVaChamisa ekubatana nekuitwa kwetsvakurudzo pasati patorwa matanho ekudzivirira chirwere ichi akakosha. VaDhliwayo vatsigirawo kuti zvakakosha kuti panguva ino nyika iri panguva ye National Lockdown, vanhu vawaniswe rubatsiro. Studio7 haina kukwanisa kunzwa divi rehurumende nemashoko aVaChamisa aya sezvo nharembozha dzemunyori mubazi rezvekuburitswa kwemashoko, VaNick Mangwana, yanga ichinetsa kubata. Asi vachitaura kunyika neMugovera, mutungamiriri wenyika, VaEmmerson Mnangagwa, vakatiwo vanhu vashande pamwe chete kurwisa chirwere cheCovid-19. VaMnangagwa vakavimbisawo rubatsiro rwavakati rwuchange rwuchipihwa veruzhinji, asi havana kutaura kuti rubatsiro urwu rwuchapiwa vanhu rinhi. Nyanzvi munyaya dzehutano pamwe nedzematongerwo enyika dzarumbidza zvaitwa naVaChamisa zvekushandisa dandemutande reFacebook kutaura neveruzhinji dzichiti izvi zvinoita kuti vanhu vasaungane munguva ino yechirwere cheCovid-19. Mashoko aVaChamisa ndeekutanga gore rino vachitura mashoko kunyika yose. No media source currently available 	https://www.voashona.com/a/mdc-alliance-president-chamisa-speaks-about-covid-19-crisis/5755556.html
sports	Nhabvu yadzoka . . . DeMbare, Bosso zvobandana	Ndooka   KUNOTSVA demo kugo­sara mupinyi nemusi weSvondo kunhandare yeNational Sports Stadium muguta reHarare uko makara asionane – Dyna­mos neHighlanders FC – zvi­chatatsurana mumutambo wePresident’s Independence Day Trophy (Uhuru Cup).   Uyu ndiwo mutambo wekutanga wekutambwa nezvikwata zvemuno kub­vira apo mitambo yose yakamiswa munaKurume gore radarika senzira yekudzivirira kupararira kwechirwere cheCovid-19.   Mutambo wekupedzisira pakati peDeMbare neBosso mugore ra2019, Bosso yakahwinha 2-0.   Nemusi weSvondo apo pachatambwa mutambo uyu kunhandare yeNational Sports Stadium, kuchange kusina vatsigiri sezvo pachatevedzwa mitemo yose yeWorld Health Organisa­tion (WHO) neyemunyika muno yekurwisa kupararira kwechirwere cheCovid-19.   Vachitaura nguva pfupi yadarika, gurukota rez­vekuburitswa kwemashoko nenyaya dzenhepfenyuro, Senator Monica Mutsvan­gwa vanoti zvikwata zviviri izvi zvichatamba pachiteved­zwa mitemo yose yekurwisa denda iri.   “Zvikwata zviviri zvine mukurumbira, Dynamos neHighlanders, zvicharwira mukombe apo zvichasan­gana mumutambo wePres­ident’s Independence Day Trophy uyo uchatambwa pachitevedzwa matanho akatarwa eWHO neenyika ekudzivirira kupararira kwe­denda reCovid-19,” vanodaro Sen Mutsvangwa.   Munhoroondo yenhabvu yemutambo uyu, DeMbare neBosso zvakasangana ka16 uye zvose zvichik­wanisa kuhwina kanonwe mukombe uyu.   Mutambi weDeMbare – Kudzanai Dhemere – anoti ari kufara chaizvo nekudzoka kwenhabvu uye sechikwata vari kushanda nesimba kuti vagohwina mutambo uyu.   “Mutambo uyu tange tausuwisisa zvikuru, tange tane ngura yekugara nguva ndefu tisingatambe bhora,” anodaro Dhemere.   Murairidzi weBosso, Mandla Mpofu, nguva pfupi yadarika akati anofara chaizvo nekudzoka kwaPeter Muduhwa uyo akange aenda kunotamba kuTanzania nechikwereti kwemwedzi mitanhatu.   “Semurairidzi, ndino­fara chaizvo kuti mutambi wedu Muduhwa adzoka uyo ari kuunza hunyanzvi nehutungamiri muchikwata chedu.   Nd i n o z iva an e zvaakadzidza paange ari kuTanzania uye achapawo ruzivo urwu kune vamwe vake vaanotamba navo,” anodaro. Nhabvu yePre­mier Soccer League (PSL) yakapedzisira kutambwa mugore ra2019.   Mutambo wemusi weSvondo uyu uri kuonekwa nevazhinji segadziriro yekudzoka kwenhabvu yePSL apo mitambo iri kutarisirwa kutanga munaChivabvu.	https://www.kwayedza.co.zw/nhabvu-yadzoka-dembare-bosso-zvobandana/
sports	Voronga kusimudzira netball	  SHASHA yakambonetsa mumutambo wenetball, Perpetual Siyachitema, anoti iye nevamwe vakambotamba mumutambo uyu vane hurongwa hwekuusimudzira nechinangwa chekubika vatambi vechikwata chenyika chemaGems chemangwana.   Siyachitema vazhinji vanomuziva nechiremerera chaakapihwa icho chichagara munhoroondo yemutambo wenetball munyika muno izvo zvakamuona achitungamira vatambi vemaGems kumakwikwi eVitality World Cup akaitirwa kuLiverpool, kuEngland, munaChikunguru gore rapera.   Achibva kumakwikwi aya, Siyachitema akasvika ndokusendeka kutamba netball ndokutanga kurairidza mutambo uyu.   Parizvino ari kurairidza chikwata cheGlow Queens icho chinokwikwidza muNetball Super League.   Muhurukuro neKwayedza, Siyachitema anoti ari kumhanya-mhanya zvikuru kuronga nevamwe vakambotamba mutambo uyu vekumapurovhinzi akasiyana kuti vasimudzire netball.   “Masvondo adarika, takasangana sevatambi vakambotamba netball kare tikambobandana mumutambo uyu. Tapedza, takagara pasi ndokukurukura kuti todii kuti tibatsirane pakusimudzira mutambo uyu. Ini ndave kurairidza mutambo uyu saka ndinoda chaizvo kuti vandakatamba navo kare vandibatsire muhurongwa hwangu uhu kuti ndifambe naho,” anodaro.   Siyachitema anoti shuviro yake kuti vese vakambotamba mutambo uyu vawanikwe vachiita mabasa akasiyana anosanganisira kurairidza kana kupinda muzvigaro zvekutungamira netball.   “Sevatambi vakambotamba mutambo uyu, zvakakosha chaizvo kuti tiwanikwe tichitora mabasa akasiyana uye tichironga kuti mutambo uyu wofamba sei. Isu takambotamba uye tinoziva zvinenge zvichiitika saka tinofanirwa kupinda mumutambo uyu toitawo mabasa ekuusimudzira.   “Saka tiri kutenderera mapurovhinzi akasiyana tichitamba nekukurukura neshasha dzakambotamba netball tichironga kuti toita sei kuti netball iende kumberi,” anodaro Siyachitema.	https://www.kwayedza.co.zw/voronga-kusimudzira-netball/
business	Hurumende Yoomerwa Sezvo Hupfumi Huri Kuparara	Apo vanhu vakawanda munyika vari kuyaura nhenhamo, zvinhu zviri kuramba zvichioma uye hurumende iri kuramba ichiomerwa zvekuti yave kutadza kuita basa rayo pamwe nekutadza kubhadhara shandi vayo. Hurumende iyo inowana mari yekushandisa kubva kumitero yakasiyana siyana yakaita semutero unowanikwa pakutengeswa kwezvinhu, Value Added Tax, mitero yemakambani, Corporate Tax, pamwe neyavashandi kana kuti Paye As You Earn, inoti mari iri kuwanikwa nehurumende iri kuramba ichidzikira. No media source currently available Nyanzvi munyaya dzehupfumi dzinoti hapana tariro yekuti zvinhu zvichanaka munguva pfuti inotevera. Mumashoko avo emashandisirwo akaitwa mari nehurumende kusvika pakati pegore rino, gurukota rezvemari, VaPatrick Chinamasa, vakati mari inowanikwa pamitero iyi yakadzikira zvakanyanya. Nyanzvi munyaya dzezvehupfumi, VaNyasha Muchichwa, vanoti mari iyi kusanganisira PAYE icharamba ichidzikira sezvo makambani ari kuramba achivhara vashandi vachidzingwa mabasa. Nemamiriro akaita zvinhu munyaya dzehupfumi, hurumende inotarisirwa kunge yave kutadza kubhadhara vashandi vayo pakupera kwegore rino. VaMasimba Manyanya, avo vakamboshanda mubazi rezvemari mumakore ekuma 1990s, vanoti izvi ndizvo zvinoitika kana hurumende ikatadza kuvandudza hupfumi munyika. VaManyanya vanoti zvinhu zvinogona kusamira zvakanaka mukati menguva pfupi inotevera. Vamwewo vanoongorora nyaya dzehupfumi vachishanda vakazvimirira, VaJames Johwa, vanoti matanho mazhinji ari kutorwa nehurumende mukuedza kugadzirisa hupfumi haasi kushanda uye chave kudiwa kuti vari kutonga vabude pachena kuti vatadza kuitira kuti vanhu vemunyika nemapato nemasangano akasiyana siyana ashandire pamwe mukusimudzira hupfumi. Pari zvino hurumende yakaremerwa zvekuti pane mashoko asina kutsinhirwa ekuti iri kutopona nekutora mari kubva kune mamwe makambani ayo kuti ikwanise kuita basa rayo. Sachigaro wekambani ye Mbada Diamonds inove mubatanidzwa wehurumende neimwe kambani yekuSouth Africa, VaRobert Mhlanga, vakaudza paramende gore rapfuura kuti kambani yavo yakambosvika pane imwe nguva yekuti yaipa hurumende mamiriyoni makumi matatu emdhora pasvondo kuti ibhadhare vashandi vayo. Asi VaManyanya vanoti kunyange hazvo hurumende yange ichitora mari kumakambani emangoda nemamwe, zvinhu zvave kuoma kwese uye ichasara isisina kwekuenda. Pari zvino, hurumende iri kushandisa zvikamu makumi masere nezvitatu zvemari yese yebhajeti mukubhadhara vashandi izvi zvinoita kuti isare isina mari yekushandisa muzvipatara, zvikoro pamwe nemamwe mabasa. Semuenzaniso gore rapfuura, bazi rezvemari rakapa zvipatara zvese munyika mamiriyoni makumi maviri nematatu emadhora yekushandisa gore rese asi zvipatara izvi zvaive nechikwereti chemamiriyoni makumi matatu nematanhatu emdhora zvinoreva kuti mari yese yakaenda kunobhadhara zvikwereti. Makambani akawanda munyika kusanganisira ehurumende haasi kubhadhara mitero iyo inove nzira inowana hurumende nayo mari. Nyanzvi munyaya dzehufpumi dzinoti hurumende inofanira kusimbisa kubhadharwa kwemitero kuti iwane mari yekushandisa. Semuenzaniso gwaro raAuditor- General rinoti makambani ehurumende ange aine zvikwereti zvemutero zvemazana mashanu emamiriyoni emadhora gore rapfuura. VaChinamasa vanoti vakapa simba rekutevera mari dzese dzemutero dzisina kubhadharwa uyevo vanoti hurumende ichabata mitero pane mari dzimwe dzinowanikwa nevashandi vemakambani neakazvimirira kuti mari dzekubatsirikana dzibatirwe mitero. Asi VaMuchichwa vanoti hapana chinobuda nekuti vanhu havana chivimbo nemashandisirwo ari kuitwa mari nehurumende ndosaka kana makambani anokwanisa asiri kubhadhara mitero. Kunze kwemitero, nyika inokwanisa kukwereta kana kuwana rubatsiro kubva kunyika kana masangano ekunze. Asi VaManyanya vanoti izvi hazvikwanisike pari zvino nekuti hurumende iri kutadza kubhadhara zvikwereti zvayo uye hukama hwayo nenyika zhinji dzinopa rubatsiro dzakaita seAmerica neBritain hauna kumira zvakanaka. Zimbabwe haisiwo kuwana rubatsiro kubva ku World Bank ne International Monetary Fund sezvo iri kukundikana kubhadhara zvikwereti zvayo zvinodarika mabhiriyoni gumi emadhora Nyanzvi munyaya dzehupfumi pamwe nezvematongerwo enyika dzinoti kana hupfumi hwenyika hukadonha, zvinhu zvinogona kushata munyika zvinogona kukonzera kuti sarudzo dziitwe nguva yadzo isati yasvika muna 2018. Zimbabwe National Statistics Agency inoti vanhu vanodarika makumi matanhatu munyika varombo uye zvikamu makumi manomwe kubva muzana zveavo vachiri pamabasa vanotambira mari iri pasi pemadhora mazana matatu nemakumi mashanu emadhora pamwedzi. Kumatunhu akaita seMatabeleland North, kune hurombo hunotyisa zvekuti vanhu vanodarika makumi masere kubva muzana kunzvimbo iyi vari kuyaura nenhamo.	https://www.voashona.com/a/zimbabwe-shona-johwa-chifera-chinamasa-/2922881.html
politics	Nyaya yeGukurahundi Yonzwikwa neChina Svondo Rinouya	Dare reHigh Court muBulawayo rati nyaya yechikumbiro chechimbi-chimbi chekuti hurumende imire hurongwa hwekuda kuviga vanhu vakauraiwa panguva yeGukurahundi ichanzwikwa svondo rinouya. Mutongi wedare reHigh Court Justice, Martin Makonese, vati vave kuzonzwa chikumbiro ichi musi weChina svondo rinouya mushure mekunge gweta rehurumende, Rejoice Hove, rakumbira kupiwa nguva yekunyatsogadzirira zvizere. Mumwe murwiri wekodzero dzevanhu, VaCharles Thomas, avo vanoti vakatochwa panguva yeGukurahundi, vachishanda pamwe nesangano reIbhetsu Likazulu, vakaendesa chikumbiro chechimbi-chimbi chekuti hurumende imbomira hurongwa hwairi kuda kuita hwekuviga patsva vanhu vakauraiwa panguva iyi. Muchikumbiro ichi VaThomas, avo vari kumiririrwa negweta VaNqobani Sithole, vakadoma mutumgamiri wenyika VaEmmerson Mnangagwa, gurukota rezvemukati menyika VaKazembe Kazembe, nasachigaro weNational Peace and Reconciliation VaSelo Nare saivo vanhu vane chekuita nenyaya iyi VaSithole vati nyaya iyi ichinzwikwa svondo rinouya sezvo gweta rehurumende rakumbira nguva, izvo zvatambirwa nedare. Amai Jenni Williams avo vanove mutungamiri wemubatanidzwa wemasangano akazvimirira ega, weMatabeleland Collective, varimowo munyaya iyi vakazvimirira pachavo vega sezvo mubatanidzwa wavo uri iwe wakavamba chirongwa chekutaura nemutungamiri wenyika kuti nyaya yeGukurahundi igadziriswe. Pane mutemo wekuti kuviga vanhu patsva vakauraiwa nenzira seyeGukurahundi chinhu chinofanirwa kuitwa hurumende ichitungamidzwa pamberi. Pane vanhu vanopfuura zviuru makumi maviri vakauraiwa panguva yeGukurahundi pakati pemakore a1983 na1987 mumatunhu eMatabeleland neMidlands nechikwata chemauto chainzi Fifth Brigade. VaMnangagwa vaive gurukota rezvekuchengetedzwa kwenyika panguva iyi mushakabvu Robert Mugabe vari mutungamiri wehurumende. Nyaya yeGukuruhandi inogara ichimutsa mutauro munyika nekuti vamwe vanoiwona seine chekuita nekurwisana kwemarudzi. Vamwe vanoti hurumende inifanirwa kubudisa pachena zvakaitika panguva iyi yokumbira ruregerero uye vakauraya vanhu ava votongwa kuitira kuti munyika muve nerunyararo rwechokwdi. Hurumende haisati yakumbira ruregerero panyaya iyi kusvika pari zvino.  	https://www.voashona.com/a/zimbabwe-court-to-hear-gukurahundi-petition-next-week-on-thursday/5569646.html
health	Nyanzvi Dzotaura Pamusoro peLockdown	Vanhu vakawanda vari kutambira nenzira dzakasiyana siyana kuwedzerwa kwaitwa Level 4 Covid-19 Lockdown nemamwe masvondo maviri kusvika musi wa Gunyana 7. Mumwe mutengesi wemumugwagwa audza Studio 7 kuti kuwedzerwa kwelockdown kunoreva kuti hupenyu hwavo hucharamba hwakavaomera sezvo vanhu vanenge vasina kusununguka kuti vafambe vachitenga zvavanoda. Nyanzvi mune zvehupfumi, uye vachishanda ne Labor and Economic Development Research Institute of Zimbabwe, VaProsper Chitambara, vati vange vari kutarisira kuti lockdown iyi ichisvika kumagumo senzira yokusimudzira makambani. Mutungamiriri weConfederation of Zimbabwe Retailers, VaDenford Mutashu, vatiwo vatambira kuwedzerwa kwenguva yelockdown senzira yekudzivirira chirwere cheCovid 19. Asi vati chikumbiro chavo kuhurumende ndechekuti dai nguva yekuvhurwa kwezvitoro yawedzerwa vachiti vanenge vari kumabasa havana nguva yekupinda muzvitoro. Mutungamiri weProgressive Teachers Union of Zimbabwe, Doctor Takavafira Zhou, vatiwo kunyange hazvo vatambira danho rekuwedzera lockdown level 4vanoshushukana nekusavapo kwegadziriro yekuvhurwa kwezvikoro. Asi nyanzvi munezvehutano huye vaimbove gurukota rezvehutano muhurumende yemubatanidzwa, Doctor Henry Madzorera, vati kupamhidzirwa kwelockdown hakuna zvakuri kubetsera kunyanya vakatarisa nyaya yezvekufambisa. VaMadzorera, avo vanove munyori wezvehutano muMDC Alliance, vati kurambidzwa kwezvekufambisa zvinotakura veruzhinji zvisiri pasi pekambani yeZupco kwasiya vanhu vaine dambudziko izvo zvoita kuti vanhu vamanikidzane mumotokari shoma dziriko izvo zvichawedzera njodzi yekubata chirwere ichi. Gurukota rezvekubudiswa kwemashoko, Amai Monica Mutsvangwa, vakazivisa nezuro kuti hurumende yawedzera lockdown nemasvondo mavirisenzira yekurwisa denda reCovid-19. Vakatiwo hurumende icharamba ichitenga nhomba kuti vese vanoda vabayiwe. Hurumende inoti ine hurongwa hwekubaya nhomba yeCovid-19 vanhu vanosvika mamiriyoni gumi, kana kuti zvikamu makumi matanhatu kubva muzana senzira yekumisa kupararira kwechirwere ichi. Hurumende yakazivisa nezuro kuti Covid-19 yakauraya vanhu makumi mavirinevanomwe, uye vanhu mazana matatu neguminevapfumbamwe (319) vakabatwa nechirwere ichi Vanhu vabatwa nechirwere ichi munyika yose vava zviuru zana nemakumi matatu nezvitatu nemazana matatu nemakumi maviri(123 320), uye vafa nechirwere ichi vava zviuru zvinanemazana matatu nemakumi maviri , (4 320). Vanhu vabayiwa nhomba yekutanga munyika yese vave mamiriyoni maviri nezviuru mazana matatu zvine makumi masere nezviviri nemazana matatu nemakumi mashanu nevapfumbamwe (2 382 359). Vabayiwa nhomba yepiri vave miriyoni nezviuru mazana mashanu nezvitanhatu nemazana mana nemakumi mana nevashanu(1 506 445). Huwandu uhu hunotarisirwa kukwira nhasi manheru apo hurumende ichazivisa zvabuda muongororo dzaitwa nhasi. No media source currently available 	https://www.voashona.com/a/zimbabweans-differ-on-level-four-lockdowns/6015899.html
politics	Zimbabwe Yokurukurwa kuMusangano weAfrican Commission kuMauritania	Zimbabwe Lawyers for Human Rights, ZLHR, yaudza musangano wekomishini yekodzero dzevanhu muAfrica uri kuitirwa kuMauritania kuti Zimbabwe inofanirwa kugadzirisa zvinhu zvizhinji sarudzo dzisati dzaitwa. Mutauriri weZLHR, VaKumbirai Mafunda, vaudza Studio 7 kuti zvakaitwa nemauto gore rapera zvinofanira kugadziriswa kuitira kuti hurumende idzokere zviri pamutemo. VaMafunda vanoti mitemo yose inodzvanyirira vanhu inofanirwawo kubviswa sarudzo dzisati dzaitwa. “Tine shungu dzokufarawo kana paitwa zvakanaka asi tinoramba tichichema chema nenyaya dzekugadzira mitemo kuti ienderane mebumbiro remitemo yenyika. Apa ndinoreva mitemo yakaita seElectoral Act, nemitemo yevatori venhau yakaita seAIPPA nePOSA ngaiende,” vadaro VaMafunda. Musangano weAfrican Commission on Human and People’s Rights unopera musi wa 9 Chivabvu. No media source currently available  	https://www.voashona.com/a/zimbabwe-lawyers-for-human-rights-want-oppressive-laws-removed-attend-62nd-ordinary-session-african-commission-on-human-and-peoples-rights/4367959.html
politics	Munyori Mukuru weUnited Nations Oshora Kuputika kweChinofungidzirwa Kuti Chombo muZimbabwe	Munyori mukuru weUnited Nations VaAntonio Guterres vanoti vari kushushikana zvikuru nekuputika kwakaita chinofungidzirwa kuti chombo kana girinendi kuWhite City Sports Stadium kuBulawayo nemusi weMugovera rakapotsa rauraya mutungamiri wenyika VaEmmerson Mnangagwa, vatevedzeri vavo vaviri VaConstantino Chiwenga naVaKembo Mohadi avo vanonzi vakakuvara. VaGuterres vakurudzira kuti vane chekuita nekuputika uku vanofanira kusungwa voendeswa kumatare uye vakati vari kushuvira kuti vakakuvara vapore nekukurumidza. Vanhu vanosvika makumi mana nemapfumbamwe vakakuvara. Mapurisa ari kuenderera mberi achiferefeta nyaya iyi uye hapana ati asungwa. Mutauriri wemapurisa Senior Assistant Commissioner Charity Charamba vati kana paine vane humbowo vanofanira kufonera matikitivha eCID Bulawayo panumber dzinoti 0292-71568, Bulawayo Central Police – 0292-72515 or CID headquarters – 0242-709134, kana National Complaints desk on 0242-703631, or WhatsApp number 0712800197 kana kumapurisa ari pedyo navo. Zvichakadaro, sangano remubatanidzwa wemakerereke yeZimbabwe Council of Churches (ZCC) vakumbira vemakereke kuti vabatane mukunamata uye kutsanya kuti munyika muitwe sarudzo murunyararo. Mizinda yekunze yakaita seEgypt, America, Britain neRussia yashorawo zvikuru zvakaitika muZimbabwe. VeSADC ne African Union vashorawo chiitiko ichi. Nyanzvi munyaya dzezvematongerwo enyika VaMaxwell Saungweme vanoti munyori mukuru weUnited Nations aifanira kubuda pachena kuti aya mabasa evanopfurikidza mwero. No media source currently available  	https://www.voashona.com/a/munyori-mukuru-weunited-nations-oshora-kuputika-kwechombo-muzimbabwe/4453169.html
business	Veruzhinji Vanoti Hurumende Isabatsira Pachena Makambani Anenge Apfugama	Veruzhinji vanoti hurumende haifanirwe kuita tsika yekupa veruzhinji mutoro nekuvatakudza zvikwereti zvemakambani ehurumende. Izvi zvabuda pamusangano wekunzwa mafungiro everuzhinji pamusoro peZimababwe Iron and Steel Company (ZISCO) Debt Aasumption Bill waitwa neChina muBulawayo nekomiti yeparamende inoona nezvekushandiswa kwemari. Kana bhiri rikaitwa mutemo zvinoreva kuti hurumende ndiyo ichange yave kubhadhara chikwereti chinosvika mamiriyoni mazana mashanu emadhora chine kambani yeZisco kumakambani akasiyana-siyana kusanganisira vashandi. Mumwe mugari wemuBulawayo, VaPhakamani Moyo, vati havafari kuti hurumende itore chikwereti ichi vachitiwo pane zvimwe zvakawanda zvakakosha zvinofanirwa kubhadharwa nehurumende kusanganisira kuve nemishonga muzvipatara uye kubhadharira nherera mari yechikoro. Mumwewo mugari uyo angozvidoma nezita rekuti Florence ati kunyange hazvo zvakakosha kuti maindasitiri munyika amutsurudzwe, hurumende haifanirwe kungotora chikwereti chakadaro pasina kuitwa ongororo yakakwana yekuti kambani yeZisco yakaita chikwereti chakadaro sei. Mumiriri weBinga North mudare reparamende variwo nhengo yekomiti yezvemari, VaPrince Sibanda, vaudza Studio7 kuti vanhu vakawanda kune dzimwe nzvimbo dzavaenda munyika vane maonero mamwe chete ekuti hurumende haifanirwe kuve iyo inobhadhara zvikwereti zvemakambani ehurumende. VaSibanda vati vanhu vakawanda vanoyeuka nyaya yeReserve Bank Debt Assumption Act apo vanhu vakatsutsumwa nenyaya yekuti hurumende ibhadhare chikwereti cheRBZ icho bhanga iri raive raita richitenga midziyo yakasiyana-siyana yekurimisa iyo yakapiwa vamwe vakuru vakuru mhurumende. VaTapiwa Manyangadze avo vanoshanda neNational Employment Council for the Engineering, Iron and Steel Industry vati vashandi vekambani yeZisco vanofanirwa kubhadharwa mari dzavo dzemihoro. Sachigaro wekomiti yeparamende yezvemari, VaDavid Chapfika, vati Zisco ikambani yakakoshera nyika zvikuru ndosaka hurumende iri kuda kuita danho rekutora chikwererti chakambani iyi senzira yekuedza kuimutsurudza. Zisco ndeimwe yemakambani makuru aive munyika asi yakawira pasi nepamusana pekutadza kuronga kwevakuru vakuru vekambani, uyewo kupindira kwehurumende. No media source currently available 	https://www.voashona.com/a/zimbabwe-people-say-government-should-not-bail-out-failed-parastatals/4322838.html
health	Vakuru Vakuru muBazi rezveHutano Votungamira Kubayiwa Nhomba muBulawayo	Chirongwa chekubaiwa nhomba inodzivirira chirwere cheCovid-19 kwevakoti, vanachiremba nevamwe vanoshanda muzvipatara chakatanga munzvimbo dzakasiyana-siyana munyika kusanganisira muBulawayo nemusi weMuvhuro. Mutevedzeri wemutungamiri wenyika VaConstantino Chiwenga ndivo vakaparura chirongwa ichi nemusi weChina muHarare.\n\nMudunhu vanhu vakabayiwa nhomba pazvipatara zvakaita seUnited Bulawayo Hospitals, kana kuti UBH, Mpilo, Ingutsheni uye neMater Dei.\n\nMukuru weHealth Services Board Dr Paulinus Sikhosana ndivo vakatanga kubaiwa vachiteverwa nevakafanobata chinzvimbo chemukuru weUBH Dr Narcissus Dzvanga pamwe nevakafanobata chinzvimbo chaProvincial Medical Director wedunhu reBulawayo Dr Welcome Mlilo. Gurukota redunhu reBulawayo Amai Judith Ncube vange varipowo pachiitiko ichi semunyarikani.\n\nDr Dzvanga vakaudza Studio 7 kuti chipatara chavo cheUBH chakapiwa nhomba dzinosvika chiuru nemazana manomwe idzo vati dzinokwana kubaya vashandi vose vari pachipatara ichi. Vakakurudzira vashandi vezvehutano pamwe neveruzhinji kuti vabaiwe nhambo iyi.\n\nVaElijah Maouranga avo vanoshanda vachibatsira vakoti paIngutsheni Hospital ndemumwe wevashandi vepachipatara ichi vatanga kubaiwa nhomba iyi. VaMapuranga vaudza Studio 7 kuti vanoona zvakakosha kuti ivo semunhu anoshanda mune zvehutano vabaiwe nhomba iyi, uye vakurudzirawo veruzhinji kuti vasatye kubaiwa.\n\nVakafanobata chinzvimbo chemutauriri weMpilo Hospital Sister Sanelisiwe Nyamandi, vati kunyange havo ivo vange vasati vabaiwa vanotambira kuvepo kwenhomba yeCovid-19 sechinhu chakakosha zvikuru pakudzivirira kupararira kwechirwere ichi.\n\nPane zvikwata zvina zvine vanhu vashanu zviri kubaya vanhu nhomba mudunhu reBulawayo uye zvikwata zviviri zvichange zviri paUBH nepaMpilo kozotiwo zvimwe zviviri zvichange zvichifamba munzvimbo dzakasiyana-siyana kusanganisira makiriniki ekanzuru zvichibaya vanhu. Chikamu chekutanga ichi chinotarisirwa kupera mukati memazuva gumi, uye vanenge vabaiwa vanozobaiwazve mushure memazuva makumi maviri nemasere.\n\nDunhu reBulawayo rakawana nhomba zviuru gumi nezvitatu nemazana maviri uye Dr Mlilo vati tarisiro yavo ndeyekuti pane vashandi vanopfuura zviuru zvitanhatu vachabaiwa nhomba iyi mudunhu iri.\n\nKuparurwa kwechirongwa chekubaya vanhu nhomba munzvimbo dzakasiyana-siyana kunouya mushure mekunge nyika yapihwa pachena nhomba zviuru mazana maviri kubva kunyika yeChina.\n\nMutauriri webazi rezvehutano VaDonald Mujiri vabvuma parunhare kuti chirongwa ichi chatanga munzvimbo dzakasiyana-siyana munyika asi vati vange vasingakwanise kutaura kuti vanhu vangani vabaiwa pazuva ranhasi sezvo vange vastai vave neruzivo urwu. No media source currently available     	https://www.voashona.com/a/vakuru-vakuru-mubazi-rezvehutano-votungamira-kubayiwa-nhomba-mubulawayo/5788064.html
business	Global Fund Yobatsira Zimbabwe neMari Kuitira Kuti Irwise Coranavirus	Sangano reGlobal Fund ravimbisa kupa Zimbabwe mari inosvika mamiriyoni makumi maviri nemashanu emadhora ekuAmerica kuitira kuti igobatisra mukurwisa hutachiwana hweCoronavirus kana kuti Covid-19. Mukuru wesangano reGlobal Fund, VaPeter Sands, vazivisa nezverubatsiro uhwu pamusangano wavaita nevatapi venhau vari pamwe chete negurukota rezvehutano, VaObadiah Moyo. Vachipindura mubvunzo wekuti mari yavavimbisa kupa nyika mukurwisa Covid-19 ichauya riinhi, VaSands vati vakarerutsa zvinodiwa pakuti nyika inoda rubatsiro kubva kwavari iwane mari nekuda kwekuona kuti covid-19 iri kutekeshera pasi rose. Vati vanotarisira kuti mari iyi inogona kuburitswa mukati memazuva mashanu. Asi vati kupa rubatsiro urwu hakurevi kuti sangano reGlobal Fund rave kuzobvisa maziso aro pachinangwa charo chikuru chekurwisa zvirwere zveHIV/Aids, malaria nerurindi. VaSands vazivisawo kuti pamwaka mutsva wechirongwa cherubatsiro rwavanopa kunyika dzakasiyana siyana kurwisa zvirwerere zveHIV/ Aids, Malaria neTuberculosis, Zimbabwe iri kuzowana mamiriyoni mazana mashanu emadhora yekuAmerica vakatiwo vari kufara nebasa riri kuitwa neZimbabwe mukurwisa zvirwere zvitatu izvi. Pamwaka wakapfuura wechirongwa ichi, Zimbabwe yaive yapiwa mazana mana nemakumi manomwe nemanomwe emamiriyoni emadhora yekurwisa zvirwere izvi. VaMoyo vati hurumende inofara zvikuru nerubatsiro rwairi kupiwa neGlobal Fund vachiti kuwedzera kwayaita mari yekurwisa zvirwere zveHIV/Aids malaria nerurindi kunoratidza kuti hurumende iri kushandisa mari inobva kuchirongwa ichi nemazvo. Panyaya yekuti hurumende haina kugadzirira zvakakwana pakurwisa hutachiwana hweCovid-19 kana hukatekeshera munyika uye kuti hurumende haizi kutaura chokwadi pamusoro pekuti pane vanhu vabatwa nehutachiwana uhu here kana kuti kwete, munyori webazi rezvehutano, Dr Agnes Mahomwa, vaudza Studio7 kuti vanhu vanofanirwa kuvimba nezviri kutaurwa nehurumende. Dr Mahomva vakurudzira veruzhinji kuti vaite tsika yekuchengetedza hutano senzira yekudzivirira kuti hutachiwana uhu huve munyika. MuZimbabwe hamusati mave nemunhu ati abatwa nehutachiwana hweCovid-19 kusvika pari zvino kubvira pahwakatanga kuzivikanwa nezvaho kuChina pakupera kwegore rapera. South Africa yave nevanhu gumi nevatatu vakabatwa nehutachiwana uhu uye. Hurumende inoti iri kuita zvose zvainogona pakutarisa vose vanopinda munyika panhandare dzendege pamwe nepamiganhu yenyika uye kuzivisawo veruzhinji nezvehutachiwana uhu nenzira dzakasiyana siyana. Pasi rose vanhu vanodarika zviuru zvina vafa nechirwere cheCoronavirus. No media source currently available 	https://www.voashona.com/a/lobal-fund-helps-zimbabwe-with-25-million-dollars-to-fight-spread-of-coronavirus/5324966.html
politics	MDC Inoti Kuratidzira Kwayo Kuri Kuenderera Mberi neMusi weChishanu	MDC inotungamirwa naVaNelson Chamisa inoti iri kuenderera mberi nehurongwa hwayo hwekuratidzira nemusi weChishanu, kunyange hazvo isati yanzwa kubva kumapurisa. MDC yakazivisa mapurisa svondo rapera kuti ichapinda mukuratidzira uku sezvinodiwa nemitemo yenyika. Asi bato iri rinoti kusapindura kwemapurisa hakusi kuzotadzisa hurongwa hwekuratidzira uhu, sezvo bumbiro remitemo yenyika ichiripa kodzero yekuratidzira. MDC inoti iri kuratidzira sezvo isiri kufara nehutongi hwemutungamiri weZanu PF, VaEmmerson Mnangagwa, avo bato iri rinoti haricherechedzi kusarudzwa kwavakaitwa gore rapera. Sangano rinoona nezvesarudzo munyika, reZimbabwe Electoral Commission, rakazivisa gore rapera kuti VaMnangagwa ndivo vakanga vakunda musarudzo yemutungamiri wenyika. Asi MDC yakapikisa izvi mudare reConstitutional Court, iro rakapa mutongo waitambira zvakanga zvaziviswa musarudzo dzegore rapera nasachigaro weZimbabwe Electoral Commission, Amai Priscilla Chigumba. Asi MDC inoti VaMnangagwa vari kutadza kugadzirisa zviri kunetsa munyika, izvo zviri kupa kuti nyika ishaye magetsi, mafuta edzimotokari, uye kukwira kwemitengo yezvinhu mazuva ose. Murongi wemisangano muMDC, VaAmos Chibaya, vanoti kuratidzira kwavo kuchaitwa murunyararo sezvo vagara vari bato rinoremekedza mitemo yenyika. VaChibaya vanoti zvisineyi kuti havasati vawana mhinduro kubva kumapurisa, kuratidzira kwavo kuri kuenderera mberi nemusi weChishanu. Asi mutevedzeri wegurukota rezvekuburitswa kwemashoko, VaEnergy Mutodi, vanoti MDC inogara yakati ichaita ratidziro murunyararo asi ichizopedzisira yaita mhirizhonga. VaMutodi vanotiwo sebato reZanu PF riri kutonga, vari kuzviziva kuti MDC iri kuratidzira kuitira kuti VaMnangagwa vabviswe pachigaro. “Vakuru vari kuti vachange vari mberi mekuratidzira uku ndinovayambira kuti vasazoyeuka bako vanaiwa,” vadaro VaMutodi. Asi VaChibaya vanoti vari kuzviziva kuti Zanu PF iri kugadzira zvipfeko zveMDC zvichapihwa vanhu kuti vazovhiringa kuratidzira kwakarongwa nebato ravo. Senzira yekuti izvi zvisaitike, VaChibaya vanoti vachange vaine nhengo dzebato ravo dzichachengetedza runyararo, uye pakaita nhubu dzinoda kukonzera mhirizhonga, vachadzibata vachidziisa mumaoko emapurisa. Muna Ndira, sangano reZimbabwe Congress of Trade Unions rakadaidzira kuti vanhu vagare mudzimba dzavo kwemazuva matatu. Asi vanhu vakapinda mumigwagwa iyi vachiratidzira. Kuratidzira uku kwakapedzisira kwaita mhirizhonga iyo yakaona vanhu vanosvika makumi maviri vachifa mushure mekupfurwa nemabara epfuti. Sangano ravanachiremba vanorwira kodzero dzevanhu, reZimbabwe Association of Doctors for Human Rights, rinoti pamhirizhonga yakaitika muna Ndira, pane vanhu makumi matanhatu nevasere vakarapwa maronda akakonzerwa nemabara epfuti, uye vanhu vanodarika zana vaive nemaronda airatidza kuti akakonzerwa nesimbi nezvimwe zvombo zvinocheka. Vanorwira kodzero dzevanhu vanoti mumazuva matatu akadaidzirwa neZCTU kuti vanhu vagare mudzimba dzavo, vakaona mapurisa achishandisa zvombo zvehutsi hunokachidza pavanhu vairatidzira vasina zvombo, uye vakaonawo masoja aive nepfuti dzemhando yeAK-47. No media source currently available 	https://www.voashona.com/a/zimbabwe-opposition-protests-going-ahead-as-scheduled/5037158.html
business	Musangano weKimberly Process Wotanga KuAngola	Musangano weKimberly Process Certification Intercessional Plenary Scheme watanga kuLuanda, Angola neChipiri Zimbabwe ichichema nerekuti pane dzimwe nyika dzichiri kurwisa kuti isabvumidzwe kutengesa mangoda ayo. Musangano uyu uri kupera nemusi weMugovera. Vachitaura pamusangano uyu, gurukota rinoona nezvezvicherwa VaWalter Chidhakwa vanoti Zimbabwe iri kuita zvose zvinodiwa neKPC mukutengeswa kwemangoda. Vanoti Zimbabwe iri kuita zvose zvinodiwa neKPC mukutengeswa kwemangoda. Vamwe vakuru muhurumende vanoti sangano reWorld Policy Institute rinoda kuti Zimbabwe isatengesa mangoda nekuti iri kutengesa mangoda pamusika wekuDubai zvinonzi zvinogona kupa kuti mari dzemangoda dzigume dzave mumaoko evanopfurikidza mwero. Imwe kambani yekuBelgium inonzi Omega Diamonds yakabhadhariswa mari inosvika mamiriyoni zana nemamukumi mapfumbabwe nemashanu madhora ne KPC ichinzi yaisabhadhara mitero. Mangoda anotengeswa nekuDubai sezvinoitwa eZimbabwe anonzi anozoguma ave mumaoko emakoronyera uye vanhu vashoma ndivo vanoguma vowana mari yemangoda nenyaya yechikiribidi. Asi mukuru wekambani yePartnership Africa Canada, VaAllan Martin, avo vari kumusangano uyu vaudza Studio 7 kuti vakuru vehurumende yeZimbabwe vari kungorova bembera dzenhema panyaya iyi. VaMartin vati KPC inofanira kuona kuti mangoda atengeswa zviri pamutemo uye haafanire kuguma ave mumaoko evanopfurikidza mwero. VaMartin vatiwo Zimbabwe haifanire kungovhunduka chati kwatara. Kunyange hazvo makambani ekuMarange ave nemakore achichera mangoda, vakawanda, kusanganisira mamwe makurukota ehurumende vanoti havasi kuziva kuti mari yacho inofambiswa sei. Vashandi vakawanda kumakambani ekuMarange vari kupedzawo mwedzi vasina kubhadharwa vamwe vachigumurwa. Vakawanda vaifunga kuti mangoda achavandudza hupfumi asi zvinenge zviri kukona n’anga murapwa achida. Sachigaro wesangano reResources Exploitation Watch iro rinorerekera zvakanyanya kuhurumende, VaTafadzwa Musarara vanoti zvekunakumisa Zimbabwe kutengesa mangoda hazvishande. No media source currently available   	https://www.voashona.com/a/zimbabwe-economy/2834309.html
politics	Bato reCCC Rinoti Mutumbi weNhengo Yaro, Muzvare Moreblessing Ali, Wawanikwa Wakakandwa muTsime kuNyatsime.	Bato reCitizens Coalition for Change rinoti mutumbi wemunhukadzi waburitswa nemapurisa kubva mune rimwe tsime kuNyatsime kuChitungwiza waonekwa kuti ndewenhengo yaro, Muzvare Moreblessing Ali, avo vakatsakatika musi wa 24 Chivabvu unove mwedzi wapera. Izvi zvatsinhirwawo nemutauriri wemapurisa Assistant Commissioer Paul Nyathi, avo vazivisa vatori venhau kuburikidza negwaro ravaburitsa kuti pane mutumbi wakachekwachekwa wawanikwa wakakandwa mutsime papurazi reDenota Farm riri pasi peBeatrice. VaNyathi vati mutumbi uyu watanga kuonekwa naAmai Linnah Mukandi (57), vanove amai vemurume ari kufungidzirwa kuti ndiye akaponda Muzvare Ali, Pius Jamba. Vatiwo mapurisa azivisa mhuri yaMuzvare Ali, uye vari mushishi kuti vanyatsoongorora nekuzivisisa nezvemutumbi uyu. VaNyathi vayambirawo vezvematongerwo enyika kuti vasakanganisa kuferefetwa kwenyaya iyi vachitiwo vari mushishi kutsvaga Jamba. Kanzura vekuChitungwiza vari nhengo yebato reCitizen’s Coalition for Change, VaMusa Makweza, vaudza Studio 7 kuti mutumbi waburitswa mutsime uyu ndewaMuzvare Ali. VaMakweza vati sezvo zvinhu izvi zvaitika kumadeuka kwezuva, vanga vasati vagara pasi sebato kuti varonge matanho ekutora. Mutauriri webato reCCC, Muzvare Fadzayi Mahere vanyorawo padandemutande reTwitter vachiti boka ravo rezvekuchengetedzwa kwebato pamwe nehutungamiri hwavo muChitungwiza vari kushanda pamwe nemapurisa, uye vave kumirira gwaro riri pamutemo rinobva kumapurisa pamusoro pekushaya kwaMuzvare Ali. Kutsakatika kwaMuzvare Ali kunonzi nevamwe kune chekuita nezvematongerwo enyika, asi mapurisa achiti Muzvare Ali vakazvuzvurudzwa nemumwe wavo wavaimbofambidzana naye, Pius Jamba, kubva pane imwe nzvimbo inotandarirwa makare muNyatsime mushure mekunge vanetsana uye hapana akazovaona zvakare. Gweta riri kumirira mhuri yekwaAli panyaya iyi, uye vari mumiriri weSt. Mary’s muparamende, VaJob Sikhala, vatiwo timbopa nguva kune mapurisa vaite basa ravovachitiwo tizovabata pashure. No media source currently available	https://www.voashona.com/a/6613375.html
health	Vanamukoti Vairamwa Mabasa Votarisirwa Kudzoka paBasa	Vanamukoti, avo vanga vave nesvondo vachiramwa mabasa, vari kutarisirwa kudzoka pabasa vose nhasi Muvhuro, zvichitevera kuzivisa kwavakaita neMugovera kuti vakanga vave kumisa kuramwa mabasa uku. Gwaro rakaburitswa nesangano rinomirira vanamukoti, reZimbabwe Nurses Association nemusi weMugovera, rinoti zvinosuwisa kuti matanho avanamukoti ekuratidza kunyunyuta kwavo nemabatirwo avo pamabasa akanga ave kuiswa kune zvematongerwo enyika. Sangano ravanamukoti iri rinoti kuitira kuti nhaurirano, idzo dzakanga dzambomira, dzienderere mberi, uyewo kudzivirirawo vashandi kuti vasashungurudzwa, vanamukoti vose vakawirirana kumisa kuramwa mabasa uku kuti uye vave kudzokera kubasa. Sangano iri rinoti vose vanamukoti vakanga vari pakuramwa mabasa vari kutarisirwa kudzokera kumabasa kwavo nhasi. Asi hazvisati zvazivikanwa kuti vanamukoti ava vachatambirwa here kana kuti kwete, sezvo hurumende yakanga yazivisa kare kuti vose vakanga vapinda pakuramwa mabasa vakanga vadzingwa mabasa, uye vanoda basa vaifanirwa kutonyorera patsva vachitsvaga basa. Hurumende yakazivisawo zvakare kuti yakanga yatotanga kutambira matsamba kubva kunavanamukoti vaitsvaga mabasa.	https://www.voashona.com/a/zimbabwe-health-nurses-strike/4360536.html
business	Mitengo Yotarisirwa Kukwirazve neKuda kweKudhura kweMafuta	Nyaya yekushomeka kwemagetsi uye kudhura nekushomeka kwemafuta ekufambisa dzimotokari kwave kupa kuti mitengo yezvinhu iwedzerwe panguva iyo vashandi vasiri kuwedzerwa mari. Mutungamiri wesangano reConfederation of Zimbabwe Retailers Association, VaDenford Mutashu, vayambira vanhu kuti mitengo ichawedzera kukwira kwayo muzvitoro sezvo mafuta ekufambisa dzimotokari akawedzerwawo nemusi weMuvhuro. VaMutashu vanotiwo vamwe vemuzvitoro vatoregera kutengesa zvimwe zvinhu nenyaya yekushaikwa kwemagetsi. Mutungamiri weConfederation of Zimbabwe Industries, VaHenry Ruzvidzo, vanotiwo kushaikwa kwemagetsi kwave kuita kuti bhizimisi kunetse. Mumwe muzvinabhizimisi, VaGilbert Muponda, vati makambani anofanira kupihwa masimba ekuti vagadzirise dambudziko remagetsi kuitira kuti varambe vachiita basa. VaMuponda vatiwo mutemo unofanira kuchinjwa mukutengwa kwemafuta ekufambisa dzimotokari. Kunyange hazvo zvinhu zvakaoma kudai, munyori mukuru weZCTU, VaJaphet Moyo, vanoti vashandi havasi kuwedzerwa mari vachipa semuenzaniso vashandi vehurumende. VaRuzvidzo vanoti vanoda chose kugadzirisa matambudziko evashandi kunyange hazvo zvinhu zvaita mhidigari. Mumashoko kuvatori venhau nemusi weMuvhuro, kambani yeEconet yakati yave kuomerwa nekuita basa sezvo mutengo wekuita basa uri kuramba uchiwedzera. Kambani iyi inotiwo mari yemafuta ekufambisa dzimotokari yawedzerwa nezvikamu zvinodarika mazana mashanu kubva muzana ukuwo dhora remunyika reRTGS radonha nezvikamu mazana mapfumbamwe kubva muzana kubva muna Ndira. Kambani iyi inoti mari yakawanda yave kupera vachitenga dhiziri kuti vashandise magwenya nekuti magetsi ari kudzimwa kwenguva yakareba dzimwe nguva maawa anodarika gumi nemasere. Kukwira zvakanyanya kwemitengo yezvinhu kuri kupawo kuti inflation irambe ichiita chamurambamhuru uye Zimstats yakati yainge yasvika pazvikamu zana nemakumi manomwe nezvishanu kubva muzana mwedzi wapera kunyange hazvo hurumende yainge yati inofanira kunge yasvika pazvikamu zviri pasi pegumi mukupera kwegore. No media source currently available   	https://www.voashona.com/a/mitengo-yotarisirwa-kukwirazve-nekuda-kwekudhura-kwemafuta-ekufambisa-dzimotokari/5012174.html
business	Vadhomeni Vanoti Hurumende Haisi Kukoshesa Mabasa Avo	Sangano rinomirira vanoshanda mubazi rezvekurima, re Zimbabwe Agricultural Professionals and Technical Association (ZAPTA), rinoti vashandi vebazi iri, zvikuru sei vadhomeni, vanofanirwa kupiwa mari yerubatsiro, kana kuti ‘risk allowance’, panguva ino yekurwisana necoronavirus sezvo basa ravo richivamanikidza kusangana nekushanda nevanhu vakasiyana siyana. Munyori mukuru weZAPTA, VaZivaishe Zhou, vaudza Studio 7 kuti sezvo hurumende yakapa varairidzi mari yekubatsirikana panguva iyi, haifanirwi kusarudza vashandi vainobatsira, naizvozvo hurumende inofanirwa kuziva kuti vadhomeni vanodavo rubatsiro rwakadai. VaZhou vati sangano ravo harisikufara nemabatirwo arikuitwa nyaya yezvimidhudhudhu zvinofanirwa kushandiswa nevadhomeni, vachiti vadhomeni vazhinji vari kushaya mari yokuenda kumahofisi eCMED kunotora zvimidhudhudhu izvi. VaZhou vati pane zvizhinji zvinofanirwa kugadziriswa mubazi iri, vachiti vanokurudzira hurumende kuti itarisise nekugadzirisa zvirikuitika mubazi iri kuti vashandi vaite basa ravo zvakanaka. Tatadza kubata mukuru anoona nezvevashandi mubazi iri, VaGibson Chijarira, sezvo mharembozha yavo yange isingadavirwi. Tichienda pamhepo, gurukota rezvekubudiswa kwemashoko, Amai Monica Mutsvangwa, vange vasati vapindura mibvunzo yatavatumira. No media source currently available 	https://www.voashona.com/a/zimbabwe-agriculture-employees-want-better-recognition-from-government/5674287.html
health	IOM Inoti Vanhu Vanodarika Zviuru Mazana Maviri Vakadzokera Kumusha neKuda kweKukanganiswa kweHupfumi neCovid-19 Munyika Dzavagere	Sangano rinoona nezvekufamba kwevanhu kubva mune imwe nyika vachienda mune imwe, reInternational Organisation for Migration (IOM) rinoti zvizvarwa zveZimbabwe zvinodarika mazana maviri ezviuru zvadzokera kumusha kubva zvatanga denda reCovid-19 muna Kukadzi 2020 zvichitevera kuoma kwehupenyu munyika dzazvange zvaenda kunotsvaga mafuro manyoro. Sangano iri rinoti richishanda pamwechete nebazi rezvehutano uye nemamwe masangano, vakakwanisa kubatsira vanhu vane chitsama kuburikidza nekuvawanisa hunyanzvi mune zvekurima, mari pamwe nezvimwe zvinodiwa muhupenyu hwemunhu kuitira kuti vakwanise kusimukira. Asi IOM inoyambira kuti kana vanhu ava vakasawana rubatsiro nekukasika, vakawanda vavo vachanyura mumatambudziko akadzama kudarika avari kutarisana nawo pari zvino, izvo zvinozotuma vamwe kuti vatsvage nzira dzekurarama nadzo dzisiri pamutemo kana kuti vabude zvakare munyika vachishandisa dzimwe nzira. Studio 7 yaedza kubata gurukota rezvemabasa nekugara zvakanaka kwevanhu, Professor Paul Mavima, asi vati vanga vari mudare reparamende vachiti vaizopindura mibvunzo yedu kana vasununguka. Asi sachigaro vesangano rinomirira zvizvarwa zvekune dzimwe nyika zviri muSouth Africa, reAfrican Diaspora Forum, Doctor Vusumuzi Sibanda, vanoti havafungi kuti huwandu hwevanhu huri kutaurwa neIOM ndehwe vanhu vakadzokera kumusha nekuti vakanga vaomerwa nehupenyu. Doctor Sibanda vanoti vanhu vakawanda vanogona kunge vakashandisa mukana wekumbodzokera Covid-19 kuti vasanetseke kupinda munyika, asi vachizobuda zvakare vachishandisa dzimwe nzira. No media source currently available  	https://www.voashona.com/a/zimbabwe-iom-report-says-over-200000-diasporans-returned-home-since-march-2020/5861499.html
politics	VaChamisa Votaura neZviuru neZviuru zveVatsigiri paDandemutande reInternet	Mutungamiri webato reMDC Alliance, VaNelson Chamisa vaita musangano nevatsigiri vavo pandandemutande reinternet kana kuti e-rally muHarare. Aka ndekekutanga mutungamiri webato munyika achiita musangano padandemutande nekuda kwekupararira kwechirwere checoronavirus munyika nepasi rose. Zviuru nezviuru zvevanhu zvakakwanisa kuteerera VaChamisa vachitaura nezvematambudziko atarisana nenyika. VaChamisa vati matambudziko atarisana nenyika ave kuda kubatana uye kuumba komiti inombofanobata matomhu zvinhu zvichigadziriswa kana kuti Transitional Authority. No media source currently available VaChamisa vatiwo vachabatana nevose vanenge vachiratidzira kunyunyuta nemamiriro akaita zvinhu munyika. Pane vari kuronga uratidzira munyika yose musi wa 31Chikunguru vachinyunyuta nemamiriro aita zvinhu munyika. Vashorawo nyaya yekudzingwa kuri kuitwa nhengo dzavo dzedare reparamende, senate nekanzuru nebato reMDC-T riri kufanotungamirwa naDoctor Thokozani Khupe vachiti havanzwisise kuti munhu akakundwa musarudzo ange dzinga sei vaakakwikwidzana navo. Asi mutevedzeri wemutauriri weMDC-T VaKhalipani Phugeni vati vari kutevera mutemo pakudzinnga vavati vabuda musangano ravo. No media source currently available Vachipindura panyaya yekuti paitwe Transional Authority, mukuru anoona nezvekuburitswa kwemashoko mubato reZanu-PF VaTafadzwa Mugwadi vati izvi hazvisi kuzoitika sezvo vachiti Zanu-PF yakakunda musarudzo zvine mutsido nekudaro inofanira kuregwa ichitonga. No media source currently available Asi vamwe vanoongorora nyaya dzezvematongerwo enyika nevemakereke vanoti munyika mave kuda nhaurirano nekuti Zanu-PF yaremerwa nenjunga.	https://www.voashona.com/a/vachamisa-votaura-nezviuru-nezviuru-zvevatsigiri-padandemutande-reinternet/5489662.html
sports	Lady Chevrons hutu kuIndia	   CHIKWATA checricket chemaLady Chevrons chiri kuIndia uko chiri kuita gadziriro chakatarisana nekuzonokwikwidza kuUnited Arab Emirates (UAE) munaGunyana murwendo rwekurwira kuenda kumutambo weInternational Cricket Council (ICC) Women T20 World Cup 2023.   Mutambo weICC Women T20 World Cup uchaitwa gore rinotevera uye mimwe mitambo yacho ichatambirwa kuSouth Africa. Mutambo wekuUAE uchange uine zvikwata zvisere zvinoti Zimbabwe, UAE, Bangladesh, Thailand, Scotland, Papua New Guinea, Ireland neUnited States of America izvo zvichazorwira matikiti maviri ekuenda kuSouth Africa.   Muchinyorwa chakabva kuZimbabwe Cricket (ZC), mukushi wemashoko wesangano iri – Darlington Majonga – anoti maLady Chevrons akaenda kuIndia uko akashevedzwa nesangano reOmtex ICWC Cricket Institute kunotamba mitambo yehushamwari. Mitambi iyi iri kushandiswa nemaLady Chevrons segadziriro dzekuzoenda kuUAE kunorwira tikiti rekuenda kuWorld Cup kuSouth Africa.   Majonga anoti ZC yakatumira chikwata chevatambi 16 kuIndia icho chiri kutungamirwa naMary-Anne Musonda.   “Chikwata chedu chiri kuIndia uko chichagara kwemazuva 18 uye chakashevedzwa neOmtex ICWC Cricket Institute kuti chizotamba mitambo yehushamwari nezvikwata zvakasiyana zvekuIndia.   “Mitambo iyi maLady Chevrons ari kuishandisa segadziriro dzavo dzekuzoenda kuUnited Arab Emirates uko achanokwikwidza mumutambo wekurwira kuenda kuICC Women’s T20 World Cup.   “KuIndia, mitambo yavo yese ichatambirwa kunhandare yeNICE Cricket Arena kuBengaluru,” anodaro Majonga.   Zvakadaro, chikwata chevarume chemaChevrons chakahwina tikiti rekuenda kuICC Men’s T20 World Cup iyo ichatambirwa kuAustralia munaGumiguru.   MaChevrons akabudirira kuenda kumutambo uyu pamwe chete neNetherlands iyo yakapedza iri pechipiri mumutambo wakatambirwa kuQueens Sports Club kuBulawayo.   KuWorld Cup, iyo ichatambirwa kuAustralia, maChevrons akaiswa muboka rine zvikwata zvinoti Ireland, Scotland neWest Indies.	https://www.kwayedza.co.zw/lady-chevrons-hutu-kuindia/
sports	‘Timu dzemuHarare hadzilume’	wemutambo wePremier Soccer League wave pakati nepakati, mubvunzo une vatsigiri vazhinji venhabvu ndewekuti kubva kwakaita mukombe uyu uchienda kuZvishavane uchazodzoka here muHarare kana Bulawayo?   Gore radarika, FC Platinum yakanyora nhoroondo nekuve chikwata chekutanga kuhwina mukombe wePSL chisiri chemuHarare kana Bulawayo kubva muna 1980.   Kwemakore akawanda, zvimwe zvikwata zvisiri zvemuHarare zvaikundikana chaizvo kusimudza mukombe uyu apo zvimwe zvacho zvaizokundikana zvave pedyo sezvakaitwa neZPC Kariba iyo yakabvutirwa mukombe uyu zuva rekupedzisira.   Zvikwata zvePlatinum, zvinoti FC Platinum shasha dzePSL iyo iri kutungamirirwa naNorman Mapeza neNgezi Platinum yaTonderayi Ndiraya parizvino zviri kutamba nhabvu inonwisa mvura.   Shasha yakambonetsa ichitambira maWarriors, Dynamos FC nezvimwe zvekuEurope – Harlington Shereni – anoti zvichatora nguva refu kuti zvikwata zvemuHarare neBulawayo zvitevere matsimba eNgezi Platinum neFC Platinum nekuti zviviri izvi zvakagadzikana uye zvakarongeka.   “Zvichatora nguva refu kuti zvimwe zvikwata zvigotevera FC Platinum neNgezi Platinum nekuti zvakarongeka, zvakarongera vatambi vazvo kuti vatambe nhabvu vakasununguka,” anodaro Shereni.   Mushamarari wenhepfenyuro yeStar FM, Howard Musonza, anoti zvave kunetsa kuti mukombe ugouya kuHarare kana Bulawayo nekuda kwemamiriro akaita zvinhu pari zvino.	https://www.kwayedza.co.zw/timu-dzemuharare-hadzilume/
business	Botswana Yovandudza Mapirwo eZvizvarwa Zvekune Dzimwe Nyika Magwaro	Mukutanga kwemwedzi waGunyana, mutungamiri weBotswana, VaMokgweetsi Masisi, vakazivisa kuti hurumende yavo ichavandudza kupihwa kwemagwaro ekugara nekushanda kuzvizvarwa zvekune dzimwe nyika. Zvizvarwa zveZimbabwe zvizhinji zvange zvave pedyo nekutakura mikwende yazvo zvakananga kumusha sezvo Botswana yakambenge yadzika mitemo inoomesera vekune dzimwe nyika. VaMisheck Chivhembe, avo vane makore makumi matatu nemaviri, vanoti mamiriro ezvinhu muBotswana ava nani kupinda makore apfuura. Mashoko aVaChivhembe atsinhirwa nachimwewo chizvarwa cheZimbabwe, VaMorris Nyamandwe, avo vanoshanda mabasa emaoko muGaborone. Chimwe chizvarwa cheZimbabwe, VaNkululeko Dube, vanoti havazive kuti vangatenda sei VaMasisi nedanho ravakatora. VaDube vanoti kusapihwa magwaro nehurumende kwakanga kwoita kuti vafunge kuenda kuSouth Africa uko zvizvarwa zvinobva kune dzimwe nyika zvinooneswa ndondo nevanhu venyika iyi. Apo Botswana yaitungamirwa naVaSeretse Khama Ian Khama, zvakanga zvisiri nyore kuti magwaro ekushanda nekugara munyika iyi abude. Machinjiro ezvinhu aya afadza mumwe muzvinabhizimisi mudhorobha reFrancistown, VaPatrick Matenge, vanoti zvakaitwa neBotswana zvinhu zvakanakira mabhizimisi emunyika iyi. Kunyange hazvo kusina humbowo hwakati tsvikiti hwezvizvarwa zveZimbabwe zvinogara muBotswana, huwandu hwazvo hunofungidzirwa kuti hunodarika vanhu vemunyika iyi. No media source currently available  	https://www.voashona.com/a/botswana-yovandudza-mapirwo-ezvizvarwa-zvekune-dzimwe-nyika-magwaro/4636385.html
sports	Khama Billiati naPeter Ndlovu Vopinda Munhoroondo yeNhabvu neSundowns	Mutungamiri wenyika yeSouth Africa VaJacob Zuma nemusi weMuvhuro vakatenda zvikuru chikwata cheSundowns chemuSouth Africa nekukunda Zamaleck yekuEgypt 3-1 mufainari yemukombe weCAF Champions League nemusi weSvondo. Chikwata cheSundowns chinotambirwawo naKhama Billiat wekuZimbabwe uye china Peter Ndlovu samaneja. Vaviri ava ndivo zvizvarwa zveZimbabwe zvekutanga kusimudza mukombe uyu. Zvichakadaro, chikwata cheHighlanders chakabuda mumakwikwi eChibuku Super Cup mushure mekurowa 1-0 neNgezi Platinum Stars nemusi weSvondo. Ngezi Platinum yave kutamba neFC Platinum mumafinals. FC Platinum yakakunda Harare city 3-0 nemusi weMugovera. Fainari yeNgezi Platinum Stars neFC Platinum ichatambwa musi wa 5 Mbudzi. Asi vePremier Soccer League havasati vazivisa kuti fainari iyi ichatambirwa kupi. Muongorori wezvemutambo wenhabvu VaAndrew Rwodzi vanoti mutambo uyu waive wemhando yepamusoro vachiti ivo vakanakidzwa zvikuru. Mutsigiri wenhabvu VaLainos Chimenya vanoti vaive vasingatarisire kuti Ngezi Platinum Stars ingarove Highlanders sezvo ivo vaingoti Ngezi chikwata chidiki VaRwodzi vanoti vachitarisa FC Platinum neNgezi Platinum Stars vari kuona Ngezi ichitora mukombe nemhaka yekuti ine vatambi vakawanda vane ruzivo rwenhabvu yepamusoro. Pakapedzisira kusangana FC Platinum neNgezi Platinum Stars zvikwata izvi zvakaita mangange 1-1 muMandava Stadium. VaChimenya vanoti FC Platinum ingadai yakarohwa mumutambo uyu vachiti ivo izvi ndizvo zvichaitika mufainari. Chikwata chichatora mukombe uyu chichamirira nyika muCAF Confederation Cup.  	https://www.voashona.com/a/zimbabwe-matongerwo-enyika/3564283.html
sports	Bill Antonio atengwa kuBelgium	  BILL Antonio ari kuramba achinyora nhoroondo mumutambo wenhabvu muZimbabwe. Mutambi wechidiki weDynamos uyu atengwa nechikwata cheKV Mechelen chekuBelgium.   Antonio anotarisirwa kuenda kuchikwata chake chitsva kunosangana nevatambi vaachange achitamba navo kuchikwata chekuEurope ichi.   Ange achitarisirwa kuongororwa utano hwake asati anyorerana chibvumirano nechikwata ichi apo ave kutanga rwendo rwake rwutsva munhabvu aine makore 19 okuberekwa bedzi. Mutambi akadzidza paPrince Edward uyu akaonekana nechikwata chake cheDynamos ndokuudza vatori venhau kuti ari kutarisira kunodzidza zvakawanda kuBelgium.   Antonio akafarirwa neMechelen zvichitevera kutamba kwaakaita masvondo adarika apo aiongororwa. Paimbove nefungidziro yekuti mutambi uyu aigona kuzotengwa gore rinotevera munaNdira, izvo zvaigona kuzomutadzisa kuenda kuchikwata ichi izvozvi.   Asi Antonio ava kutarisirwa kunyora chibvumirano chake mukana wekutenga vatambi kuBelgium usati wavharwa. Audza vatori venhau kuti zvose zvauya kuburikidza nekushanda nesimba uye acharamba achishanda nemwoyo wake wose kuBelgium.   “Zvinhu zvose unofanirwa kutungamidza Mwari. Kuenda kuEurope ndichibva kuDynamos kuita kwaMari kubva pakutanga. Kunamata mazuva ose kunoita kuti zvinhu zviendeke,” akadaro Antonio.   “Rutsigiro rwandange ndichiwana kubva zuva rekutanga handirwukanganwe uye handimbokoshiwa mhuri yeDynamos. Zvaifadza kutamba ndakapfeka jezi ravo, zvinhu zvekuti mutambi wose anongoshuvira. “Iniwo nemakore angu kutambira Dynamos, zvinhu zvekuti handaimbofungira kuti zvichaitika kwandiri, asi unoona kuti naMwari zvose zvinoitika.   “Muupenyu mune zvitsauko zvakawanda, kuenda kwangu kuEurope kutanga kwechimwe chitsauko chitsva uye kuzadzikiswa kwezvishuviro zvemwoyo wangu.   “Ndinovimba kuti ndichabudirira. Mwari haambokurasise, unoziva. Kungoshanda nesimba nekuterera, zvose zvinoita chete.”   Antonio akatanga kutambira Dynamos gore radarika uye angotamba mitambo 28 ndokunwisa kasere achibatsira vamwe vatambi kunwisa ka10.	https://www.kwayedza.co.zw/bill-antonio-atengwa-kubelgium/
health	Vagari Vofarira Kuvandudzwa kweMabvuku Clinic Kuve Chipatara	Kanzuru yeHarare ichishanda nemasangano akazvimiririra yakavandudza kirinika yeMabvuku kuve chipatara izvo zvoyemurwa zvikuru nevagari vekuMabvuku. Vagari vanoti kuvepo kwechipatara ichi kuri kuvabatsira zvikuru mukuwana kodzero yehutano nemutengo wakaderera. Chipatara cheMabvuku ichi chave nemishina inoshandiswa kuonekwa zviri mumuviri inosanganisira ma ultra sound scans ne radiological services. Pachipatara apa pave kuvhiyiwawo kusanganisira madzimai anenge ane pamuviri, kubviswa mazino pamwe nekutorwa maX-Ray. Kirinika iyi isati yave chipatara, vanhu vaitumirwa kuzvipatara zvakadai seHarare Hospital neParirenyatwa Group of Hospitals. Amai Sandra Masiyiwa ndeumwe mugari wekuMabvuku. Amai Masiyiwa, avo vanga vachibva kuchipatara cheMabvuku kunorapisa mwana wavo, vanoti kusimudzirwa kwekirinika iyi kuti ive chipatara kwavarerutsira hupenyu sezvo zvobatsira mukurapwa kwavo pachipatara chiri pedyo navo. Izvi zvatsigirwa naMuzvare Caroline Kazingizi avo vaudza Studio7 kuti kuvapo kwechipatara ichi kwava kuderedza mari yavanoshandisa mukuwana hutano hwakanaka. Muzvare Kazingizi vanoti munguva shoma yapfuura vaiti vakasangana nematambudziko anoda maX-Ray kana kuvhiyiwa vaitonotsvaka rubatsiro kuzvipatara zvakadai seHarare Hospital neParirenyatwa izvo zvavanoti zvanga zviri kure navo huye pachidawo mari dzekufambisa kuenda kuzvipatara izvi. Mumwe mugari wekuMabvuku angoda kuzivikanwa nezita rekuti Obiama atiwo kuvapo kwechipatara pedyo navo kunobatsira kuchengetedza hutano hwavo sezvo vamwe vairasikirwa nehupenyu vachiendeswa kunobatsirwa kunezvimwe zvipatara. Asi VaNdlovu vatiwo chiri kunetsa pachipatara ichi inyaya yechinono, vakati varwere vari kunonoka kubatsirwa. Mukuru anoona nezvemabasa ehutano mukanzuru yeHarare, Dr Prosper Chonzi, vanoti kuvapo kwechipatara cheMabvuku kwaderedza zvikuru varwere vanoendeswa kune zvimwe zvipatara. VaChonzi vati sekanzuru vanofadzwa zvikuru kuti varwere vowana kubatsirwa panzvimbo imwe chete vakatiwo izvi zvinobetsera kuchengetedza hupenyu kunyanya kumadzimai anenge asangana nenjodzi mukusununguka. Kanzuru yeHarare inoti iri kutarisira kuvandudzawo mamwe emakirinika ayo ari mumusha inogara vazhinji kuti avewo zvipatara. No media source currently available 	https://www.voashona.com/a/zimbabwe-opposition-blame-mugabe-for-attending-oceans-summit/3887738.html
sports	Dai nhabvu yachidzoka: Mugadza	MURAIRIDZI weHarare City Queens neMighty Warriors Under-20, Rosemary Mugadza, anoti asuwa zvikuru kurairidza mutambo wenhabvu yevanhukadzi zvichitevera kumiswa kwakaitwa mitambo yose senzira yekudzivirira kupararira kwechirwere cheCovid-19.   Muhurukuro neKwayedza, Mugadza anoti chishuwo chake ndechekuti kudai mariro ezvinhu adzikama maringe nechirwere ichi kuitira kuti mitambo ichitanga kuitwa zvakare.   “Zvinhu zvese zvakamira panguva ino uye isu tiri mune zvemitambo tiri kuchema kunyanya nekuti mutambo uyu ndiwo unotiraramisa hupenyu hwedu.   “Zvese takungozvisiira mumaoko aMwari nekuti ndivo vane mhinduro yezvinhu zvese uye vachatitungamira muhupenyu hwedu kusvika takunda chirwere ichi.  Tave kuda kudzokera kuhupenyu hwedu hwekare hwatange tajaira,” anodaro Mugadza.   Mugadza, uyo anozivikanwa nekumbotambira zvikwata zvakaita seZimbabwe Saints Ladies neHighlanders Royals, anoti ari kupota achitarisa vatambi vezvikwata zvake zviviri — Mighty Warriors U20 neHarare City Queens — achida kuziva kuti vari kugara sei uye kuti vari kumboitawo here gadziriro vega kudzimba dzavo.   Anoti vatambi vechidiki vechisikana venhabvu vakasiyana nevakomana nekuti kana vari kudzimba kuita gadziriro kunonetsa sezvo vanenge vave kumboita mabasa epamba.   “Vasikana kana vave kudzimba kuita gadziriro kwacho kunonetsa nekuti vanenge vakumboita mabasa epamba vachinzi zvenhabvu izvo imbosiyana nazvo tozozviona kana yatanga.  Manje mutambi wenhabvu haadi izvozvo anofanirwa kugara achigadzirira nguva nenguva.   “Saka tinenge tichikurukura navo paWhatsApp tichivaudza zvekuti vaite vari kudzimba kwavo kana vapedza havo kuita mabasa epamba,” anodaro.   Chikwata chemaMighty Warriors U20 change chichifanirwa kurwira tikiti rekuenda kumakwikwi eWorld Cup kuCosta Rica gore rinotevera asi mitambo iyi yakambomiswa nesangano reCAF nekuda kwechirwere cheCovid-19.	https://www.kwayedza.co.zw/dai-nhabvu-yachidzoka-mugadza/
health	Vanhu Gumi neVashanu (15) Vofa neCovid-19 neMugovera	Vanhu gumi nevashanu kana kuti 15 vakafa nechirwere cheCovid-19 munyika neMugovera vamwe mazana masere nenakumi matatu nevapfumbamwe kana kuti 839 vakabatwa nechirwere ichi. Vanhu vafa nechirwere ichi kubva zvachatanga kupararira vave mazana mana nemakumu masere nevatatu kana kuti 483. Vanhu vakabatwa nechirwere ichi kubva zvachatanga kuparira gore rapera vave zvuru makumi maviri nemazana mana ane makumi mapfumbamwe nemapfumbamwe kana kuti 20, 499. Vanhu vapora kubva kuchirwere ichi vave zviuru gumi bezviviri zvine mazana mana nemakumi matatu nevapfumbamwe kana kuti 12, 439 zvichitevera kupora kwevanhu mazana maviri nemamakumi mashanu nevashanu nezuro. Vanhu vachiri kurwara vanosvika zvuru zvinomwe nemazana mashanu ane makumi manomwe nevanomwe kana kuti 7, 577. Kunyangwe muHarare nemuBulawayo muri imo mune vanhu vakawandisa vari kurwara, huwandu hwevanhu vabatwa nechirwere ichi mumatunhu ose hwawedzera zvave kutyisa kana nyanzvi munyaya dzezvehutano. Mukuru mubazi rezvirwere zvekutapuriranwa Dr Portia Manangazira vanoti svondo rino hurumende iri kutarisira ongororo inobuditsa pachena kuti kufa nekubatwa kwevanhu nechirwere ichi kuri kukonzerwa nekamwe kamhando katsva kechirwere ichi kakabatwa kuSouth Africa neBritain uye kanzoni kanopararira zvakanyanya kana muvana. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu kana kuti 3 million vabatwa nechirwere cheCovid-19 muAfrica. Vanhu vafa vasvika zviuru makumi manomwe nemaviri zvine zana nemakumi maviri nerimwe kana kuti 72,121. Vapora vadarika mamiriyoni maviri nezvuru mazana mana kana kuti 2,4 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana matatu kana kuti 1,3 million. Huwandu hwevanhu vabatwa nechirwere checoronavirus pasi rose hwadarika mamiriyoni makumi masere nemapfumbamwe ane zviuru mazana manomwe kana kuti 89, 7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zvuru mazana matatu nemakumi manomwe nemaviri kana kuti 372, 000, vabatwa nechirwere ichi vachidarika mamiriyoni makumi maviri nemaviri kana kuti 22 miillion. Pasi rose, vanhu vafa nechirwere ichi vanodarika miriyoni imwe chete nezviuru mazana mapfumbamwe kana kuti 1, 9 million. Asi vapora pasi rose vapora vachidarika mamiriyoni makumi mana nemapfumbamwe ane zviuru zvisere kana kuti 49, 8 million.	https://www.voashona.com/a/vanhu-gumi-nevashanu-(15)-vofa-necovid-19-nemugovera/5731675.html
health	Veruzhinji Vokurudzirwa Kutsigira Hurumende Kuita Mabasa eKurwisa Covid-19	Apo huwandu hwevanhu vari kufa kana kubatwa nechirwere cheCovid-19 huri kuramba huchikwira, vemakereke vanoti vari kushanda zvakasimba vachirwisa kudzivirira kupararira kwechirwere cheCovid-19, kuburikidza nekuwanisa zvipatara zvemachechi zvikwanisiro, mvura pamwe nekupa dzidziso kune veruzhinji pamusoro pedenda iri. Munyori mukuru weZimbabwe Council of Churches, Reverend Kenneth Mtata, vanoti basa guru riri kuitwa nemakereke kugadzirisa zvipatara zvemachechi, izvo vanoti zvakawanda kumaruwa, kuwanisa zvipatara izvi mvura yakachena, kuwanisa vashandi vemuzvipatara zvipfeko zvekuzvidzivirira kubva kuchirwere ichi, pamwe nekuwanisa vanhu zvekudya munguva ino ye lockdown. Reverend Mtata, avo vakaita zvidzidzo zvepamusoro soro zvePhD munyaya dzezvidzidzo zvebhaibheri, vanoti nyaya yakatarisana nenyika yedenda reCovid-19 haichisiri nyaya ingangonzi ingasiirwa kuhurumende chete, asi kuti yave nguva yekuti munhu wese pamwe nemasangano vawane chavangaisa mukubatsiridza kuti zvinhu zvirerukire nyika. Panyaya yekuti nyika yakagadzirira here kupa nhomba yekudzivirira Covid-19, Reverend Mtata vanoti pasi rose nyika zhinji hadzina kugadzirira, kusanganisirawo dzakaita seAmerica, hadzinawo kugadzirira pakugoverwa kwenhomba idzi, kusanganisirawo Zimbabwe. Munyika mune vamwe vemakereke vanonzi vari kukurudzira nhengo dzavo kuti dzisazotora nhomba yekudzivirira Covid-19, asi munyori mukuru weZimbabwe Council of Churches ava vanoti vemakereke ava havafanirwe kutsvaga mbiri nekushambadza mashoko asina humbowo. Vanoti zvinozivikanwa pasi rose kuti nhomba dzinogona kukonzerawo mamwe matambudziko pamunhu, asi vachiti zvinozivikanwawo cjose kuti nhomba dzinoponesa. Reverend Mtata vanoti vemakereke ava vanofanirwa kutobatsira mukushanda pamwe kuburikidza nekusvitsawo pfungwa dzavo kuti dzishandiswe, uyewo kuti ivo kana vasingade kupiwa nhomba idzi vanofanirwa kusiya vanoda zvavo vachibaiwa. No media source currently available 	https://www.voashona.com/a/zimbabwe-covid-19-churches-urge-public-to-compliment-government-efforts-in-fighting-covid-19/5746350.html
sports	Joshua ndomurikita: Tyson Fury	anoti ane idi rekuti anokwanisa kukunda Anthony Joshua uyo ane bhande reWorld Heavyweight.   Nhaurwa dzehupenyu hwake uye nedzimwe dzakasiyana dzakaona Fury achimbomira kukwikwidza mutsiva kubva mugore ra2015 apo paakakunda Wladimir Klitschko ndokumutorera mabhande eWBA, IBF neWBO ayo ave naJoshua ose.   Fury achatanga kukwikwidza muna Chikumi uye shasha iyi haisati yambokundwa mutsiva.   Anotarisirwa kukwikwidza kuManchester Arena nemutambi asati ave kuzivikanwa uye kana apedza naye anogona kuzorwa naJoshua.   Paakabvunzwa kuti anofunga kuti anokunda Joshua here, Fury akaudza ITV Good Morning Britain kuti, “Hongu ndinozviziva, dai ndisingazvizive ndisina kumbogara pano ndichitaura zvatiri kutaura izvi. Ndingadai ndiri kuSpain uko ndichinwa hangu Sangria kana zvimwe.   “Hongu, ndozviziva kuti ndozviita nekuti ndinofunga kuti tarenda retsiva ndinaro, ndinofamba nenzira chaiyo uye ndinokwanisa kumisidzana nemutambi akaita saye zvakanaka. Ane simba zvake uye haarwisike naye zviri nyore asi haazosvike pandiri, ini ndave kumberi zvangu.   “Ndinodada hangu naye nezvaaita mumutambo uyu, uye mucherechedzo wakanaka zvikuru kune vamwe vatambi vari kusimukira. Asi ngaachangetedze mabhande ese nekuti ndiri kumuvinga kuzomubvutira manje-manje. Munhu wese mutsiva anoziva shasha chaiyo.” – SportsMail Boxing	https://www.kwayedza.co.zw/joshua-ndomurikita-tyson-fury/
sports	Tinosvika kure: Mudimu	  MUTAMBI wemaWarriors neCefn Druids yekuWales Republic, Alec Mudimu, anoti shuviro yake kugadzwa kuve kaputeni wechikwata chenhabvu chenyika zvachose.   Mudimu ndiye akambofanopihwa chinzvimbo chekutungamira maWarriors mumitambo miviri yawo yadarika apo akasangana neSomalia mumutambo wekurwira kunokwikwidza ku2022 Qatar FIFA World Cup. Muhurukuro neKwayedza, Mudimu anoti ari mudenga rechinonwe nekuda kwechiremerera chaakapihwa naAntipas chekufanobata chinzvimbo chakaputeni wemaWarriors.   “Handisi kugona nemufaro, ichi chiremerera chikuru chinoshuvirwa nemunhu wese kutungamira nyika yako. Ndiri kufara chaizvo kana mhuri yangu haisi kugona nemufaro. Ndoda zvirambe zvakadaro, kana zvichiita ndoda kuramba ndirini mutungamiri ndichitungamira vamwe vatambi apo tichatanga kurwira tikiti rekuenda kunokwikwidza ku2022 Qatar Fifa World Cup,” anodaro Mudimu.   MaWarriors svondo radarika akapona nepaburi retsono kuti abudirire kuenda kumapoka ekurwira tikiti rekunokwikwidza kuWorld Cup nekudaro Mudimu anoti ino yave nguva yekubika chikwata chakasimba chichanokwikwidza nezvimwe mumutambo uyu.   “Ishuviro yemutambi wese kutamba kuWorld Cup uye ini ndichiri mwana mudiki ndichiona paTV vamwe vachitamba ndaingoshuvira ndichiti nerimwe zuva ndodawo kuzotambawo ikoko, saka ino yave nguva yekushanda nesimba. Tinoda kuenda kuQatar uye tikashanda nesimba tinoenda,” anodaro.   Mutambi uyu akazvarirwa muno asi ave nemakore mashanu akabva aenda kunogara kunyika yeEngland uko akazokurira achigara kuLondon kunove ndiko kwaakatanga kutambira nhabvu.   Akatambira zvikwata zvakasiyana zvinosanganisira Stalbridge Celtic, Radcliffe Borough, Nortwich Victoria, Stockport Town neCefn Druids iyo ari kutambira parizvino.   “Zimbabwe ndiyo nyika yangu uye ndinodada nayo, ndakazvarirwa muno uye mhuri yedu kunyanya vabereki vangu vanogara vachiuya kuno kuzoshanya nguva nenguva. Ndinotoziva nzvimbo zhinji dzemuno kusanganisira kuOld Highfields tine hama dzimwe dzinogara ikoko,” anodaro.   Achibvunzwa pamusoro pechikafu chaanofarira kudya, Mudimu anoti, “Zviri pachena kana ndauya muno ndinofarira kudya sadza uye nederere.”   Mudimu akatanga kutambira maWarriors gore radarika apo akashevedzwa neaimbove murairidzi wechikwata ichi – Sunday ‘Mhofu’ Chidzambwa – akatamba kumutambo we2018 Four Nations Tournament uyo wakaitirwa kuZambia.   Gore rino, aivemo muchikwata chemaWarriors chakakwikwidza kuAfrica Cup of Nations kuEgypt uko akakwanisa kutamba mitambo miviri yekutanga.   “Semutambi wenhabvu, ndichikura chandaingoda chete kupfeka jezi remaWarriors uye pandakapihwa mukana uyu ndakafara zvandisati ndakamboita uye zvikafadza zvakare mhuri yangu, vabereki vangu. Chinhu chandinoshuvira zvikuru kuti ndiite zvakanaka ndichitambira maWarriors,” anodaro Mudimu.	https://www.kwayedza.co.zw/tinosvika-kure-mudimu/
business	Vanhu Vanoti Vari Kucherechedza Kuzvitonga kweNyika Miromo Yakaoma neNzara	Apo nyika iri kupemberera mangwana kusvitsa kwayo makore makumi matatu nemapfumbamwe kubva payawana kuzvitonga muna 1980, vamwe vanoti hupfumi hwenyika huri kuramba huchienda kumawere zvisinei kuti mutungamiri wenyika, VaEmmerson Mnangagwa, vakavimbisa kugadzirisa zvinhu pavakapinda pachigaro. VaMoses Kumbweya, avo vanorarama nekurima nekutengesa zvirimwa zvakasiyana-siyana, vanoti vanoshushikana nenyaya yekuti hupfumi hwenyika huri kuramba huchiwondomoka; veruzhinji vachiwedzera kutambura, zvisinei nezvinotaurwa nemutungamiri naVaMnangagwa pamwe nevamwe vakuru vakuru vehurumende. VaKumbweya vanoti VaMnangagwa vakavimbisa kugadzirisa hupfumi uye kukwezva vekunze kuti vasime mari. Asi vanoti maonero avo ndeekuti mutungamiri wenyika nehurumende yavo havana zano rakati tsvikiti rekubudisa nyika mumatambudziko ayakatarisana nawo. VaKumbweya vanoti nyaya yekuti zvirango zvakatemerwa mamwe makambani pamwe nevamwe vakuru vakuru vehurumende nedzimwe nyika dzekumadokero, ndizvo zviri kukonzera kusagadzikana kwehupfumi, kuhwanda nemunwe kwavari kuita. Chizvarwa cheZimbabwe chinogara muBritain uye chiri chipangamazano munyaya dzezvehupfumi, Muzvare Miriam Mutizwa, vanotsigirawo kuti zvirango hazvisi izvo zviri kukonzera matmbudziko ari munyika asi kuti huwori pamwe nekusatevera bumbiro remitemo yenyika. Mutauriri webato reZapu, VaIphithule Maphosa, vanoti zuva rekucherechedza rusununguko rinogona kupfuura veruzhinji vasinganyanyi kuri koshesa nekuda kwemamiriro akaita zvinhu munyika. Vanotiwo kunyange hazvo pakazoitwa sarudzo, mapindiro akaita VaMnangagwa pahutungamiri uye makakatanwa akatevera mushure mesarudzo gore rapera, ndizvo zviri kuita kuti zvinhu munyika zvisagadzikana munyaya dzezvehupfumi. VaMaphosa vanotiwo kutaura kwemutungamiri wenyika pamwe nekufamba vachienda kunyika dzakasiyana-siyana vachiedza kukwezva kusimwa kwemari yekunze munyika, hakuna zvinobatika zvakuri kuunza vachitsinhirawo kuti VaMnangagwa nehurumende yavo, vanenge vari kupererwa nemazano. Mukuru weAffirmative Action Group mudunhu reMatabeleland, variwo muongorori wezvehupfumi akazvimirira, VaReginald Shoko, vanoti dambudziko guru nderekuti VaMnangagwa vakatora hutungamiri apo hupfumi hwenyika hwaive hwatowondomoka kare, vachiti kugadzirisa izvi kunotora nguva. Asi VaShoko vanobvumawo kuti nyaya yehuwori ndiro rimwe dambudziko guru rinofanirwa kugadziriswa kuitira kuti zvinhu zvinake. Mutauriri wemadzimai muMDC mudunhu reBulawayo, Amai Barbara Tanyanyiwa, avo vanove zvakare munyori weboka reWomen’s Committee musangano reZimbabwe Congress of Trade Unions, ZCTU, vanotiwo hapana chekupemberera pazuva rerusununguko vachiti kusamira zvakanaka kwezvinhu munyika kunonyanya kubata vanhukadzi sezvo vari ivo vanoona kuti mhuri dzadyei. Studio7 haina kukwanisa kunzwa kumutauriri weZanu PF, VaSimon Khaya Moyo, kuti tinzwe divi rebato ravo. Asi vachitaura pavakatoreswa mhiko, VaMnangagwa vakati vakanga vakazvipira kugadzirisa zviri kunetsa munyika, vachiti hurumende yavo ichavhura mikana yekutanga mabizinesi kuitira kuti munyika muve nemabasa. Mumazuva mashoma apfuura, sangano reZCTU rakakurudzira kuti vashandi munyika vawedzerwe mari dzemihoro. Pavakapinda pachigaro muna Mbudzi wa2017, VaMnangagwa vakati kugadzirisa hupfumi hwenyika ndicho chimwe chezvinhu zvavaizokoshesa. Asi hupfumi hwenyika huri kuramba huchienda kumawere mitengo yezvinhu ichiramba ichikwira ukuwo mari ichiramba ichishaya simba rekutenga. Zimbabwe yakawana kuzvitonga musi wa 18 Kubvumbi, 1980, VaRobert Mugabe vakagadzwa semutungamiri wehurumende, vakatonga nyika kwemakore makumi matatu nemanomwe. Asi vakazobviswa pachigaro nemauto avo muna 2017, VaMnangagwa vachibva vatora chigaro chavo. No media source currently available 	https://www.voashona.com/a/many-zimbabweans-observes-independence-without-food-on-the-table/4880448.html
health	Chirwere cheTyphoid Chovhiringa Vakawanda muMbare	Chirwere che typhoid chanyuka muHarare zvakare zvave kupa kuti veruzhinji vatyire hupenyu hwavo sezvo kanzuru iri kutadza kutakura marara pamwe nekugadzirisa pombi dzinotakura tsvina munzvimbo dzakawanda muguta iri. Mutauriri wekanzuru yeHarare, VaMichael Chideme, vanoti zvipatara zvekanzuru yavo zvarapa vanhu vakawanda mumusha unogara veruzhinji weMbare mushure mekuwanikwa vaine chirwere che typhoid. Kunyange hazvo pasina vati vafa nechirwere ichi, vagari vemuMbare vakaita saMuzvare Vongai Mbedzi vanoti chirwere che typhoid hachingarege kubata vanhu sezvo pombi dzinotakura tsvina yemuzvimbuzi dzichigara dzakatushuka. Mumwe mugari wemuMbare makare, VaTitus Nhongonhema, vanoti kusatakurwa kwemarara nekusagadzirwa kwepombi dzinotakura tsvina kuri kukonzerawo kuti zvirwere zvakaita se typhoid zvipfunye chisero muMbare vachiti vave kutyira kuti chirwere ichi chichapararira neguta rose kana dambudziko iri rikasagadziriswa. Zvichakadai, VaChideme vanoti kanzuru yavo yakaisa dumba riri kushandiswa sechipatara kuMatapi muMbare richange risingavharwe kunyange nehusiku kuti vanhu vakwanise kurapwa. Hatina kukwanisa kutaura naMeya weHarare kuti tinzwe kuti sei kanzuru yavo iri kutadza kutakura marara pamwe nekugadzirisa pombi dzinotakura tsvina yemuzvimbuzi. Asi mumwe kanzura mukanzuru yeHarare, VaCharles Nyatsuro, vakurudzira veruzhinji kuti vasarasire marara pese pese vachiti izvi zvinoita kuti chirwere che typhoid nezvimwe zvirwere zvinokonzerwa nekusashambidzika kwenzvimbo zvisapararire. VaNyatsuro vati kanzuru yavo iri kutadzawo kutakura marara sezvo isina motokari dzakakwana kunyange hazvo vakatenga dzimwe motokari svondo rapera. Gurukota rezvehutano, VaDavid Parirenyatwa, vaudza Studio7 parunhare kuti bazi ravo richashanda zvakasimba nekanzuru yeHarare kuedza kupedza chirwere chetyphoid kuMbare. Gore rapera pane vanhu vaviri vanonzi vakaurayiwa nechirwere che typhoid muHarare. No media source currently available 	https://www.voashona.com/a/typhoid-mbare-harare-nyatsuro-chideme/4086086.html
politics	VaTsvangirai Voita Musangano kuChikomba neMugovera	Mapurisa anonzi azivisa bato re MDC-T kuti harikwanise kuita musangano nevatsigiri varo ku Chikomba mudunhu reMashonaland East neMugovera sezvo Zanu PF iine hurongwa hwayo mudunhu iri musi uyu. No media source currently available Mutauriri weMDC-T, Va Obert Gutu, vanoti vakazivisa mapurisa kuti mutungamiri webato ravo,Va Morgan Tsvangirai, vanoda kuita musangano nevatsigiri vavo, asi mapurisa akati havakwanisi kuita izvi. Va Gutu vashora mapurisa vachiti ari kushandiswa ne Zanu PF vachirega kuita basa ravo vasina divi ravakarerekera. Vaenderera mberi vachiti vatora danho sebato rekuti Va Tsvangirai vaenderere mberi nemusangano zvisinei nemhinduro yemapurisa vachiti mapurisa haana kodzero yekuvarambidza kuita musangano uyu pasi pemutemo we Public Order and Security Act. Mutauriri wemapurisa, Amai Charity Charamba, vati havakwanise kutaura nezvenyaya iyi vachiti havasati vakwanisa kutaura nemukuru wemapurisa mudunhu re Mashonaland East kuti vanzwe kuti nyaya iyi yakamira sei. Mutauriri wemapurisa mudunhu reMashonaland East, Inspector Clemence Mabweazara, vanga vasiri kudaira nharembozha yavo. Asi nyanzvi munyaya dzezvematongerwo enyika uye vachigarowanzotaura vachitsigira Zanu PF, Va Goodson Nguni, vanoti MDC-T yakashanda kwazvo kuti pave nebumbiro idzva remitemo yenyika saka nokudaro vati Va Tsvangirai nebato ravo vanofanirwa kuwanikwa vachitevedzera mutemo. Izvi zvatsinhirwawo neimwe nyanzvi munyaya dzezvematongerwo uye vari mudzidzisi pa University of Zimbabwe, Muzvinafundo Charity Manyeruke, avo vashora danho ratorwa ne MDC-T iri vachiti uku kuzvidza vanochengetedza mutemo nerunyararo munyika. Asi pasi pemitemo yenyika, mapurisa haana mvumo yekurambidza mapato kuita misangano yayo, kunze kwekuti mapurisa anogona kuti anenge akawandirwa nebasa musi uyu, kana kuti nzvimbo inenge ichida kushandiswa, inenge ichishandiswawo nemamwe masangano.	https://www.voashona.com/a/tsvangirai-mdc-zanu-pf-gutu-chilomba/2819706.html
health	Vanhu Vabatwa neCovid-19 Vadarika Zviuru Zvishanu	Huwandu hwevanhu vabatwa nechirwere checoronavirus muZimbabwe hwadarika zviuru zvishanu zvine zana nemakumi manomwe nematanhatu kana kuti 5176. Izvi zvinotevera kubatwa kwevanhu vanodarika zana nevana kana kuti 104 nechirewere ichi munyika neMugovera. Vanhu vaviri vakafa kuBulawayo neCovid-19 zvichireva kuti munyika yose, vanhu zana nemakumi matatu vafa nechirwere ichi. Vanhu vapora vanosvika zviuru zviviri nemakumi mana nemasere kana kuti 2047. Kupararira zvakanyanya kuri kuita chirwere ichi kuri kuuya apo vakoti navanachiremba vave kupinda mumwedzi miviri vachiramwa mabasa vachinyunyuta nemari dzavari kutambiriswa uye kushaya zvikwanisiro zvekuzvidzivirira kubva kuchirwere checoronavirus. Mukuru weHealth Services Board inoona nezvemashandiro avashanmdi vemuzvipatara Dr Paulinus Sikosana vaudza Studio 7 kuti ikozvino havasi pabasa nekudaro havakwanise kutaura nezvenyaya iyi. Hatina kukwanisa kubata mutevedzeri wemutungamiri wenyika vari gurukota rezvehutano VaConstantino Chiwenga sezvo nharembozha yavo yange isiri kudairwa. Asi nyanzvi munyaya dzezvehutano Enoch Mayida avo vakambotungamira chipatara cheChitungwiza vanoti huwandu hwwevanhu vabatwa nechirwere ichi hunogona kunge hwakakura nekuda kwekuti vamwe vari kufa vasati vavhenekwa. No media source currently available Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika miriyoni imwe chete nezviuru zana vabatwa nechirwere ichi muAfrica. Vafa vadarika zviuru makumi maviri nemashanu ane mazana matatu nemasere kana kuti 25, 337. Vanhu vapora vadarika zviuru mazana masere nemakumi maviri nematatu kana kuti 823, 000. Huwandu hwevanhu vabatwa nechirwere checoronavirus pasi rose hwadarika mamiriyoni makumi maviri nerimwe ane zviuru mazana mana kana kuti 21,4 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana ne makumi matanhatu nemapfumbamwe kana kuti 169, 000. Brazil ine vanhu vafa vanodarika chiuru zana kana kuti 100,000 ndiyo inotevera America pandufu pasi rose. Vanhu vafa nechirwere ichi pasi rose vadarika zviuru mazana manomwe nemakumi manomwe nerimwe kana kuti 771,000.  Vapora pasi rose vachidarika mamiriyoni gumi nematatu ane zviuru mazana mana kana kuti 13,4 million	https://www.voashona.com/a/vanhu-vabatwa-necovid-19-vadarika-zviuru-zvishanu/5545772.html
politics	Dare Rinopa Mutongo Unoti Vechidiki Vakatora Muzinda weMorgan Tsvangirai House neSvondo Vabviswe	Dare ramejasitiriti muHarare rakatura neChipiri mutongo wekuti bato reMDC-T iri kufanotungamirwa naMuzvare Thokozani Khupe ribvise vechidiki vanonzi ndivo vakabvuta muzinda weMorgan Richard Tsvangirai House uri muHarare neSvondo vachiti vanobuda chete mumuzinda uyu kana vakuru vemapato eMDC-T neMDC Alliance iri kutungamirwa naVaNelson Chamisa vatauarirana kuti vashande pamwechete zvakare. Vechidiki ava vanoti vari kutevera mutongo wedare reSupreme Court wekuti vaive nezvigaro muna 2014 vafambise mabasa muMDC-T, vachiti ndivo vaive pazvigaro gore iri. Bato reMDC-T pamwe nemunyori mukuru waro, VaDouglas Mwonzora, vakakwira dare neMuvhuro vachikwirira bato reMDC Alliance, VaChamisa, VaPaul Gorekore, VaHappymore Chidziva, VaDenford Ngadziore pamwe nemukuru wemapurisa mudunhu reHarare. MDC-T yakatora muzinda uyu kubva kuMDC Alliance muna Chikunguru ichibatsirwa nemapurisa. Mutongi wedare akati vashanu vekutanga vakakwirirwa dare vanofanirwa kudzosera muzinda uyu kuMDC-T, uye vaburitse muhutapwa vanhu vanonzi vakavharirwa mumuzinda uyu. Tabata VaMwonzora kuti tinzwe divi rebato ravo panyaya iyi. No media source currently available Asi mutevedzeri wemutauriri weMDC Alliance, VaClifford Hlatywayo, vanoti vakatoshamiswa nekuona mutongo uyu uchiisawo bato ravo pamwe nemutungamiri wavo VaChamisa mukati sezvo vasineyi nechekuita nezviri kuita pamuzinda weMorgan Richard Tsvangirai House. VaHlatywayo vanoti vakangonzwawo kuti muzinda uyu wakatorwa nevechidi vaiti ndivo vaive pazvigaro muna 2014 pakaitwa kongiresi yebato iri. No media source currently available   	https://www.voashona.com/a/zimbabwe-magistrate-rules-removal-of-mdc-t-youths-occupying-harvest-house/5603608.html
sports	‘Squad yakanaka asi. . .’	SHASHA dzakambonetsa dzichitambira maWarriors pamwe nevaongorori vemutambo uyu vanoti chikwata chaSunday ‘Mhofu’ Chidzambwa icho chakasarudzwa kuti chinomirira nyika kumutambo weAfrica Cup of Nations chakanaka kunyangwe zvazvo vamwe vatambi vakaita saWillard Katsande naCosta Nhamoinesu vaifanira kuvewo muchikwata ichi.   Svondo rino, Mhofu akadoma vatambi 34 avo vachapinda mukembi umo vachatanga gadziriro dzekuenda kumakwishu aya. Mutambo uyu uri kutanga nemusi wa11 Chikumi apo Zimbabwe ichatamba neEgypt, kuCairo.   Lazarus Muhoni – uyo akanwisa chibodzwa chakaendesa maWarriors kumakwishu ekutanga eAFCON mugore ra2004 kuTunisia – anoti chikwata ichi chakanakisa zvikuru asi Mhofu angadai akashevedzawo Katsande sezvo ruzivo rwake rwenhabvu rwaizobatsira zvikuru mumutambo uyu.   Katsande ndiye aive kaputeni wemaWarriors kuAFCON yakaitirwa kuGabon uye kugumurwa kwakaita chikwata ichi akabva asendeka shangu dzake achiti anoda kupa vechidiki mukana wekuti vatambewo. Asi pakurwira kuenda kumakwishu egore rino, akamboshevedzwa kamwechete naChidzambwa apo maWarriors akaita mangange 1-1 neDemocratic Republic of Congo.   Muhoni anoti Katsande aigona kushanda basa guru pakumaka Mohamed Salah weEgypt zvekuti aimushaisa mukana wekuita zvidobi-dobi zvake apo zvikwata zviviri izvi zvichasangana.   “Willard Katsande ange achidiwa muchikwata ichi nekuti ndiye ega kubva muZimbabwe akasimba bhonzo uye ane ruzivo rwemutambo uyu sezvo akamboenda kuAFCON kare. Mwedzi yadarika, ange achitamba zvinonwisa mvura kuKaizer Chiefs kwake kuSouth Africa saka anokodzera kuve ari muchikwata ichi. Apa tichitarisa mitambo hedu, haina kuchipa nekuti tiri kusangana neshasha chaidzo dzakaita saMohamed Salah. Katsande ndipo paaigona kushanda basa guru kumunyararidza nekuti Katsande haakusiye uchienda,” anodaro.   Anoti vamwe vatambi vari muchikwata ichi vakaita saThabani Kamusoko naDanny Phiri – avo vakasarudzwa kuti vatambe pachinzvimbo chaKatsande – vanogona kubata basa sebasa.   “Asi tichitarisa hedu vamwe vatambi varimo vanofadza zvavo vakaita saThabani Kamusoko uyo ari kutambira kuDRC kana Danny Phiri. Kamusoko ini ndinomufarira, kuDRC ange achitamba nhabvu inonwisa mvura uye muviri wake mukuru ndewenhabvu chaiwo. Zvikwata zvatinenge tichisangana nazvo zvine vatambi vakuru saka tinofanirwawo kuita vedu vakakura kuti zvitibatsire pakuhwina mabhora,” anodaro Muhoni.   Shasha yekuongorora nhabvu Charles “CNN” Mabika anorumbidza chikwata ichi achiti chakagona kubatanidzwa sezvo chiine vechidiki pamwe nevamwe vave nenguva ndefu vachitamba.   Asi, anoti Mhofu angadai akashevedza Nhamoinesu anove mumwe wevatambi vemaWarriors vakuru vane ruzivo rwakanyanya rwenhabvu sezvo ave nemakore akawanda achitambira kuEurope.   Masvondo adarika, Nhamoinesu akabuda pachena kuti asendeka kutambira maWarriors, asi Mabika anoti Mhofu aifanirwa kugara pasi naye omuudza kuti anoda kumutambisa nekuda kweruzivo rwake rwaanarwo rwenhabvu.   “Chikwata chakabatana nekuti chine vechidiki nevakuru, zvinove zvatinoda asi Costa Nhamoinesu ange achidiwa. Nhamoinesu anodirwa ruzivo rwake uye rwaishanda apa nekuti mitambo yedu haina kuchipa. Ndiye wandinoona aigona kudzikamisa vechidiki munhandare kana chabvondoka,” anodaro Mabika.   Aimbove mubati wepagedhi wemaWarriors neDynamos, Japhet ‘ShortCat’ Mparutsa anoti nguva ino ndiyo yekuvaka chikwata chemaWarriors chichazonetsa makore mashanu kana gumi anotevera.   “Tinofanirwa kutarira kumberi kune remangwana redu, tovaka chikwata icho chichatibatira basa kwemakore mashanu kusvika gumi anotevera.   “Dai ndirini ndiri panyanga, ndaitumira vechidiki vane makore ari pasi pe20 ne23 okuberekwa, tovasanganisa nevashanu kana vatanhatu vagara vachitamba muchikwata ichi kuti vabatsire vechidiki avo vanenge vasarudzwa,” anodaro ShortCat.	https://www.kwayedza.co.zw/squad-yakanaka-asi/
business	Kucherwa kweGoridhe Zviri Kunze kweMutemo kuPenhalonga Kwokanganisa Magariro eDunhu iri	Vamwe vagari vekuPenhalonga mumusha weTsvingwe, kuOld West muMutasa South mudunhu reManicaland vari kuchema-chema nenyaya yekusvibisirwa mweya wavanofema zvichitevera mabasa ekucherwa kwegoridhe ari kuitwa kunharaunda iyi zviri kunze kwemutemo nemakorokoza. Vagari ava vanoti zvakare mvura yavo yemurwizi Mutare haichashandisiki nekuda kwemadhaka ayinawo uye mishonga irimo inoshandiswa pakuchenesa goridhe. Vanotiwo chipfambi chatekeshera zvakare munharaunda yavo pamwe nekuparwa kwedzimhosva. VaWeston Makoni mugari wekuPenhalonga uye vari sachigaro wekomiti yevagari vekunharaunda iyi. VaMakoni vanochema nenyaya yekuti kubva pakamira kambani yeRedwing kuchera goridhe zviri pamutemo, makorokoza ave kuita basa iri ari kukanganisa nharaunda nekusiya makomba, kusvibisa mvura, uye nemweya wekufema. VaMakoni vanotiwo nyaya dzehumbavha nedzechipfambi dzawedzera munzvimbo yavo zvichitevera kuwanda kwaita makorokoza aya uye nevatengi vegoridhe. “Vanhu vose vari kuchera gold vanenge vaine maU.S. dollar, saka vave kuona kuti tave kutowana usiku mari yemaU.S. dollar, saka vose vakumhanyira kuno vachiti kuPenhalonga kune foreign currency saka zvadaro zvakare mbavha dziri kuuya zvakare vachibira avo vane mari muhomwe semaGweja aya vachiba kunyangwe nemudzimba vari kupinda, munguva yapfuura pane vakabatwa vaba mumba vapinda vakaba ma-TV, mibhedha nezvimwe zvakadaro.” VaMakoni vanoti kunyangwe vakaedza kutaura nevesangano rinoona nezvekuchengetedzwa kwezviwanikwa nezvakatikomberedza, veEnvironmental Management Agency, EMA, hapana chakabuda. VaKingstone Chitombe mukuru weEMA mudunhu reManicaland vange vasiri kudavira runhare rwavo kuti tinzwe divi ravo pamusoro penyaya iyi. Amai Tsverukai Duwa mumwe mugari wenharaunda iyi uye vanoti pavaikura havana kumbosangana nenhamo yavepo pari zvino zvichitevera huruva iri kupwititidzwa zuva nezuva nevacheri vegoridhe ava izvo zvopinza vagari munjodzi yezvirwere zvinokonzerwa nekufema mweya wakasviba. Amai Josephine Musiyazviriyo vanobvumirana navaDuwa panyaya. Vanoti ivo kutangwa kwakaitwa kucherwa kwegoridhe nemakorokoza kwaunza zvakare vanhu vakawandisa munzvimbo yavo nevamwe vekure kure. “Redwing Mine yange iri nzvimbo yakanaka asi iye zvino zvasiyana. Mukatarisa izvezvi paive nemiti uye nema lawn kutenderedza kuitirira kuti dust risasumuka, sakaizvezvi chanyanya kunetsa pamwe inyaya yema resources onetsa kuti vatadze kudzivirira dust riri kusimuka zvopa kuti tifeme mweya une dust totyira zvakare zvirwere, nekuti rinosimuka zvakanyanya kusvika kunana Africa University, even miriwo yedu inenge iri ye brown ne dust irori.” VaGeorge Miti ndivo mukuru anoona nekugara zvakanaka kwevana vepachikoro chepamusorosooro cheAfrica University, icho chiri kukanganiswawo zvakare nekucherwa kuri kuitwa goridhe uku. VaMiti vanoti kucherwa kuri kuitwa chicherwa ichi kwave kukanganisa mafambisirirwo emabasa ekurima pachikoro pavo zvakare nekugara kwakanaka kwevana vavo sezvo vacheri ava vave kutopinda nemuyadhi yechikoro chavo. “Izvezvi nzvimbo inenge ichimainiwa inenge iri nzvimbo yechikoro, inozosara makomba zvokonzera kuti munenge musisiri safe pakuzofamba uye zvokonzera zvakare mavanga munharaunda kana kuti environmental degradation pamwechete nekuti mvura zvakare kana paine ma chemicals anoshandiswa mvura inenge isisiri safe kushandisa isu kuminda yedu yemadiridzo.” Mumiriri weMutasa South mudare reparamende VaRegai Tsunga vanoti vakaudzwa nezvedambudziko iri nevagari uye nemukuru wechikoro cheAfrica University VaMunashe Furusa. Vanoti vachagara pasi nevakuru vehurumende kubazi redzidzo yepamusoro, rekucherwa kwezviwanikwa, naMudzviti vedunhu reMutasa vaGeorge Bandure uye negurukota rinomirira dunhu reManicaland Amai Ellen Gwaradzimba kuti vaone kuti pamwechete vangagadzirisa seyi nyaya iyi. “Vice Chancellor vepaAfrica University vakandinyorera vachinyunyuta nemashandiro ari kuita zve-illegal mining iri kuitika around Africa University vachiti makomba avo ari kukanganisa zvivakwa zvavo sezvo mamwe ma-tunnels ave kuuya kumadziro uyezve makomba aya ane njodzi pakuti ari kusiyiwa akadaro kana vapedza kuchera, so zvichaita kuti vana vechikoro vanogona kukuvara uye kuti mvura payonaya mosquito dzotanga ku-breeder nekuti zvakare ivhu ririkucherwa richakukurwa rwizi rwozara jecha.” Nyanzvi munyaya dzezvehutano VaIsaac Tomu vaudza Studio 7 kuti kazhinji pakucherwa kwegoridhe panoshandiswa mishonga yakaita se Mercury, iyo inoti ikaiswa mumvura inokanganisa hutano hwevanhu uye nezvipfuyo. Vanoti vanhu vanokwanisa kurwara negomarara, uye huruva ichikonzeresa rurindi, kana kuti TB. Kudzimara munyika magadzikana munyaya dzezvehupfumi vanhu vachiwana mabasa mumakambani akanga avharwa, mabasa echikorokoza acharamba achienderera mberi munyika mose sezvo vanhu vanenge vachitsvaga chouviri kuti vararamise mhuri dzavo. No media source currently available 	https://www.voashona.com/a/zimbabwe-penhalonga-illegal-mining-activities-cause-environmental-degredation/5687602.html
politics	Madzimai emuZimbabwe Anorangarira Mabasa aAmai Winnie Mandela	Madzimai akawanda emuZimbabwe akaungana muHarare nezuro achipemberera pamwe nekurangarira hupenyu hwamushakabvu Amai Winnie Mandela, pamwe nemabasa avakaita nekushinga kwavaiva vakaita panguva yehondo yakaunza rusununguko kuvanhu vatema vekuSouth Africa. Madzimai ose akataura pagungano iri vakarumbidza mushakabvu Amai Mandela, vachiti vaiva mucherechedzo werusununguko wenyika zhinji dzemuAfrica nekuti vaiva vakashinga nenzira yakayemurwa nemadzimai epasi rose. Mumwe wemadzimai aya, Amai Christine Chima, vakataura kuti Amai Mandela ndivo vakaita kuti nyika yeSouth Africa izivikanwe nenyika dzose apo vairwisa vachena kuti vasunungure murume wavo, VaNelson Mandela, kuti vabude mutirongo mavakange vakatongerwa kugara kwemakore akawanda. Amai Chima vakaendera mberi vachiti nyaya inonyanya kuvarwadza ndeyekuti murume waAmai Mandela akaramba kuti vagare pamusha pavakange vakaroorwa. Mumwe mudzimai anorwira kodzero dzemadzimai, Amai Edna Masiiwa, vakatsinhira mashoko aAmai Chima vachiti Amai Mandela vakapomerwa nyaya yekuti havana kuvimbika apo murume wavo aiva ari mujeri. Vakaendera mberi vachiti dai aiva murume akaita saizvozvo, pangadai pasina zvaakamboitwa. Imwe nhengo yeParamende yeZimbabwe, Amai Monica Mutsvangwa, vakarumbidza Amai Mandela vachiti raiva gamba rakashingisa vanasikana kuti vaende kuhondo yakasungura Zimbabwe. Amai Lucia Matibenga vakataurawo kuti havakanganwe zvavakaitwa naAmai Mandela pavakatanga kusangana pamusangano wakaitirwa kuJohannesburg mushure mekunge varohwa zvakaipisisa nenyaya dzezvematongerwo enyika. Mhembero yekurangarira Amai Mandela yakarongwa nenhengo yeParamende yeZimbabwe Amai Priscilla Misihairabwi pamwechete nesangano reWomen’s Coalition of Zimbabwe. Amai Winnie Mandela, avo vakange vave nemakore makumi masere nerimwechete, vakashaya nomusi wa2 Kubvumbi vakazovigwa mushure mevhiki mbiri. No media source currently available  	https://www.voashona.com/a/zimbabwe-politics-winnie-mandela-commemorations/4361552.html
health	Vanhu Makumi Mashanu Vanobatwa Vaine Mhando yeOmicron Variant	Vanhu makumi mashanu vanonzi vakabatwa vaine mhando itsva yeCovid-19 yeOmicron variant muZimbabwe. Vachitaura pamusangano wavaita nevatori venhau muHarare nhasi, mutevedzeri wegurukota rezvehutano, Doctor John Chamunorwa Mangwiro, vati ropa rakaongororwa iri raive rabva kuvanhu makumi maviri vakabatwa nedenda iri paMasvingo Teachers College, vatambi venhabvu makumi maviri nevaviri vechikwata che Under 17 National team, uye vamwe vanhu vasere. VaMangwiro vati ropa rese makumi mashanu rakavhenekwa rakawanikwa ruine hutachiona hwemhando itsva yeCovid -19 yeOmicron variant. VaMangwiro vatiwo vashandi vese vanoshanda nekurwisana nechirwere cheCovid 19 pamwe nevese vanorarama nezvirwere zvehupenyu hwese vave kufanirwa kubaiwa nhomba yetatu. VaMangwiro vatiwo kukwira kwehuwandu hwevari kubatiwa nehutachiona hweCovid -19 mucherechedzo wekuti nyika yapinda pachikamu chechina kubva zvatanga denda riri kana kuti 4th wave. Vaimbova gurukota rezvehutano muhurumende yemubatanidzwa, uye vari munyori wezvehutano muMDC Alliance, Dr Henry Madzorera, vati ongororo iyi inoratidza kuti mhando yeCovid-19yeOmicron ratova dambudziko guru munyika. Zimbabwe yava pakati penyika dxzinodarika makumi mashanu, idzo dzinosanganisira America, Britain, Brazil nedzimwe dzine vanhu vane chirwere chemhando yeOmicron variant pasi rose zvichitevera kubuda kweSouth Africa pachena mwedzi wapera ichiti yainge yawana hutachiona uhu munyika iyi. Nyika dzakawanda dzakabva dzamisa kutambira vanhu vanobva kunyika nomwe dzekuchamhembe kweAfrica dzinosanganisira South Africa, Zimbabwe, Namibia, Mozambique, Lesotho, Eswatini neBotswana. Zimbabwe inoti iri kutora matanho ekuona kuti chirwere ichi chisarambe chichipararira munyika kuburikidza nekuti vanenge vapinda munyika vachibva kudzimwe nyika, kusanganisira zvizvarwa zveZimbabwe, vazvipatsanure kwemazuva akatarwa nehurumende mushure mekuvhenekwa chirwere ichi pavanopinda munyika. Bazi rezvehutano rakazivisa nezuro kuti hakuna munhu akafa nedenda iri munyikayose izvo zvakasiya huwandu hwevanhu vafa nechirwere ichi vangori pazviuru zvina nemazana manomwe nevanomwe, 4 707. Vanhu chiuru chimwe chete nemakumi mana nevaviri vakabatwa nedenda iri nezuro wakare izvo zvakasiya vanhu vabatwa nechirwere ichi munyika vava zviuru zana nemakumi matatu nezvitanhatu nemazana matatu nemakumi manomwenevapfumbamwe(136,379). Vanhu vabayiwa nhomba yekutanga munyika vave mamiriyoni matatu ane zviuru mazana masere nemakumi maviri nezvipfumbamwenemazana matanhatu ane makumi matatu nevatanhatu(3 829 636). Vabayiwa nhomba yechipiri vave mamiriyoni maviri ane zviuru mazana\nmasere nemakumi mashanu nechimwe nemazana matanhatu ane makumi maviri nevashanu (2 851 625). Huwandu uhu hunogona kukwira nhasi manheru apo hurumende ichazivisa zvayawana nhasi. Hurumende inoti inoda kubaya vanhu mamiriyoni gumi kana kuti zvikamu makumi matanhatu kubva muzana senzira yekudzivirira kupararira kwechirwere ichi munyika. No media source currently available      	https://www.voashona.com/a/zimbabwe-record-50-cases-of-omicron-variant/6338436.html
politics	VaSikhala Vanoti Mota dzePOLAD Kutenda Vatsigiri vaVaMnangagwa Vasina Zvido zveRuzhinji	Mutevedzeri wasachigaro webato reMDC Alliance VaJob Sikhala vanoti motokari dzakapihwa vatungamiri vemapato madiki anopikisa vari mugungano rePolitical Actors Dialogue kana kuti POLAD kutenda vavanoti vari kushandiswa nemutungamiri wenyika VaEmmerson Mnangagwa kudzorera hutongi hwejekerere kumashure. Asi mutauriri werimwe bato riri mugungano iri reNational Constitutional Assembly VaMaddock Chivasa vanoti hapana chakaipa kuti nhengo dzePOLAD dzipihwe dzimotokari dzekushandisa mukuunza kubatana munyika. Nyaya yekuti hurumende yakatengera vatungamiri vemapato anopikisa ari mugungano rePOLAD zvikakarara zvemotokari dzemhando yeIsuzu D-Max izvo zvipatara zvakawanda zvisina mishonga, madhorobha akawanda asina maamburenzi yakonzerawo mutauro munyika. MuHarare semuenzaniso munonzi amburenzi nhanhatu pachidiwa makumi matatu nembiri uye vanhu vanoda kusvika zvikamu makumi mashanu kubva muzana vachinzi vakatarisana nenzara inotyisa. Vari muPOLAD vanoti gungano iri rinobatsira asi vamwe vanopikisa vachiti riri kungopfukutawo mari yenyika uye harina meno. Bato guru rinopikisa reMDC Alliance harisi mumubatanidzwa uyu kunyangwe vamwe vakuru mubato reMDC-T rinotungamirirwa naVaDouglas Mwonzora vari kuti vanenge vave mugungano iri mavhiki anotevera. No media source currently available 	https://www.voashona.com/a/vasikhala-vanoti-mota-dzepolad-kutenda-vatsigiri-vavamnangagwa-vasina-zvido-zveruzhinji/5992200.html
politics	Muzvare Masarira Vanomiswa Zvakare muDare reDzimhosva	Murwi wekodzero dzevanhu Linda Masarira, uyo akasungwa mwedzi wapera nenyaya mbiri dzaari kupomerwa, amiswa pamberi pedare redzimhosva reMbare Magistrate Court achitongwa nenyaya yaari kupomerwa yekukanganisa mapurisa kuita basa ravo. Asi zvinonzi nyaya iyi yanendeswa mberi kumusi wa 17 mwedzi uno mushure mekunge vachichisi vakumbira kudare kuti vanoda nguva yekuti vapedze kuongorora nyaya iyi. Gweta riri kumirira Muzvare Masarira nevamwe vapfumbamwe vavari kutongwa navo, VaObey Shava vanoti vapikisa danho revachuchisi iri vachiti rinoratidza kuti havana kurongeka sezvo nyaya yaMuzvare Masarira nevamwe vavo yave nenguva ichinzwikwa mudare. VaShava vanoti vakumbira dare kuti kana hurumende isina kugadzirira zvakare pachadzoka nyaya iyi mudare, dare rinofanirwa kurasa nyaya yevasungwa ava. Vasungwa gumi ava vari kupomerwa mhosva yekuvhiringidza mapurisa kuita basa ravo apo vaiedza kusunga Doctor Patson Dzamara nevamwe vavo muAfrica Unity Square mavairatidzira. Asi vamwe vaMuzvare Masarira vakakwanisa kunge vachipiwa mukana wekubvisa mari dzechibatiso, ivo vakanyimwa mukana uyu vachinzi vane samanisi rekukundikana kumira mudare pane imwe nyaya yavanonzi vakapara kwaMutare. Muzvare Masarira vari kutarisirwa zvakare kudzoka kudare rimwechetero nemusi weChina vachitongwazve mune imwe nyaya yavari kupomerwa yekuita mhirizhonga pakuratidzira kwakaitika mumusha weMufakose nemusi wa 6 Chikunguru gore rino. No media source currently available 	https://www.voashona.com/a/zimbabwe-politics-linda-masarira/3459286.html
politics	VaMugabe Votanga Kutsvaga Rutsigiro Asi Vamwe Vachitya Kudzoka kweMhirizhonga	Mutungamiri wenyika, VaRobert Mugabe, nemusi weChishanu vari kutarisirwa kuparura hurongwa hwekutsvaga rutsigiro musarudzo dzegore rinouya vachikurudzira vechidiki kuti vaende kunonyoresa kuvhota. Musangano wekutanga pamisangano gumi ichaitwa naVaMugabe mumatunhu ose uri kutanga kuRudhaka Stadium, Marondera. Rwendo rwaVaMugabe urwu rwuri kuuyawo mushure mekunge mutungamiri webato guru rinopikisa reMDC, VaMorgan Tsvangirai, vatendererawo mumatunhu ose enyika vachiita misangano nevatsigiri vavo. Vamwe vari kuitawo misangano yakadai ndiAmai Joice Mujuru webato reNational People’s Party. Asi kutanga kwekutsvaga rutsigiro uku kunonzi nesangano rinoita zveongororo reAfrobarometer kuri kukonzera kuti vanhu vakawanda munyika vabatwe nekutya kukuru nenyaya yemhirizhonga yezvematongerwo enyika. Afrobarometer inotiwo huwandu hwevanhu vari kuti havachina chivimbo nesarudzo hurikuramba huchikwira. Nhengo yeMDC-T vachimirira Mkoba mudare reparamende, VaAmos Chibaya, vanoti ichokwadi kuti Zanu-PF iri kukonzera mhirizhonga nekuti haina chekuitira vanhu. Asi sachigaro weZanu-PF Youth League kuManicaland, VaMubuso Chinguno, vanoti muromo hauzarirwe nerwizi uye vanopikisa vanoreva nhema kuti bato ravo rinokurudzira mhirizhonga. No media source currently available  	https://www.voashona.com/a/zimbabwe-mugabe-to-kickstart-campaign/3882762.html
sports	Pivac ave panyanga	ndiye akasarudzwa kuti azotsive Warren Gatland semurairidzi weWales gore rinotevera pachapera mutambo weWorld Cup.   Pivac ange achiita basa rimwe chete kuScarlets kubva mugore ra2014 izvo zvakamuona achiitungamirira kuhwina mukombe weGuinness PRO12 zvikabatsira chikwata chake kupinda musemi-fainari yeChampions Cup mumwaka mumwe chete uyu.   Shasha iyi – iyo yaimbove mupurisa kunyika yake yeNew Zealand – akakunda vamwe vanoti Dave Rennie naScott Robinson kupinda pachigaro ichi icho chichazosiiwa naGatland gore rinotevera pachapera mutambo weWorld 2019 Japan. Pivac acharamba achitungamirira maScarlets kusvika kupera kwemwaka we2018-19   Achazove pasi peWRU muna Chikunguru 2019, Gatland apedza kutungamira Wales kuWorld Cup. — SportMails rugby	https://www.kwayedza.co.zw/pivac-ave-panyanga/
business	Hurumende Yomisa Basa Vamwe Vechidiki	Hurumende nemusi weChishanu yakatanga kumisa basa vamwe vechidiki vange vachishanda mumawadhi ekumamisha kana kuti maYouth Officers nechinangwa chekuda kuyedza kuderedza mari iri kushandiswa kubhadhara vashandi vehurumende. Nyaya yekumisa vechidiki ava basa yakataurwa negurukota rezvemari, Muzvinafundo Mthulu Ncube, gore rapera vachiti mari zhinji yehurumende inosvika zvikamu makumi mapfumbamwe kubva muzana iri kushandiswa kubhadhara vashandi vehurumende. Asi pakamboyedza vaive gurukota rezvemari, VaPatrick Chinamasa, kumbomisa vechidiki ava basa vaive mutungamiri wenyika, VaRobert Mugabe, nemamwe makurukota avo vakatsika madziro. Dzimwe nyanzvi munyaya dzezvematongerwo enyika dzinoti vechidiki ava vanoshandiswa nebato riri kutonga kutyora kodzero dzevanopikisa. Asi vechidiki ava vanoti vanoita basa rakakosha kukurudzira vechidiki kuzviitira mabasa emaoko. Zvinonzi pawadhi yoga yoga pange paine vechidiki ava vatanhatu asi parizvino pave kusiiwa mumwe chete. Mumashoko aro kuvatori venhau, Bazi rePublic Service Commission rati ramisa vechidiki zviuru zvitatu nemazana matatu nemakumi matanhatu nevashanu. Mumwe wevechidiki ava, VaTakawira Maluku vekuGuruve, vati havasi kufara nekumiswa basa kwevamwe vechidiki. No media source currently available 	https://www.voashona.com/a/hurumende-yomisa-basa-vamwe-vechidiki-/4729319.html
business	Mhuri Dziri Kurima kuSikato kuMasvingo Dzoramba Kubviswa neHurumende Munzvimbo Iyi	Mhuri dziri munzvimbo yeSikato pedyo neMasvingo eGreat Zimbabwe, dzapihwa mazuva manomwe ekuti dzibve mupurazi madziri kugara, iro raiva remurungu radzakatora munguva yehondo yeminda. Hurumende inoti vanhu ava vakatora minda iyi zvisiri pamutemo. Sadunhu wenzvimbo yeSikato kuMasvingo, VaTitison Haruzivishe pamwe nasabhuku Henry Makusha, vasungwa mushure mekuramba kusaina magwaro abva kuhurumende ekuti vaudze vanhu vavo kuti vabude muminda iyi. Asi nyanzvi munyaya dzemitemo dzinoti mapurisa akanganisa zvikuru kusunga vanhu ava. Mumwe mugari, VaRemison Dengu, vanoti kunyange hazvo vasunga vakuru vavo, ivo vacharamba vakashinga vari pamisha yavo. Mutauriri wemapurisa mudunhu reMasvingo, Inspector Charity Mazula, vati havasi kuziva nezvekusungwa kwaVaHaruzivishe naVaMakusha, vachiti vanga vasiri muhofisi. Nzvimbo yeSikato ine mabhuku manomwe anoti, Muza, Chikutuva, Manunure, Makasva, Banga, Sithole nerekwa Marukutira. Mhuri dziri mubhuku manomwe aya dzikabatanidzwa, dzinoita vanhu vanosvika zviuru zvishanu. Mugari wemubhuku rekwaChikutuva, VaEdmore Matarirano, vanyunyuta zvikuru nekudzingwa kwavari kuitwa munzvimbo yavo nehurumende yebato ravo ravati vakatsigira kuti ridzoke panyanga musarudzo dzegore rapera. Hurumende kubudikidza negurukota rebazi rezveminda nezvekurima, VaPerence Shiri, vakati vachabvisa vanhu vakazvigarisa voga nekuti vakatyora chikamu chemutemo we Gazetted Land Act. Mutsamba dzapuwa vagari ava dzakabva kubazi iri, hurumende inoti vagari ava vakazvigarisa zvisiri pamutemo uye vakasvika musi wa 15 Ndira vasati vabva, vachasungwa vvachiendeswa kumatare edzimhosva. Mumwe mugari, Amai Kundai Haruziveshe, vanoti ivo hurumende iri kuvadzinga munzvimbo yemadziteteguru avo. Vamwe vataura neStudio7 vanoti vave nemakore gumi nemasere vachigara munzvimbo iyi uye vakavaka misha yavo yakakura vachishandisa mari dzakawanda nekudaro havangasiyi kana kuputsa misha iyi sezvo hurumende isina kuvaudza kuti ichavaripa here kana kuvapa imwe nzvimbo yekugara. Amai Virginia Machida, avo vanoti vakabva kwaChivi muna 2000, vanoti vave nemusha nezvipfuwo zvakawanda zvisingadi kutamiswa-tamiswa Mumwe mugari, VaTawanda Munhundiripo, vati hurumende iri kutyora bumbiro remitemo kana ichivadzinga isina kuvapa imwe nzvimbo yekunovaka misha yavo, pamwe nekuvabhadhara kuvabvisa pavanogara. Gweta rinorwira kodzero dzevanhu muMasvingo, VaOmen Mafa, vati hurumende yaita zvisiri pamutemo nekuti bumbiro remitemo yenyika hariibvumidzi kudzinga vanhu vasina kupihwa mvumo nedare repamusoro redzimhosva, uye haina kutevedzera gwara remutemo zvakakwana. Studio7 haina kukwanisa kunzwa kuna VaShiri divi ravo panyaya iyi. Asi vagari ava vanoti havasi kuzotevedzera zviri mutsamba dzavapihwa, uye vakatogadzirira kusungwa. Pari zvino vagari ava vari kutsvaga magweta angavabatsire panyaya yavo. Vagari ava vakatora purazi rainzi Mzero, iro raiva raVaNorman Richards mugore ra 2000. No media source currently available  	https://www.voashona.com/a/zimbabwe-masvingo-farmers-vow-to-defy-government-evictions/4735723.html
sports	Zim yotamba nePakistan	  Chikwata chenyika checricket chemaChevrons chakatanga gadziriro dzekusangana nePakistan izvo zvichaona zvikwata zviviri izvi zvichitamba mitambo miviri yeTest match series nemitatu yeTwenty20 International Series (T20I).   Mukushi wemashoko kuZimbabwe Cricket (ZC) — Darlington Majonga — anoti maChevrons achatamba nePakistan musi wa17 Kubvumbi na21 Kubvumbi mutambo weT20I.   Zvikwata izvi zvichazotatsurana zvekare musi wa23 na25 Kubvumbi.   Kana mitambo yeT20I yapera, zvikwata zviviri izvi zvichabandana mumitambo yetest match series apo mutambo wekutanga uriko musi wa29 Kubvumbi uchizopera musi wa3 Chivabvu kozoti wechipiri uchatanga musi wa7 Chivabvu uchipera musi wa11 Chivabvu.   “Pakistan iri kutarisirwa munyika musi wa17 Kubvumbi apo ichauya kuzosangana neZimbabwe mumitambo miviri yetest match nemitatu yeTwenty20 International games,” anodaro Majonga. Mitambo yezvikwata zviviri izvi yose ichatambirwa paHarare Sports Club munhandare isina vatsigiri senzira yekurwisa kupararira kwechirwere cheCovid-19.   Majonga anoti mitemo yemunyika muno neWorld Health Organization (WHO) yekudzivirira Covid-19 ichitevedzwa pamitambo iyi.   “Mitambo iyi ichitambirwa pasi pechirongwa chebio-secure bubble zvinoreva kuti vatambi, varairidzi nevose vari kuona nezvemitambo iyi vachagara kure neveruzhinji uye hapana vatsigiri vachatenderwa kusvika pedyo navo.   “Apo mitambo inenge ichitambwa, vatambi vose vachange vachivhenekwa kuti havana here kubatira denda reCovid-19, koti mazuva ose nhandare dzichafafaidzwa kuitira kuuraya hutachiona,” anodaro Majonga.   Mutambo wemaChevrons nePakistan uyu unotevera mumwe wechikwata chenyika ichi neAfghanistan uyo wakatambirwa kuUnited Arab Emirates nguva yadarika.	https://www.kwayedza.co.zw/zim-yotamba-nepakistan/
health	Vasope neVamwe Vasingaone Zvakanaka Vobatsirwa neMagirazi Pachena	Mukuru weAlbino Trust of Zimbabwe, VaBrian Nyoni, vanoti vanhu vanodarika zviuru mazana matatu, 300 000, vachawana rubatsiro rwekupiwa magirazi okuverengesa pachena pachirongwa cheSight To the World. Sangano iri riri kushanda nebazi rezvehutano mukanzuru yeHarare. VaNyoni vanoti chirongwa ichi chichabatsira vanhu vanemazera ari pakati pemakore makumi mana nemashanu, 45, nemakumi matanhatu nemashanu, 65. Vaendera mberi vachiti chirongwa ichi chichaendawo kumatunhu mashanu enyika kwemakore mashanu anotevera. VaNyoni vatiwo chirongwa ichi hachisi kunangana nevanhu vanorarama nehusope chete. Vaendera mberi vachiti zvakakosha kuti munhu wese apinde muchirongwa ichi pasina rusarura izvo zvinozoita kuti vanhu vaone kukosha kwemasangano anomirira vanorarama nehusope uye nekunzwisisawo matambudziko avanosangana nawo. Imwe nyanzvi nyanzvi munyaya dzezvehutano isina kudomwa nezita yaudza Studio 7 kuti kune zvakawanda zvinokonzera kuti vanhu varware maziso uye vaendera mberi vachiti vanosanganawo nevana vari pasi pemakore gumi nemashanu, 15, vanenge vavhiringidzwa maziso nenzira dzakasiyana siyana. Vati rimwe donzvo rechirongwa ichi nderekudzikisa huhwandu hwevanhu vanoita tsaona pamigwagwa nenyaya yekusaona zvakanaka. Nyanzvi munyaya dzezvehutano Dr Chiripanyanga vatsanangura zvimwe zvezvirwere zvinokonzera kupofomara kwemaziso. Bazi rezvehutano rinoti kune vanhu vakawandisa vanoda magirazi okuonesa zvekuti vari kukurudzira varapwi kuti vaende kumakiriniki anosanganisira Sekuru Kaguvi iri paParirenyatwa Hospital, Norton Eye Hospital, Sakubva Clinic kwaMutare ne Richard Morris Hospital kuBulawayo. Nyanzvi munyaya dzezvehutano hwemaziso ine mukurumbira pasi rose Dr Solomon Guramatunhu vanoti zvinorwadza kuona varwere vachishaya rubatsiro munyika, asi dzimwe nyika dzichisimbaradza zvipatara zvehurumende kuitira kuti veruzhinji vakwanise kubatsirwa.	https://www.voashona.com/a/6883565.html
business	Vagari vekwaChiyadzwa Vakanetsana neVakuru veKambani yeMangoda yeAnjin Vopihwa Mukana weKubvisa Mari yeChibatiso	Mutongi wedare ramejasitiriti maMutare VaLangton Mukwengi neChina vakabhadharisa mari yechibatiso inosvika madhora zviuru zvitatu zveRTGS kuvasungwa makumi maviri nevasere avo vakasungwa nemusi weChipiri apo vairatidzira pakambani yemangoda yeAnjin vachinyunyuta nekusabata vagari ava zvakanaka, uye kukanganisirwa nharaunda yavo nemabasa ekucherwa kwemangoda kuri kuitwa nekambani iyi. VaMukwengi vakaudza vasungwa ava kuti vasakanganisa mabasa ari kuitwa pakambani yeAnji vachiti vasasvika chinhambwe chemamita zana pedyo nayo. Vati vasungwa vagare padzimba dzavo dziri mumagwaro edare uye vasavhiringidza vafakazi panyaya iyi. Vasungwa ava vanzi vadzoke zvakare kudare nemusi wa22 Mbudzi gore rino apo mhosva yavari kupomerwa ichatanga kutongwa. Rimwe remagweta riri kumiririra vasungwa ava VaCosmas Chibaya vaudza Studio 7 vanofara nezvabuda mudare. Izvi zvatsigirwa nerimwe remagweta evasungwa ava VaRichard Ncube vanoshanda nesangano reZimbabwe Environmental Law Association. Vachuchusi venyaya iyi vanoti vasungwa makumi maviri nevasere ava vachitungamirirwa naSabhuku Robert Chiadzwa avo vanemakore makumi mapfumbamwe ekuberekwa vakaputsa hari dzedoro range rabikwa pakugadzirira mhemberero dzekuvhurwa patsva kwekambani yemangoda yeAnjin nemusi wa28 Gumiguru. Vasungwa ava vanonzi zvakare vakaparadza matende epagungano iri vachinyunyuta nekusabatwa zvakanaka kwevashandi vepakambani iyi nevaridzi vayo vekuChina. Vagari ava vanotiwo vanoda kuti vave chikamu chinosvika gumi kubva muzana chevashandi vepaAnjin sezvo kambani iyi iri kuchera munharaunda mavo. Vakuru vekambani yeAnjin vanonzi havana havo kumhan’ara chiitiko ichi kumapurisa vachida kugadzirisana pachavo nevagari, vakavimbisa kudzoka nemusi wa2 Mbudzi kuita musangano vose nechinangwa chekunzwisisana. Mushure mekutadza kuuya kwevakuru veAnjin ava kumusangano uyu sezvange zvarongwa vagari vanosvika mazana mana vakaungana pamba paVaNewman Chiadzwa vatsamwa vakaronga kuratidzira pamuzinda weAnjin vachitungamirirwa naVaNewman Chiadzwa, Sabhuku Robert Chiadzwa uye nava Shadreck Chipise. Vairatidzira ava vainge vaine zvinyorwa zvakanzi, Anjin wauraya zvipfuyo zvedu, wauraya mafuro, madhamu, nzizi neminda yedu yekurima nezvimwewo. Kuratidzira uku kunonzi kwakazoita mhirizhonga pakarohwa vawe vashandi nevaridzi vekambani iyi. Tichiri panyaya dzange dziri kumatare maMutare, mutevedzeri wemunyori anoona nezvekufambiswa kwemabasa mubato reMDC Alliance kuManicaland VaItai Masaka neChitatu vakabvisiswa mari yechibatiso inoita madhora zviuru gumi pamhosva yavari kupomerwa yekurova mutsigiri weZanu PF mumusha weChikanga, VaMalcom Masarira vanova sachigaro wevechidiki mu14th District kwaMutare. VaMasaka avo vange vakamirirwa mudare negweta VaDavid Tandiri vakanzi vadzoke kudare zvakare musi wa19 Mbudzi. 	https://www.voashona.com/a/vagari-vekwachiyadzwa-vakanetsana-nevakuru-vekambani-yemangoda-yeanjin-vopihwa-mukana-wekubvisa-mari-yechibatiso/6300105.html
business	Mapurisa Anorambidza Vanotengesera Mumigwagwa Kufora Vachinyunyuta neKushungurudzwa neMapurisa	Mapurisa muHarare nhasi anonzi anyima mvumo yekufora kunhengo dzesangano revanorarama nekutengesera mumigwagwa reVendors Initiative for Social and Economic Transformation, VISET, idzo dzanga dzichida kuratidzira kwadzinoti hutsinye hwemapurisa zvichitevera kushaya kwemumwe wavo ari muhusungwa. VaTafadzwa Hilton Tamangani vakashaya vari muhusungwa kuHarare Remand Prison mushure mekusungwa pamwechete nevamwe gumi vanotengesera mumigwagwa vachipomerwa mhosva yekurova mupurisa. Mukuru wesangano reVISET, VaSamuel Wadzayi, vanoti vakanga vakanyorera mapurisa neMuvhuro svondo rapera vachiazivisa nezvehurongwa hwavo hwekuda kuratidzira uhwu. Asi vanoti vazoshamisika vachiwana mhinduro inovaudza kuti tsamba yavo yakanga isiri kuwirirana nezvinodiwa nechikamu 25 chemutemo wePublic Order and Security Act (POSA) (Chapter 11:17), nekudaro vakanga vasingafanirwe kuenderera mberi nekuratidzira uku. Studio 7 yakundikana kubata Mutauriri wemapurisa Assistant Commissioner Paul Nyathi. Asi vaWadzayi vanoti vari kupikisa danho remapurisa iri kuburikidza nekumhanyira kudare repamusoro reHigh Court. No media source currently available 	https://www.voashona.com/a/zimbabwe-republic-police-vendors-march-ban-samuel-wadzayi/5142382.html
sports	Nhabvu yevechidiki yakanganisika‘ . . . tanzwa nekumirira’	AIMBOVE mutambi weMotor Action, Lengthens neShooting Stars, Godfrey Moyo, anoti kusimukira kwenhabvu yevechidiki kuri munjodzi huru zvichitevera kumiswa kwakamboitwa mitambo yose nekuda kwechirwere cheCovid-19.   Moyo vazhinji vanomuziva achitambira maYoung Warriors Under-20 ne23.   Kubva zvaasendeka shangu dzake, Moyo ave kurairidza chikwata chePrime Academy chiri kuRuwa achibika vatambi vemangwana.   Muhurukuro neKwayedza, Moyo anoti kubvira pakamiswa mitambo mizhinji senzira yekuti vanhu vasaungane nedonzvo rekudzivirira kupararira kweCovid-19 vechidiki vari kurasikirwa zvikuru munyaya dzekusimudzirwa mumutambo wenhabvu.   “Ini ndinotyira zvikuru vechidiki vedu nekuti vakasiiwa vari vega vamwe vanofuririka vakapedzisira vave kutora zvinodhaka muviri zvopedzisira zvavakanganisa remangwana ravo.   “Nhabvu yevechidiki yakakosha nekuti ndivo vatambi vemangwana saka vanofanirwa kukosheswa vogara vachibikwa. Asi manje nekuda kwelockdown hatizive kuti vamwe varipi uye vari kuitei, totovatyira nekuti sevana vakasaongororwa remangwana ravo rinoenda mudondo.   “Ndipo paye mutambi anenge achirakidza kuti tarenda riripo uye remangwana rake rakajeka mozongonzwa kuti nhabvu haachatambe, azvisiya zvose afuririka. Isu patinosangana navo tinovadzidzisa nhabvu uye zvehupenyu asi tikaita nguva tisinawo ndipo vanopedzisira vafuririka,” anodaro Moyo.   Sangano rinotungamira nhabvu reZimbabwe Football Association (Zifa) nguva yadarika rakazivisa kuti rinoda  kutangisa zvirongwa zvekusimudzira vechidiki mumutambo wenhabvu (junior league) kumapurovhinzi akasiyana enyika asi zvose zvakazoenda mudondo nekuuya kweCovid-19.   Panguva yaakatamba nhabvu, Moyo akakwanisa kuhwina mikombe inosanganisira Banc ABC neLengthens uye neMotor Action izvo zvakazomuona achitamba mumitambo yeConfederations Cup pamwe chete neChampions League neLengthens neMotor Action zvakare.	https://www.kwayedza.co.zw/nhabvu-yevechidiki-yakanganisika-tanzwa-nekumirira/
business	EU Yobatsiea Vechidiki neMamiriyoni Mashanu eMadhora	Sangano reEuropean Union neChishanu razivisa kuti richashandisa mari inodarika mamiriyoni mashanu emadhora mumabasa ekusimudzira vechidiki pamwe nekuvapa mukana wekupinda muzvirongwa zvebudiriro munyika. Mugwaro raburitswa nemuzinda wesangano iri muHarare neChishanu, European Union yati mari iyi ichapihwa kumasangano anoshanda akazvimirira, makanzuru pamwe nemakambani akazvimirira kuti ashande nevechidiki kuvapa mukana wekuti vaite mabasa ebudiriro kuti vazvisimudzire mukurarama kwavo. EU inoti panofanira kuve nemikana yakaenzana uye vechidiki vanofanira kupihwa mukana wekushandisa zviwanikwa, kuwaniswa mabasa nemikana yekutangawo mabhizimisi avo. Mukuru weChitungwiza Residents Trust, VaMarvelous Khumalo, vaudza Studio7 kuti zvinofadza kuti apo zvinhu zviri kuramba zvichioma munyika, pane dzimwe nyika dziri kurangarira vechidiki munyika. Mukuru wesanganio reYouth Forum, VaWellington Zindove, vanoti zvinotendwa kuti sangano reEU rinoramba richibatsira vechidiki munyika umo mune kutambura kukuru. Mukuru wesangano rePlatform for Youth Development, VaClaris Madhuku, vanoti rubatsiro rweEU rwakanaka chose sezvo rune chinangwa chekubatsira vechidiki avo vakasarira zvikuru muzvirongwa zvebudiriro. Sangano reEU rinoti donzvo guru raro kubatsira kupedza hurombo muZimbabwe uye kuti vanhu vagare zvakanaka, pasina mhirizhonga kana hudzvanyiriri. Kunze kwerubatsiro kune vechidiki, EU inotsigirawo Zimbabwe nekutenga chikafu, mabasa ekuwanisa vanhu mvura yakachena nezvimwe zvakawanda. No media source currently available 	https://www.voashona.com/a/zimbabwe-eu-gives-aid-to-zim-youths/3830286.html
sports	ZVIBHAKERA ZVANDIRERA: MONALISA	SHASHA yetsiva yechidzimai, Monalisa “Queen of the Jungle” Sibanda, anoti hakuna chisingapere, naizvozvo vanhu ngavasanyanye kutya sezvo chirwere cheCovid-19 chichapera neimwe nguva.   Sibanda anotiwo mutambo wetsiva wakanaka uye kana ari iye, zvinhu zvabhadhara nekuti ari kurarama kubva mukukanda zvimbokoma zvematsenganzungu.   Vanhu vari mune zvemitambo vakawanda vakakanganiswa nedenda reCovid-19 sezvo mitambo mizhinji yakambomiswa nekuda kwechirwere ichi pasi rose izvo zvakonzera matambudziko makuru uye kushushikana kune vari mune zvemitambo.   Asi muhurukuro naQueen of the Jungle, anoti zvinhu zvose zvinoitika pasi pano zvine chirevo uye Mwari vachagadzirisa zvose zvigonaka.   “Zvinhu zvose zvinoitika pasi pano zvine chirevo, hazvingoitike. Matambudziko aya achapera uye Mwari vachatitungamirira kusvika zvanaka.   “Zvinonzi chisingapere chinoshura, saka iyo coronavirus (Covid-19) yatishungurudza iyi ichasvikawo pakupera,” anodaro.   Sibanda anozivikanwa ari iye mumwe wemadzimai kubva muZimbabwe vakaita mukurumbira achitamba tsiva izvo zvakamuona achitamba mitambo 25 muboka reamatuer akaihwina yose. Akazokwirira ndokutanga kukwikwidza muboka reprofessional achirwa muJunior weight akatamba mitambo 17 umo akahwina misere uye nemabhande anosanganisira reWorld International Boxing Association (WIBA), World Intercontinental Champion iro akahwina gore radarika kuNairobi, Kenya.   Shasha iyi haina kuenda kure nechikoro asi inoti ine mufaro mukuru muupenyu hwayo nekuti mutambo wetsiva wakaichengeta zvikuru uye nanhasi uchiri kungoira- ramisa.   “Tsiva ndiwo upenyu hwangu, kubva kare uye kusvika nanhasi mutambo uyu wandichengeta zvikuru. Ndinongotenda Mwari vakandipa chipo ichi nekuti handitombokwanise kuverenga ndikazvipedza zvose zvandakawana kuburikidza netsiva,” anodaro Sibanda.   Queen of the Jungle akakomborerwa nevanakomana vatatu uye vose vari kutevera mumatsimba ake ekutamba tsiva uye mukuru wacho ane makore 16 ekuberekwa ave kutokwikwidza muboka reamatuer.	https://www.kwayedza.co.zw/zvibhakera-zvandirera-monalisa/
politics	MDC T Inoti Hurongwa Hwayo hweKuratidzira kwaMutare Hwoitwa neMusi weChina, 23 Chikumi	Bato reMDC T rinoti hurongwa hwaro hwekuti nhengo dzaro dzifore dzichiratidzira muguta reMutare mudunhu reManicaland, hwave kuzoitwa nemusi weChina svondo rino, kwete neMugovera sezvakanga zvamboziviswa. Mutauriri weMDC T, VaObert Gutu vanoti izvi zvaitwa nekuda kwemhinduro yavawana kubva kumapurisa, ayo vanoti avazivisa kuti zuva reMugovera rakanga rakumbirwa kare nebato reZanu PF kuti riite hurongwa hwaro. “Mapurisa akazivisa hutungamiri hwebato redi hwedunhu reManicaland svondo rapera kuti Saturday 25 haichaita nekuti Zanu PF yakanga yavazivisa kare nemusi wa 8 June kuti ine hurongwa hwayo, ndofunga hwekupa vechidiki ma stand here,” vaGutu vanodaro. VaGutu vanoti sebato rinoziva maitiro emapurisa pamwe nebato reZanu PF, harioni paine dambudziko pakushandurwa kwemazuva uku, sezvo richigara rakagadzirira. Bato reMDC- T rinoti riri kuratidzira kusafara nemamiriro ezvehupfumi, zvichionekwa nekuvharwa kwemakambani akawanda zvichisiya vanhu vakawanda vasina mabasa. Bato iri rinoti nyaya yehuwori hwebato riri kutonga reZanu-PF ndiyo yakonzerawo kuti zvinhu zviomere vakawanda munyika. MDC inoti vanhu vekuManicaland vanofanira kuratidzirawo nenyaya yekutsakatika kwemari yemangoda akacherwa mudunhu ravo. Mutungamiri wenyika VaRobert Mugabe ndivo vakataura vega kuti mari yakabva kumangoda inosvika mabhiriyoni gumi nemashanu yainge yatsakatika. No media source currently available 	https://www.voashona.com/a/zimbabwe-politics-mdct-march-demonstration-mutare-gutu/3385606.html
health	Komisheni Inoona zveKodzero Yoshushikana neKushomeka kweVanhu Vaongororwa Chirwere cheCOVID-19 Kusvika Nhasi	Komisheni inoona nezvekodzero dzevanhu yeZimbabwe Human Rights Commission, inoti iri kushushikana nehuwandu hwevanhu vaongororwa kana vaine chirwere che COVID-19 munyika kusvika pari zvino. Komisheni iyi inoti vanhu zana nemakumi mapfumbamwe nevana vanozi vainge vaongororwa kusvika musi wa30 Kurume, vaive vashoma zvikuru pachitariswa zviuru zvevanhu zvakapinda munyika kubva pakatanga chirwere ichi kuChina gore rapera. Mugwaro rayakaburitsa neChitatu, Zimbabwe Human Rights Commission inotiwo iri kukurudzira hurumende kuti ipe dzidziso pamusoro peCoronavirus mundimi dzakasiyanasiyana, kusanganisirawo mutauro wemaoko kana kuti Sign Language, senzira yekuti veruzhinji vabatsirikane. Komisheni iyi inotiwo hurumende iri kunonoka kuita kuti kuongororwa kwevanhu kuti vane hutachiwana here kana kuti kwete kuitwe mumatunhu ose emunyika, kwete kuti kungoitwa muHarare chete. Hatina kukwanisa kunzwa divi rehurumende panyaya iyi sezvo gurukota rebazi rinoona nezvekomisheni iyi, reMitemo, VaZiyambi Ziyambi, vanga vasiri kubatika panharembozha yavo. Asi nyanzvi munyaya dzekodzero dzevanhu, uye vaive mukuru weZimRights, VaOkay Machisa, vanoti vanobvumirana nemaonero eZimbabwe Human Rights Commission ekuti vanhu vaongororwa vashoma kwazvo pachitariswa huwandu hwevanhu vanopinda munyika nepamiganho yenyika yose, kusanganisirawo nhandare dzendege. Panyaya yekuti shambadzo iitwe nemitauro yose inocherechedzwa munyika, VaMachisa vanoti hurumende inofanirwa kutevera zviri mubumbiro renyika panyaya yemitauro, yoshambadza mashoko kuvanhu vose. Vanotiwo nyaya yekuti matunhu ose akwanise kuongorora vanhu kana vaine hutachiwana hweCoronavirus, vanoti zvakakosha chose kuti matunhu ose awaniswe mukana wekuita ongororo idzi. Pari zvino chipatara cheSally Mugabe Hospital muHarare ndicho chete chiri kuita ongororo dzechirwere cheCOVID-19 munyika. No media source currently available 	https://www.voashona.com/a/zimbabwe-covid-19-zimbabwe-human-rights-commission-okay-machisa/5356956.html
health	Huwandu hweVanhu Vabatwa neCOVID-19 Munyika Hwave Makumi Matatu neVasere	Bazi rezvehutano nekuchengetwa kwakanaka kwevana rinoti huwandu hwevanhu vabatwa nechirwere cheCovid-19 hwakwira kusvika pamakumi matatu nevasere zvichitevera kuwanikwa kwakaitwa munhu mumwe chete aine chirwere ichi muHarare nemusi weChina. Bazi iri razivisawo kuti vafa nechirwere ichi vachiri vana munyika yose, uye vapona kubva kuchirwere ichi vari gumi nevatatu. Izvi zvinobuda panguva iyo mutungamiri wenyika, VaEmmerson Mnangagwa, vari kutarisirwa kuzivisa nezvekuti vari kuwedzera mazuva here kana kubvisa mutemo unorambidza kufambafamba kwevanhu, kana kuti lockdown, uyo vakaderedza kuenda pachinhanho chepiri, kana kuti Level 2 masvondo maviri adarika. Mutemo uyu uri kutarisirwa kupera nemusi weSvondo. Johns Hopkins University yemuAmerica inoti vanhu vabatwa nechirwere ichi pasi rose vadarika mamiriyoni mana nemazana mana ezviuru (4.4 million) uye vafa nechirwere ichi vasvika pazviuru mazana matatu nezvitatu nemazana matatu nemakumi masere nevapfumbamwe (303 389). Gweta uye vari chizvarwa cheZimbabwe chiri ku Britain, Doctor Simba Mavaza, vanoti kukwira kwehuwandu hwevanhu vabatwa nechirwere cheCovid-19 nemunhu mumwe chete kunoratidza kuti chirwere ichi hachisati chadzika midzi munyika. Dctor Mavaza vanoti izvi zvinogona kunge zviri kukonzerwa nenyaya yekuti vanhu vari kutevedzera kurudziro yekuti vazvichengetedze, kana matanho ari kutorwa nehurumende ekuchengetedza kwavo voga vose vanenge vaponda munyika vachibva kunze. Panyaya yekuti mutungamiri wenyika owedzera here kana kubvisa mazuva ekusafambafamba kwevanhu, Doctor Mavaza vanoti vanofunga kuti VaMnangagwa vachavhura makambani ose uye kubvumidza vanhu kufambafamba sezvo pakatoiswa kare matanho anofanirwa kuteverwa nevemakambani mukuona kuti vashandi vavo vakadzivirirwa kubva kuchirwere ichi. No media source currently available 	https://www.voashona.com/a/zimbabwe-covid-19-udate-38-cases-dr-simba-mavaza/5421367.html
politics	Nyika Yoita Sarudzo dzemaBy-Election Dziri Kunzi neVanopikisa Kutungana KweMbudzi	Sachigaro wesangano reZimbabwe Electoral Commission amai Rita Makarau vanoti sangano ravo ragadzirira kuita sarudzo dzemaby-elections dziri kuitwa kuMbire, Epworth neMarondera Central. Izvi zvinotevera kudzingwa mubato reZanu-PF kwaVaDavid Butau uye VaRay Kaukonde kuMarondera Central. Vaviri ava vaipomerwa mhosva yekutsigira vaimbova mutevedzeri wemutungamiri wenyika amai Joyce Mujuru vakadzingwawo mubato. KuEpworth kuri kuitwa sarudzo mushure mekushaya kwaVaAmos Midzi veZanu-PF. Vanhu varikukurudzirwa nezec kuti vauye nemapepa chaiwo ekuvhota kwete madrivers license. Amai Rita Makarau sachigaro weZEC vanoti vavhoti vanofanira kuuya nezvitupa zvinoonekwa kwete madrivers license. No media source currently available  Tichiri panyaya iyi mutauriri wesangano rinoongorora sarudzo rakazvimirira reZimbabwe Election Support Network Amai Ellen Dingane vanoti zvinhu zvirikufamba zvakanaka parezvino. No media source currently available Mapato achakwikwidza kuEpworth anosanganisira Zanu-PF, Transform Zimbabwe neZAPU. KuMarondera kuchakwikwidza Zanu-PF, Transform Zimbabwe, Freedom Front ne National Constitutional Assembly uye kuMbire kuchakwikwidza Zanu-PF, Transform Zimbabwe neNCA. Asi mapatao akaita seMDC ne People’s Democratic Party ari kuramwa kupinda musarudzo idzi achiti mitemo yesarudzo iripo yakarerekera kubatsira bato riri kutonga reZanu-PF kuti rikunde. Asi bato reZanu-PF rinoti zviri kutaurwa izvi ndezvemugotsi matsuro. Bato iri rinoti veMDC vanotya kukundwa musarudzo.	https://www.voashona.com/a/zimbabwe-politics/2969752.html
health	Zimbabwe Inobatana neDzimwe Nyika Kucherechedza Zuva reWorld Cancer Day	Zimbabwe inoti sedzimwe nyika pasi rese dambudziko rechirwere chegomarara riri kuramba richikura huye zvakakosha kutsvaka nzira dzekuti vese vanobatwa nechirwere ichi vakwanise kurapiwa. Vachitaura pamhemberero dzekucherechedza zuva rechirwere chegomarara pasi rose reWorld Cancer Day muHarare nhasi, vakafanobata chigaro chemutungamiriri wenyika vari zvakare gurukota rezvehutano, VaConstantino Chiwenga vati chirwere chegomarara idambudziko munyika huye hurumende iri kutsvaka nzira dzekubatsira vese vanobatwa nedenda iri. VaChiwenga vati mugore ra2018 chete vanhu zviuru zvinomwe nemazana mashanu nemakumi matanhatu nevana vakabatwa nechirwere chegomarara munyika. Vatiwo kurwisa chirwere ichi zvakakosha kuti vanhu vavhenekwe vachiti vanhu vazhinji munyika vari kubatwa chirwere ichi chatodzika midzi. VaChiwenga vati mugore ra2017 vanhu vana muvanhu gumi vaibatwa nechirwere ichi vairasikirwa nehupenyu. Vatiwo munyika dzisina kubudirira seZimbabwe vana vasere muvana gumi vanobatwa nechirwere chegomarara vanoshaya asi kunyika dzakabudirira vaviri muvana gumi ndivo vanofa nechirwere ichi. Vatiwo sezvo mishonga yekurapa chirwere ichi ichidhura huye nzvimbo dzekurapira chirwere ichi dzirishoma huye dziri mumaguta chete, hurumende yakazvipira kuwanisa mishonga yegomarara pachena. Vati izvi ndozvakaita kuti mubhajeti yegore rino kuiswe homwe padivi yekubatsiridza mukurwisa chirwere chegomarara sezvinongoitwawo mukurwisa chirwere cheHIV/Aids. VaChiwenga vatiwo hurumende ichange ichiitisa zvidzidzo zvemachiremba egomarara pamwe nevakoti kuitira kuti vakwanise kubatsira veruzhinji, kuramboenderera mberi nekubaya nhomba yeHuman Papilloma Virus (HPV) kuvanasikana vari pakati pemakore gumi negumi nemana senzira yekudzivirira gomarara remuromo wechibereko. Vatiwo kuvhenekwa kwechirwere chegomarara kucharamba kuchiitwa uye kuwaniswa kwemishonga nezvekurapisa gomarara kucharamba kuchisimbaradzwa. Vachipawo humbowo hwavo mushure mekurwara negomarara rechibereko pamhemberero dzanhasi, Amai Busisiwe Moyo vati kurapwa gomarara munyika mutoro. Izvi zvatsigirwaro nemukuru weKidzcan VvaDaniel Mckenzie, avo vati kusaenzana kwemikana pakati pevanowana nevanoshaya kuri kukonzera ndufu dzakawanda kuvana. Vatiwo pane mukana wakakura wekuti vana vanobatwa negomarara varapwe vachipora asi nyaya yehurombo inoita kuti vazhinji vasakwanise kuwana mishonga pamwe nekuongororwa nekurapwa. Mumiriri wesangano reWorld Health Organization muZimbabwe, Dr Alex Gasasira vatsigirawo kuti zvakakosha kuti vanhu vese vakwanise kuwana mukana wekuongororwa, kurapwa pamwe nekuwana mishonga zvisinei nekwavanenge vari munyika. Mutauriri weCancer Association of Zimbabwe, VaLovemore Makurirofa vaudzwo Studio 7 kuti vari kukurudzirawo kuti munhu wese agone kurapwa zvisineyi nekunobva kana mamiriro akaita munhu. Vatiwo zvakakosha kuti mishonga yegomarara ibve kuhurumende vachiti pamusoro pekudzikisa mitengo zvinoitawo kuti iwanike kuzvipatara zvehurumende. Zuva rechirwere chegomarara rinocherechedzwa musi wa4 Kukadzi gore negore. Dingindira regore rino kusvika 2024 riri kukurudzira kuti vanhu vese vakwanise kurapwa kana kuti Closing the Cancer Care Gap. No media source currently available 	https://www.voashona.com/a/zimbabwe-world-cancer-day-commemorations-rutendo-mawere/6427199.html
health	Dambudziko reMvura Rotyirwa Kuunza Zvirwere zveManyoka muShamva	Mukuru wechikoro cheShamva Primary School, VaEdson Chuwe, vanoti vari kukumbira kuboka reZimbabwe National Water Authority, ZINWA, kuti rivhure mvura yarakavhara pachikoro chavo, iyo vanoti yakavharwa nekuda kwechikwereti chemari isina kubhadharwa. Chikoro cheShamva Primary School chinonzi chiri pasi pemugodhi weShamva Gold Mine, uyo uye chikwereti kuZINWA. Chikumbiro chaVaChuwe ichi chinotevera kurwara nemanyoka kwakaita vana vechikoro vatanhatu nemusi weChitatu svondo rino, kunyange hazvo chipatara cheShamva chakati manyoka aya haasi echirwere chekorera kana typhoid. Dambudziko remvura iri rinonzi rakabatawo zvakare musha weveruzhinji weShamva Gold Mine, izvo zvaita kuti vagari vedzimba dzemugodhi uyu vanyore gwaro kudare reparamende vachida kuti ripindire mukuona kuti ZINWA yavhura mvura yakavharwa kubva kutanga kwemwedzi wapera, sezvo iri kodzero yemunhu wese yekuti awane mvura yakachena. Vagari ava vanoti kuvharwa kwemvura kwave kuita kuti vanhu vashandise mvura inobva munzvimbo dzisina hutano, izvo zviri kuwedzera hurwere kwemanyoka. Studio 7 haina kukwanisa kunzwa divi reZINWA kanawo kubva kumugodhi weShamva Gold Mine. No media source currently available 	https://www.voashona.com/a/4830713.html
health	Madzimai eWomen of Dominion International Osendeka Musangano wePagore Nekuda kweCoronavirus	"Sangano reWomen of Dominion International rinoti harisi kuita musangano waro wepagore gore rino nekuda kwechirwere che coronavirus. Mutungamiri wesangano iri, Pastor Marvelous Ndhlovu, vanoti madzimai anobva munyika dzakasiyanasiyana anga achitarisirwa kusangana ku Los Angeles mudunhu reCalifornia muna Chikumi asi nekuda kwekurudziro yekuti vanhu vasaungana senzira yekudzivirira kupararira kwe coronavirus, vaona zvakakosha ] kuti musangano wavo usaitwa. Pastor Ndhlovu vanoti sezvo mamwe madzimai achibva kunze kweAmerica, miganhu yenyika dzakawanda yakavharwa pari zvino zvekuti kana dai zvinhu zvakazogadzikana panenge pasisina nguva yekuti madzimai aya agadzirire. ""Ndinoda kutenda Mwari nekuwana mukana wekutsanangura kuti gore rino takaona zvakakodzera kuti tisaita musangano wedu weWomen of Dominion watanga tichifanirwa kuita muna June, June 25 kusvika 28 tiri kuLos Angeles, California. ""Saka takazogara sedare takakanzura musangano iwoyo. Gore rino tanga tichi celebrator nine years dzekunge tiri Women of Dominion, kubva patakatanga tichitanga kusangana gore ra2012."" Pastor Ndhlovu vanoti chakanyanyoita kuti vakanzure musangano wegore rino zvikonzero zvakati wandeyi, chekutanga chiri chechirwere che coronavirus. ""Patakatarisa nekunyatsoongorora, uyezve nekunyanyonzwisisa nezvatiri kunzwa nema forecast takaona kuti izvo musangano iwoyo uchanetsa kuti ubudirire, uye zvinogona kuti strainer isusu vanotungamirira Women of Dominion nevano attender as well. ""Dambudzo rekutanga tichiziva kuti tose coronavirus yaka affecter even kubva vanhu kumabasa. Even kuLos Angeles kwatiri kuenda it's one of the cities iri kunzi ichaita ma cases akawanda, saka kuti June tifokasite kuti zvinhu zvinenge zvave nani panguva iyoyo in that city nemaonero edu uye nekunzwa pamweya, hatina kuona kunge zviri zvinhu zvakanga zvakanakira musangano wedu,"" vanodaro Pastor Ndhlovu. Women of Dominion International yave nemakore mapfumbamwe yaumbwa uye inobatanidza madzimai anobva kuZimbabwe ari munyika dzakasiyanasiyana mukurarama mushoko raMwari. No media source currently available "	https://www.voashona.com/a/zimbabwe-diaspora-coronavirus-women-of-dominion-pastor-marvelous-ndhlovu/5355125.html
business	Hurumende Inoti Zvikoro Zvichavhurwa Mwedzi Uno, Varairidzi Vachiti Zvikoro Hazvina Gadziriro Yakakwana	Hurumende yakazivisa neChipiri kuti zvikoro zvave kuzovhurwa muzvikamu zviviri, chikamu chekutanga musiwa 15 Kurume kuchiti chikamu chepiri chiri musi wa 22 Kurume, unove mwedzi uno. Vachitaura mushure memusangano wedare remakurukota, gurukota rezvekuburitswa kwemashoko, Amai Monica Mutsvangwa, vakati vana vari kuita zvidzidzo zvinonyorwa bvunzo gore rino zveGrade 7, Form 4 neForm 6, ndivo vachatanga kuvhura musi wa 15. Vakatiwo varairidzi vari kudzidzisa zvidzidzo zviri muchikamu chekutanga vanofanirwa kunge vave kumabasa avo musi wa 10 mwedzi uno. Amai Mutsvangwa vakati vamwe vana vese vachange vachizovhura musi wa 22 Kurume, uye varairidzi vavo vanofanirwa kunge vave kumabasa avo musi wa 17. Vakati muzvikoro munenge musina mukana wekuti vana vasiye mikaha pakati pavo, vana vachapana mukana wekudzidza nguva dzakasiyanasiyana. Asi vakafannobata chigaro chemunyori mukuru werimwe sangano revarairidzi, reZimbabwe Teachers Association, ZIMTA, VaGoodwell Taderera, vanoti hurumende inofanirwa kutanga yazadzisa matanho anokurudzirwa neWorld Health Organization pamwe nebazi rezvehutano isati yafunga zvekuvhura zvikoro. VaTaderera vanoti sesangano revashandi vanoti varairidzi vanofanirwawo zvakare kupiwa mihoro inovaita kuti vagare pamabasa, kwete zvekuti mudzidzisi anofunga zvekusiya basa ombonokorokoza. No media source currently available Asi mutauriri webazi redzidzo yepasi, VaTaungana Ndoro vakaudza Studio 7 neMuvhuro kuti bazi ravo rakagadzirira kuvhurwa kwezvikoro, uye svondo rapera vakuru vakuru vebazi ravo kusanganisira negurukota redzidzo yepasi VaCain Mathema vaishanyira zvikoro vachiona kuti zvakagadzirira zvakadii kudzivirira kupararira kweCovid-19. Vanoti zvikoro zvavakashanyira zvinosanganisira zvehurumende, zvine vana vanodzidza vachigarapo kana kuti boarding, izvo zvakamboita dambudziko reCovid-19 zvakanyanya, pamwewo nezvakazvimirira. VaNdoro vakati bazi ravo rakagudzikana nezvavakaona muzvikoro. No media source currently available 	https://www.voashona.com/a/zimbabwe-schools-to-open-this-march/5799605.html
politics	VanaChiremba Vanoshora Kushandiswa KwePfuti Pakumisa Kuratidzira	Sangano ravana chiremba vanorwira kodzero dzevanhu, reZimbabwe Association of Doctors for Human Rights, ZADHR, rashora zvikuru hurumende mukushandiswa kwemabara nemapurisa nemauto mukuedza kumisa vanhu vari kuratidzira. Vanhu muHarare, Epworth, Chitungwiza nedzimwe nzvimbo dzakapoteredza Harare neBulawayo vavhara migwagwa vachipisa matayi emota vachiratidza kutsutsumwa kwavo nekukwidzwa kwakaitwa mafuta emotikari mazuva maviri apfuura. Mutauriri ZADHR, Dr Fortune Nyamande, vaudza Studio 7 kuti vanachiremba vesangano ravo riri kurapa vanhu vazhinji vakuvadzwa mukuratidzira uku. Vaenderera mberi vachiti pane vakuvara, pane vamwe gumi nevatatu vanyanya kukuvadzwa kupfuura vamwe uye vari kutovhiyiwa muzvipatara. Hatina kukwanisa kubata vatauriri vemapurisa nemauto kuti tinzwe divi ravo panyaya iyi. No media source currently available 	https://www.voashona.com/a/zimbabwe-association-of-doctors-for-human-rights-criticises-use-of-live-ammunition-against-demonstrators/4742509.html
politics	VaMnangagwa Vodzokera kuMusha neMugovera	Mutungamiriri wenyika, VaEmerson Mnangagwa, vapedza rwendo rwavo rwemazuva mashanu ku China vachiita misangano mumatunhu madiki ari ku Hangzhou uko kwaitirwa musangano we Zimbabwe- China Business Forum. Mutungamiriri wenyika, VaEmerson Mnangagwa, vapedza rwendo rwavo rwemazuva mashanu ku China vachiita misangano mumatunhu madiki ari ku Hangzhou uko kwaitirwa musangano we Zimbabwe- China Business Forum. Uyu musangano waitwa nevemabhizinesi nemakurukota ehurumende yeku China navana muzvinabhizinesi nemakurukota ehurumende vekuZimbabwe. VaMnangagwa, avo vari kutarisirwa kudzoka kusvika kumusha neMugovera, vanonzi vakanyorerana zvibvumirano zvinomwe nehurumende pamwe nemakambani ekuChina. Asi dzimwe nyanzvi dzinoti zvibvumirano izvi hazvina zvazvinoreva kana pasina chinobuda mazviri. Muongorori wezvebudiriro, uye vachidzidzisa pa Africa University, Doctor Iris Shiripinda vanoti kunyorana zvibvumirano chinhu chisinganetsi nekuti kuwirirana zvamunoda kuitirirana asi kuzochizadzisa rimwe basa rinoda kuti vanhu vacherechedze zvese zvavanenge vawirirana kuitirana sezviri muchisungo chavo Doctor Shiripinda vanoti ruzhinji rwenyika harwufaniri kungopemberera kutaurwa kwe zvibvumirano, asi kuti vaone kuti nekufamba kwenguva zvazogonekwa kuzadziswa ndezvipi. Vanoti rwendo rwaVaMnangagwa nderwekunovhima saka mhemberero inoda kuzouya kana vazoona zvabuda murwendo urwu. Vatiwo zvinoda kuti vatungamiriri venyika vatarise zvinogona kuitika kwete kutaura zvisingagoneki kune ve kuChina ava kuti zvibvumirano izvi zvisazoperere ku hope chete. No media source currently available 	https://www.voashona.com/a/kupenderwa-kwerwendo-rwavamnangagwa-rwemazuva-mashanu-kuchina-/4335996.html
sports	Zifa inokara mari: Shereni	  SHASHA yakambonetsa ichitambira nhabvu maWarriors, Dynamos nezvimwe zvikwata zvekuEurope — Harlington Shereni — anoti vakambotamba mutambo uyu vanovharirwa kunze pose pavanoda kuita zvirongwa zvekusimudzira nhabvu nesangano reZimbabwe Football Association (Zifa) iro raanoti rizere nevanhu vane makaro emari.   Shereni mumwe wevakatamba nhabvu yepamusoro izvo zvakamuona achitambira kuEurope kwemakore akawanda kuzvikwata zvinosanganisira SR Delemont yekuSwitzerland kozoti Istres, Guingamp, Nantes neStrausborg zvekuFrance.   Muchinda uyu aive muchikwata chemaWarriors chekutanga kuenda kunokwikwidza kuAfrica Cup of Nations kuTunisia.   “Isu sevakambotamba nhabvu kare tine rudo rwekusimudzira mutambo uyu asi tinopedzisira tasvika pakuneta nekuti hutungamiri hwenhabvu yemuno vanokupedza simba. Havana rudo nenhabvu asi chavanongoda imari chete, kunyangwe pakauuya vatsva vanoshanda semashandiro aiita vanenge vabva.   “Kuti zvinake, panodiwa munhu akatamba nhabvu yepamusoro kwete munhu wese wese,” anodaro Shereni.   Parizvino Zifa iri kutungamirirwa naFelton Kamambo uyo akambotamba nhabvu kuchikwata cheMhangura Football Club.   Asi, mumaonero aShereni anoti chigaro ichi chinoda munhu akatamba nhabvu yepamusoro-soro.   “Ndofunga yasvika nguva yekuti isu takambotamba nhabvu tikwikwidze musarudzo idzi dzekusarudza mutungamiri weZifa   “Uye munhu anofanirwa kunge akaona nekutamba nhabvu yepamusoro kuti aunze shanduko munhabvu yemuno,” anodaro.   Shereni — uyo akaberekerwa ndokukurira kuChiredzi —  anoti anoda kusimudzira mutambo wenhabvu kuChiredzi.   “Ndiri kushanda kuti ndisimudzire nhabvu kuChiredzi kwandakabva uye kutanga gore rinotevera tichange tichiita mitambo yakasiyana tichibika tarenda revatambi vari kusimukira. Tiri kutsvaga vanokwanisa kukotsvera kuti basa iri ritange,” anodaro Shereni.   Mutauriri weZifa Xolisani Gwesela anoti havasati vakamboona chinyorwa chinobva kunaShereni chekuti anoda kusimudzira mutambo wenhabvu muno.   “Hatisati tamboona kana zvaakambonyora achiti anogona kushandura nhabvu muno saka zvaari kutaura zviri kubvepi? Mari ipi iri kudyiwa?   “Nhabvu yakavhurika kumunhu wese uye tinotambira pfungwa dzevamwe idzo dzinoshandura nhabvu  zvichiita kuti ikure,” anodaro Gwesela.   Anoenderera achiti, “Hapana akambomurambidza kuti akwikwidze musarudzo dzekusarudza hutungamiri hweZifa uye kana achiona kuti anogona kutungamira akasununguka kukwikwidza musarudzo dzinotevera, asi hunge kana achizadzikisa zvinodiwa zvinotarisirwa kuti ukwikwidze musarudzo dzeZifa.”	https://www.kwayedza.co.zw/zifa-inokara-mari-shereni/
business	Nhengo dzeZIBAWU Dzinoratidzira paBhanga reStanbic	Nhengo dzeZimbabwe Banks and Allied Workers Union (ZIBAWU) dzaratidzira muHarare pabhanga reStanbic riri muna Samora Machel dzichinyunyuta nekudzvanyirirwa kwadzinoti kuri kuitwa vanhukadzi nebhanga iri. Vashandi vemumabhanga ava vanga vachinyunyuta nekudzingwa kwemumwe mushandi wechidzimai nebhanga reStanbic, Amai Verity Mutsamwira. Amai Mutsamwira vaitungamirira sangano revashandi vekuStanbic. ZIBAWU inoti ndivo vaive mukadzi wekutanga kumiririra vashandi vebhanga. Vachitaura neStudio7 apo vanga vachiratidzira, Amai Bernice Maluleke, avo vanoona nezvekuenzaniswa kwemikana pakati pevanhurume nevanhukadzi muZIBAWU,vati nhengo dzavo dziri kunyunyuta zvikuru nekumbunyikidzwa kunoitwa kodzero dzemadzimai kubanga reStanbic. Amai Maluluke vanoti Amai Mutsamwira vakadzingwa nekuda kwekuti vaimirira kodzero dzevashandi. Imwe nhengo yeZIBAWU, MuzvareRumbidzai Choto, vati kutsikirirwa kwevanhukadzi pamabasa ndozviri kukonzera kuti vanhukadzi vasawana zvigaro zvepamusoro mumapazi akasiyana-siyana munyika. Muzvare Choto vayambiro bhanga reStanbic vachiti rikasagadzirisa mabatiro ariri kuita vanhukadzi, sangano ravo richaramba richiratidzira. Mutungamiriri weZIBAWU, VaFarai Katsande, vati vanoda kuti bhanga reStanbic ridzosere Amai Mutsamwira pabasa. VaKatsande vapomerawo bhanga iri mhosva yekuramba richidzvanyarira vashandi vakati izvi zvinofanirwa kuchinja sezvo nyika yakasununguka. Vamwe vashandi vebhanga iri varamba kudomwa nemazita vati hutungamiriri hwebanga iri hauremekedzi vanhukadzi uye vanotsikirira vanhukadzi kuti vasawana hutungamiriri kana kusimukira pabasa ravo. Nhengo dzeZIBAWU idzi dzakatozoenda kumatare edzimhosva kuti vapiwe mvumo yekuratidzira mushure mekunge mapurisa avarambidza. Studio7 haina kukwanisa kunzwa divi rebhanga iri sezvo vakuruvebanga iri vanga vasiri mumahofisi avo. 	https://www.voashona.com/a/zimbabwe-bank-workers-protests/4019302.html
business	Vagari Vodyira Marasha Kanzuru yeMasvingo	Vagari vemudhorobha reMasvingo vanoti havasi kufara nedanho rakatorwa nekanzuru yavo nezuro rekuti itengere vakuru vemapazi nharembozha dzichadya mari inodarika zviuru makumi matanhatu zvemadhora ekuAmerica. Vagari vakawanda vanoti zviri kuitwa nekanzuru yavo zvinoratidza kuti haina shungu nekuita zvinhu zvinobatsira veruzhinji. Maminetsi emusangano wekanzuru wakaitwa nezuro anoratidza kuti kanzuru yakabuda nechisungo chekutenga nharembozha dzemhando yepamusoro soro dzekupa vakuru vemapazi ekanzuru gumi, pamwe nevetevedzeri vavo gumi. Vakuri vemapazi vachatengerwa Iphone7 iyo inoita zviuru zvitatu zvemadhora, vatevedzeri vavo vachitengerwa Samsung Galaxy S9, iyo inoita zviuru zviviri nemazana manomwe emadhora ekuAmerica. Izvi zvichadyira kanzuru mari inoita makumi matanhatu ezviuru zvemadhora. Vagari vataura ne Studio7 vanoti izvi zvinoratidza kuti vatungamiri vekanzuru havana hany'a nehupenyu hwevagari sezvo vachishandisa mari yakawanda kuzvinhu zvenhando, asi ivo vasina mvura yakakwana, migwagwa yakanaka uye marara asiri kutakurwa kanzuru ichiti mari yairi kuwana ishoma. Amai Sandra Muzenda, avo vanogara mumusha weSisk, vanoti izvi zvinoratidza kuti vakuru vekanzuru vane humbimbindoga. Mumwe mugari, Muzvare Blessing Chimombo, vanotiwo havaoni chinobatsira nharembozha pakufambiswa kwebasa rekanzuru rakafana nekuti kushomeka kwemvura kupere mudhorobha. Kunyange zvekutengwa kwenharembozha izvi zvisimo mubhajeti rekanzuru ra2019, kanzuru inotarisirwa zvakare kuzobudisa mari yakawanda yekutengera vakuru ava muto wekudzishandisa mwedzi wega wega. Mubhajeti regore rino remari inosvika mamirioni maviri emadhora, kanzuru ichashandisa mari inosvika zviuru mazana mashanu zvemadhora gore rose mukugadzirisa migwagwa, zvinoreva kuti mari yenharembozha yose inokwanisa kugadzirisa migwagwa yedhorobha kwemwedzi mumwe chete. Kanzuru inoshandisazve mari inoita zviuru mazana matatu zvemadhora kutenga mishonga inochenesa mvura pagore, zvekuti mari yenharembozha inokwanisa kutenga mishonga yekuchenesa mvura kwemwedzi miviri, vanhu vachiwana mvura yakachena muguta rine vanhu vosvika zviuru zana. Mari yenharembozha iyi inokwanisawo kutenga mafuta edzimotokari dzose dzekanzuru nedzekutakurisa marara mudzimba kwemwedzi mitatu, izvo zvinoita kuti zvirwere zvive zvishoma muguta. Naynzvi munyaya dzemari dzinotiwo, kanzuru, iyo iri kunetseka kuwanira musha wega wega bhini rawo, yaikwanisa kutenga mabhini zviuru zvisere zvopihwa vagari kuitira kuti vasarase marara pose pose. Mukuru webasa muMasvingo United Residents and Rate Payers Alliance, VaAnoziva Muguti, vanoti kanzuru iri kuita zvekutamba nemari yevagari. Kunyange izvi zvakabuda mumaminitsi emusangano wekupera kwemwedzi unopa mvumo kubasa rose rekanzuru richaitwa mwedzi unotevera, meya weguta, VaCollen Maboke, vanoti izvi hazvisati zvapasiswa. Vagari vanoti kanzuru inofanirwa kusatenga nharembozha idzi yonangana nezvinhu zvinobatsira vagari. No media source currently available 	https://www.voashona.com/a/masvingo-residents-spit-fire-over-cellphone-funding/4767296.html
politics	Vanhu Vatanhatu Vanosungwa Vachiratidzira muHarare	Kuratidzira uku kwatangira pamuzinda weMDC paHarvest House apo varatidziri ava vaimba vakatakura zvinyorwa zvakasiyana-siyana vachinanga kuparamende. Mapurisa anorwisana nemvongamupopoto asunga vanhu vatanhatu ndokubva avhiringidza kuratidzira kwaitwa nenhengo dzeMDC-T pamwe neTajamuka muHarare idzo dzanga dzichiti dzinoda kuti hurumende ibvise ma bond notes mumabhanga. Kuratidzira uku kwatangira pamuzinda weMDC paHarvest House apo varatidziri ava vaimba vakatakura zvinyorwa zvakasiyana-siyana vachinanga kuparamende. Vasati vatanga kuratidzira, mutungamiri weboka revechidiki muMDC-T, VaHappymore Chidziva, vaudza varatidziri ava kuti havasi kufara nema bond notes akaparurwa nebhanga guru renyika reReserve Bank of Zimbabwe neMuvhuro. VaChidziva vati sezvo hupfumi hwenyika hwaita madamburikiti mashatekuzhe mutariro wemadhende, VaMugabe vave kufanirakusiya matomhu voenda pamudyandigere. Izvi zvatsinhirwa nemumwe wevaratidziri ava, VaHardlife Mudzingwa, avo vaudza Studio 7 kuti kuunzwa kwakaitwa mari iyi hakusi kubatsira kupedza dambudziko rekushayikwa kwemari mumabhanga. Varatidziri ava pavanga voda kusvika kuparamende vabva vagamuchirwa nemapurisa anorwisa mvongamupopoto ayo avadira mvura inovava nekuvakandira zvombo zvehutsi hunokachidza. Varatidziri ava vabva vaita hushamwari nemhepo vachiita aziva kwake aziva kwake vamwe vachitizira mumitsetse yevanhu vanga vachitsvaga mari mumabhanga pamwe nemuzvitoro. Mapurisa abva atanga kudeedzera kuti vanhu vabve mumitsetse iyi uye vezvitoro vabva vavharawo vakazovhura havo mushure memaawa akati kuti. Mapurisa azoswera oita hwekiti negonzo nevaratidziri avo vanga vave kuratidzira vari muzvikwata zvikwata munzvimbo dzakasiyana-siyana mudhorobha. Zvimwe zvitoro zvinonzi zvapwanywa nevaratidziri ava asi hatina kukwanisa kuziva kuti pane zvatorwa here muzvitoro izvi. Hurumende yakaparura ma bond notes neMuvhuro ichiti achashandiswa kupa mubayiro kune vanenge vatengesa zvinhu kunze kweyika. Asi ma bond notes aya ave kungowanikwa nemunhuwo zvake kubhanga. Dzimwe nyanzvi munyaya dzezvehupfumi dzinoti ma bond notes aya yatove mari chaiyo izvo zvaiwanzotaurwa nevari kushora ma bond notes aya avo vanoti hurumende iri kudzosa dhora remuZimbabwe nerweseri.	https://www.voashona.com/a/bond-notes-demos/3617827.html
politics	Vatsigiri va VaTrump Vanoita Mhirizhonga paCapitol Hill	Nhengo dzeparamende ye America dzakabudiswa muparamende zvechimbichimbi mushure mekunge mhomho yevatsigiri vemutungamiri we America, VaDonald Trump, yakapinda zvechisimba muparamende panguva iyo nhengo dzedare iri dzakange dzichiverenga mavhoti esarudzo yakapa VaJoe Biden hutongi hwe America pavakakunda VaTrump musarudzo. Mhomho iyi yakapunza mahwindo nemisuwo izvo zvakakonzera kuti nhengo dzose dzeparamende dzitize kana kuvanda kusvika mapurisa asvika. Mumwe munhukadzi akapfurwa akazofira kuchipatara. VaTrump vari kushorwa nekuramba kwavo kubvuma kuti vakakundwa musarudzo uye yekukurudzira vatsigiri vavo kuti varatidzire vachiramba zvakabuda musarudzo. Meya veguta reWashington D.C. Amai Muriel Bowser, vadzika mutemo unorambidza vanhu kufambafamba pakati pemaawa a 6 o’clock manheru na 6 o’clock mangwanani. Mushure memhirizhonga iyi, makambani eTwitter, Facebook neInstagram akazivisa kuti ave kuvhara mukana waVaTrump wekushandisa madandemutande aya pari zvino, achiti anogona kunyima VaTrump mukana wekushandisa madandemutande aya zvachose. Mugari wemu Washington D.C, Doctor Frenk Guni, vanoti zvavaona zvichiitika zvinonyadzisa uye zvasvibisa zita reAmerica zvakanyanya. No media source currently available 	https://www.voashona.com/a/americana-trump-supporters-storm-capitol-hill-frenk-guni/5728225.html
sports	Vemitambo Vofarira Kirsty Coventry seGurukota Idzva reMitambo neVechidiki	Vemumhuri yemutambo vari kubvumirana kuti Muzvare Kirsty Coventry vanokodzera kubasa iri sezvo vachiziva nzira dzese dzemitambo zvekuti vachagadzirisa panga pasinga fambe zvakana. Muzvare Coventry, avo vakatora menduru nhanhatu kumaOlympic Games, vapihwa basa iri nhasi masikati nemutungamiri wenyika, VaEmmerson Mnangagwa, apo vadoma makurukota enyika. Mutambi wetsiva, Farai Mugoni, anoti basa iri ranga richida munhu akambopinda munhandare, munhu anoziva matambudziko evatambi zvekuti anofunga kuti Muzvare Coventry vanokodzera. Aimbove shasha yeZimbabwe mutsiva zvekare muhuremu hweligh heavyweight neheavyweight, Arigoma Chiponda. anoti ari kufaranezvaitika izvi achiti ari kutarisira kuti Muzvare Coventry vachakandawo mumitambo vatungamiri vakambopindawo munhandare. Muongorori wemutambo, VaFarai Kambamura, vanoti kusarudzwa kwaMuzvare Coventry kuve nhengo yeInternational Olympic Committee kunoratidza kuti munhu ari kuziva zvaari kuita vachiwedzera ivo kuti Zimbabwe yakomborerwa nekupihwa kwake basa iri. Mutambi we volleyball, Oliver Musongoro, anoti Muzvare Coventry vane ruzivo rwakadzama rezvemitambo zvichitevera kufamba kwavaita munyika dzakasiyana siyana zvekuti vari kuona pachiita shanduko sezvo vave panyanga. Musongoro anoti afara nekuti paiswa munhu ari mumitambo kare. Muteveri wemitambo, VaKudzai Bere, vanoti zvinofadza kuti vatambi vakaita saMuzvare Coventry vatambidzwe mabasa akadai sekutendwa zvavakaitira nyika pasina mubhadharo. Makore apfuura panga pachiita kugunununa kuti makurukuta ari kupihwa basa iri ari kuritadza sezvo anga asingazive zvemitambo. Asi Muzvare Coventry vane basa guru rekuedza kusandura mafungiro evamwe vemuhurumende avo vasingakosheshe zvemitambo izvo zvanga zvichikonzera kuti mitambo isawane mari yakasimba kubva kuhurumende. Pamusoro pekuve nhengo yeInternational Olympic Committee, Muzvare Coventry ndivo zvekare mutevedzeri wemutungamiri weZimbabwe Olympic Commiittee, basa raarikutarisirwa kusiya nezvaave ikozvino. No media source currently available 	https://www.voashona.com/a/zimbabwe-sports-fraternity-happy-with-kirsty-coventry-as-sports-minister/4562024.html
health	Hurumende Inomisa Chirongwa Chekupa Vadzidzi Zvitupa neNyaya yeCovid-19	Kunyange hazvo hurumende yakamisa neMugovera chirongwa chekuti vana vanoda kunyora bvunzo dzeOrdinary neAdvanced Level vatore zvitupa nekuda kwekutyira kupararira kweCovid-19, nyanzvi munyaya dzedzidzo dzinoti zvakakosha kuti chirongwa ichi chienderere mberi kuitira kuti pasaita nhubu dzinonyorera vamwe mazamanishoni. Hurumende yainge yaisa parutivi zuro nanhasi semazuva maviri ekuti vaya vanoda kunyora bvunzo gore rino vatore zvitupa, asi yakazomisa chirongwa ichi chave pakati nezuro masikati yave kutyira kuti denda reCovid-19 ringapararire zvakanyanya mushure mekunge vanhu vabuda zvine mutsindo. Bazi rezvemukati menyika pamwe nevakafanobata chigaro chaRegistrar-General, VaHenry Machiri, vakazivisa nezuro kuti vakamisa chirongwa ichi mushure mekunge vanhu vakawandisa vaenda kumahofisi avo kunotorerwa zvitupa. Mapurisa akatozoshevedzwa kuzochengetedza runyararo uye vamwe vakanga vatorara pamahofisi aRegistrar General aya vachida zvitupa. Mumwe mudzidzi wepane chimwe chikoro muHarare, Chipo Zhou, uyo akamukira pamahofisi aRegistrar-General ari paMachipisa mumusha weHigfiled muHarare, audza Studio 7 kuti akawana paine vanhu vaidarirka chiuru vakanga vave mumutseste nechakare uye akazobva asina kutora chitupa mushure mekuudzwa kuti chirongwa ichi chaitirwa vaye vanodzidza muzvikoro zvakazvimirira kana kuti private colleges. Mumwe murairiridzi wepane chimwe chikoro mumusha weGlen View uyo aramba kudzomwa nezita, audza Studio 7 kuti ichokwadi kuti chirongwa ichi chinobata vana vanodzidza kuma private collegel. Ati vanhu vari muzvikoro zvehurumende, makunzuru kana zvemakereke havadi zvitupa kuti vanyore bvunzo. Murairidzi uyu atiwo vana vakawanda vaida zvitupa nekuti vanodzidza muzvikoro zvakazvimirira kana kuti zvisina kunyoreswa nehurumende uye zvisingabvumidzwe kunyoresa bvunzo. Nyanzvi munyaya dzedzidzo uye vari mutungamiriri wesangano rinomirira varairidzi reProgressive Teachers Union of Zimbabwe, Doctor Takavafira Zhou, vaudza Studio 7 kuti zvakakosha kuti vanoda kunyora bvunzo vasingadzidzi muzvikoro vatore zvitupa vachiti izvi zvinodzivirira hutsotsi nechikiribidi pabvunzo. Doctor Zhou, vaudza Studio 7 kuti zvinosuwisa kuti vanhu vanotambura kutora zvitupa munyika vachiti hapafaniri kuitwa zvematongerwo enyika pakutora zvitupa. Mutauriri webazi redzidzo yepasi, VaTaungana Ndoro, vanoti ichokwadi kuti vaya vasiri muzvikoro zvakanyoreswa kana kuti vari kudzidza kuma Non-Formal school, kana kuti vanganzi External Candidates, ndivo chete vanosungirwa kunge vaine zvitupa pabvunzo, kwete vanodzidza musvikoro zviri pasi pehurumende, makanzuru kana mamishoni. Zimbabwe Schools Examinations Council yakazivisa mwedzi wapera kuti vanoda kunyora bvunzo vanofanira kunge vabhadhara mari dzebvunzo musi wa9 Chikunguru uye vano nonoka vanofanira kubhadhara mari iyi musi wa30 Chikungururu. Doctor Zhou vaudza Studio 7 kuti vasina kukwanisa kutora zvitupa nezuro vachinenguva yekutora zvitupa izvi sezvo pachine nguva pazonosvika 30 Chikunguru. Vatiwo Covid-19 inogona kukanganisa kunyorwa kwebvunzo idzi uye semaonero avo, gore rino vana vachafoira zvakanyanya sezvo vasina nguva yekudzidza yakakwana uye varairidzi vasiri kudzidzisa nekuti havasi kufara nemihoro yavanotambira. Hurumende yakambomisa kuvhurwa kwezvikoro nekuti Covid-19 iri kupararira zvakanyanya. No media source currently available 	https://www.voashona.com/a/zimbabwe-government-stops-student-id-program-as-covid-19-figures-rise/5944492.html
business	Vamwe Varairidzi Vombosungwa Apo Hurumende Yotadza Kuwirirana neVashandi paNyaya yeMari Dzavanotambira.	Nhengo pfumbamwe dzesangano revadzidizi vekumaruwa reAmalgamated Rural Teachers Union of Zimbabwe kana kuti ARTUZ, dzakambochengetedzwa nemapurisa zvichitevera kuratidzira kwakaitwa nesangano iri muHarare panguva iyo vamwe vashandi vehurumende vanga vachiita musangano nemamwe makurukota hurumende. Mutungamiri weARTUZ, VaObert Masaraure, nedzimwe nhengo sere dzesangano ravo vakambochengetedzwa kwechinguvana nemapurisa mushure mekusungwa kwavaitwa vachida kutanga kuratidzira paAfrica Unity Square. VaMasaraure vaudza Studio vari pakamba yeHarare Central kuti kunyange hurumende ikavasunga havasi kuzodzokera shure panyaya yekurwira kuti vadzidzisi vabhadharwe nemari yekunze pamwe nekupihwa zvimwe zvikwanisiro zvinoita kuti vaite basa ravo nemazvo. Pavaregedzwa nemapurisa vasina mhosva yavapomerwa zvichitevera kupindiria kwaita magweta avo, VaMasaraure nevamwe vavo vabva vaenda kunoratidzira pahofisi yegurukota rezvemari Muzvinafundo Muthuli Ncube vachiti vanoda kuwedzerwa mari dzemihoro vachiti havasi kuzoenda kumabasa panovhurwa zvikoro nemusi weChipiri. Tichiri panyaya iyi, mutauriri wesangano reCrisis in Zimbabwe Coalition, VaTabani Moyo vati sangano ravo harisi kufara nechisimba chiri kushandiswa nehurumende pavashandi vayo vari kuda kuwedzerwa mari dzemihoro. Zvichakadai, masangano ese anomirira vashandi vehurumende aita musangano negurukota rezvevashandi VaJuly Moyo achida kuti vashandi vehurumende vawedzerwe mari asi hapana chinobatika chabuda mumusangano uyu. Mutevedzeri wemunyori mukuru muApex Council, VaGibson Mushangu, vaudza Studio 7 mushure memusangano wavo kuti hurumende yati haikwanise kubhadhara vashandi vayo nemari yekunze. VaMushangu vati sevashandi vehurumende havasi kuzoramwa mabasa parizvino kunyange hazvo vati vashandi vazhinji vanogona kutadza kuenda kumabasa sezvo vaine mari isingavakwanire kuti vakwire mabhazi kuenda kumabasa pamwe nekuraramisa mhuri dzavo. VaMushangu vati vave kutarisira kuti nhuna dzavo dzichagadziriswa mumusangano weNational Joint Negotiating Council wakatairisirwa kuitwa munguva pfupi iri kutevera. Hatina kukwanisa kutaura nevakafanobata chigaro chegurukota rezvemaindustry VaJuly Moyo mushure memusangano wavaita nevemasanagano anomirira vashandi kuti tinzwe divi ravo panyaya iyi. Vashandi vehurumende vanoti vanoda kuwedzerwa mari dzavanotambiriswa pamwe nekugadzirisirwa zvikwanisiro zvose zvinoita kuti vakwanise kuita basa ravo zvakanaka. No media source currently available  	https://www.voashona.com/a/vamwe-varairidzi-vombosungwa-apo-hurumende-yotadza-kuwirirana-nevashandi-panyaya-yemari-dzavanotambira-/4732266.html
health	Homwe yeAmerica yePEPFAR Inopa Mari Kune Vanorarama neH-I-V Yekudzivirira COVID-19	Hurumende yeAmerica yapa rubatsiro rwemari inoita madhora zana nemakumi mashanu ezviuru zvemari yekuAmerica kuburikidza nehomwe yePresident’s Emergency Plan for Aids Relief, (PEPFAR), iyo ichabatsira vanorarama nehutachiwana hweH-I-V mukudzivirira chirwere che COVID-19. Mashoko aburitswa nemuzinda weAmerica uri muZimbabwe anoti mari iyi ichashandiswa kutenga zvinhu zvakaita sesipo, migoro, nzvimbo dzekugezera maoko, pamwe nemishonga inouraya hutachiwana yekuzora mumaoko kana kuti sanitizers, zvichapiwa kumasangano agara achibatsirwa nehomwe iyi. Mari iyi inonzi ichashandiswawo zvakare mukudhinda magwaro anopa ruzivo pamusoro pechirwere cheCOVID-19 ichi. Mwedzi wapera America yakapa World Health Organisation mari inoita mazana mana nemakumi manomwe ezviuru zvemadhora yekuti ibatsire Zimbabwe mukurwisana ne COVID-19. Mukuru anoona nezvezvirongwa musangano reNational Aids Council, VaRaymond Yekeye, vanoti sesangano vanotenda zvikuru nezvaitwa nehomwe yePEPFAR izvi sezvo Zimbabwe iri kudawo rubatsiro rwekurwisanawo nechirwere cheCOVID-19 senyika dzose pasi rino. Mari iyi inonzi ichasvitswa kumasangano matatu agara anoshanda nePEPFAR anoti OPHID, I-TECH neZACH, ayo achazoita basa rekugovera zvinhu izvi. No media source currently available 	https://www.voashona.com/a/zimbabwe-pepfar-covid-19-raymond-yekeye/5363217.html
politics	Zanu PF Inoti Haina Hurongwa hweKuumba Hurumende yeMubatanidzwa neMDC Alliance	Munyori wezvemutemo mubato reZanu-PF VaMunyaradzi Paul Mangwana vanoti parizvino bato ravo harina hurongwa hwekuita hurumende nemubatanidzwa nebato reMDC Alliance rinotungamirwa naVaNelson Chamisa. Mutungamiri wenyika VaEmmerson Mnangagwa vakazivisa kuti mukova wavo hwakavurika kuita nhaurirano naVaChamisa. Asi VaChamisa avo vakarambawo zvehurumende yemubatanidzwa vanoti hakuna munhu kubva kuhurumende kana bato reZanu-PF akauya kuzotaura navo zviri pamutemo nenyaya yenhaurirano. No media source currently available 	https://www.voashona.com/a/zimbabwe-politics-gnu-mdc-alliance-mangwana/4551898.html
sports	Karate handi kurwa: Chirumhanzu	  SHASHA yekarate yechidzimai, Grace Chirumhanzu, anoti mutambo uyu unodzidzisa vanhu kuzvibata uye kuzvidzivirira kwete kufamba uchirwisana nevanhu.   Chiramhanzu mumwe wemadzimai vane mukurumbira vari kusimudzira mureza weZimbabwe kunze kwenyika izvo zvakambomuona achihwina menduru yebhuronzi mugore ra2018 kuScotland.   Anoti kune vamwe vanhu vanotaura kuti ukaroora mudzimai anotamba karate unogona kugara uchirakashwa zvikuru, asi handizvo sezvo mutambo uyu unodzidzisa vanhu kuzvibata, kushinga pamwe nekuzvidzivirira kana vorwiswa nevamwe.   “Karate hazvirevi kuti unofamba uchirwa nevanhu, kwete inotokudzidzisa kuzvibata muhupenyu hwako uye kuzvisimbisa. Kana uchiita mutambo uyu, zvirwere zvakasiyana-siyana hazvimbokubate. Paye patinenge tichikwikwidza munhandare tinenge tichitodzidza zvakawanda.   “Kwatinogara kune nhubu dzakasiyana, mutambo wedu uyu unotidzidzisawo sevanhukadzi kuti tikwanise kuzvidzivirira kana nhubu idzi dzichida kuti vhiringidza,” anodaro.   Zvakadai, Chirumhanzu naRumbidzai Takawira anova imwe shasha yekarate vari kutarisirwa kuenda kunomirira nyika pamwechete nevamwe kuJapan kumakwikwi e2nd So-Kyokushin World Karate Championship 2020 ayo achaitwa munaKubvumbi.   Anoti kuchange kwakaoma zvikuru sezvo kuJapan kuriko kumuzinda wekarate asi vari kugadzirira kunohwina vagotevera mumatsimba aSamson Muripo uyo akahwina mumakwikwi aya kunyika iyi kekutanga mugore ra2018.   “KuJapan ndiko kumuzinda wekarate uye ndiko kwainobikwa, vana vanotokudzwa mumutambo uyu. Saka patiri kuenda kuJapan tinoziva kuti tichasangana neshasha dzakawanda. Asi hatisi kuzozvitarisa izvozvo. Shasha yedu Shihan Samson Muripo avo vanove murairidzi wedu vakanozviita kuJapan kumakwikwi aya saka isu tikagadzirira zvakasimba tinoziva kuti tichanozviitawo,” anodaro.	https://www.kwayedza.co.zw/karate-handi-kurwa-chirumhanzu/
sports	‘Division One yakaoma’	  MUTAMBI weSimba Stars FC, Hardlife ‘Nairobi’ Zvirekwi, anoti nhabvu inotambwa muDivisione One haina kumbopfava sezvo zvikwata zvose zvichitamba kunge zvichadambuka makumbo nechinangwa chekurwira kupinda muCastle Premiership.   Mushure mekunge atamba kwemakore muPSL, Zvirekwi, mwaka uno akatengwa neSimba Stars iyo iri kurwa semvumba muNorthern Region Division One sezvo iri kuda kupinda muPSL mwaka unotevera.   Mutambi uyu, uyo akambotambira zvikwata zvinosanganisira CAPS United nemaWarriors, anoti mitambo yemuDivision One yakaoma uye inonakidza.   “Division One yakaoma zvikuru ndiko kune bhora rese nekuti zvikwata zvose zvirimo zvine chinangwa chimwe chete – chekurwira kupinda muPSL. Saka hakuna chakanaka, kunenge kuchitomhanyiwa zvakasimba,” anodaro.   Anoti kuSimba Stars FC haasi kungotamba nhabvu chete, asi ari kupota achipakurira ruzivo rwaawana munhabvu kwemakore akawanda kune vatambi vechidiki.   “Kuchikwata chedu, ndini mumwe wevatambi vakuru saka ndiri kutora chikamu chikuru mukupa dzidziso kune vechidiki ndichivarakidzawo gwara rakanaka rekufamba naro. Kuti ndisvike pandave iye zvino, ndakabva kure uye ndakaona zvakawanda. Naizvozvo ndinofanirwa kupa vechidiki mazano kuti vafambire mberi mumutambo uyu vadarike patakasvikawo isu munhabvu,” anodaro.   Gore rino, Zvirekwi ari kusvitsa makore 35 okuberekwa ayo vamwe vanenge vave kutosendeka shangu dzavo dzekutambisa nhabvu.   Asi anoti achiri kuda kutamba nhabvu kwemamwe makore maviri kana matatu.   “Ndega ndichiri kuzvinzwa kuti ndinokwanisa kuramba ndichitamba nhabvu kwemamwe makore maviri kana matatu chaiwo. Handisati ndapera, asi makore andataura akasvika ndinenge ndave kutosiya zvekutamba nhabvu,” anodaro.   Zvakadaro, svondo rino Simba Stars iri pamusha kuShamva apo ichasangana neHarare City Cubs musi weMugovera	https://www.kwayedza.co.zw/division-one-yakaoma/
business	Hurumende Inoti Iri Kuongorora Zvakaitika muKanzuru yeBulawayo	Meya veguta reBulawayo, VaSolomon Mguni, vanoti bazi rezvekutongwa kwematunhu ravazivisa kuti richatuma chikwata chevanhu kuBulawayo kunoongorora zvakaitika mukanzuru yeBulawayo, zvinosanganisira kumiswa basa kwakange kwaitwa munyori weguta, VaChristopher Dube, nemutevedzeri wameya, VaTinashe Kambarami, pavakambofanobata chinzvimbo chameya. VaMguni vati zvichawanikwa nevaongorori ava zvichabudiswa nehurumende mumavhiki mashoma arikutevera. MuBulawayo makamboita kusagadzikana pakati pemarudzi kusvika meya, pamwe chete nebato reMDC rinotungamirirwa naVaNelson Chamisa, rapindira. Asi nyanzvi mukurongwa kwemaguta, VaPrince Sibanda, vanoti bazi rezvekutongwa kwematunhu harifanirwi kupindira munyaya iyi zvachose, vachiti nyaya iyi inofanirwa kugadziriswa nekanzuru yeBulawayo. VaSibanda vanoti havanzwisisi kuti sei hurumende ichida kupindira munyaya dzekanzuru iyo kanzuru isati yashandisa mapazi ayo ese mukugadzirisa nyaya iyi.	https://www.voashona.com/a/zimbabwe-local-government-ministry-to-investigate--bulawayo-city-council-fiasco/5005256.html
business	Amai Mliswa Chikoka Vokurudzira Kusungwa kweVanhu Vanoita Huori Munyaya dzeKutengeswa kweMasitendi	Imwe nhengo huru muhurumende yabvuma nhasi kuti vashandi vehurumende pamwe nevamwe vanhu muZanu PF vari kutengesa nzvimbo dzekuvakira zvisiri pamutemo, nokudaro vanofanirwa kusungwa nemitemo yenyika. Vachitaura paCooksey Hall muChinhoyi pamusangano wavaita\nnevakuru vemapazi ehurumende, gurukota redunhu reMashonaland West, Amai Mliswa-Chikoka, vati mutungamiri wenyika, VaEmmerson Mnangagwa, havasi kufara negwaro reongororo yezvekushandiswa kwenzvimbo dzehurumende iro rakaburitsa pachena kuti nhengo dzebato reZanu PF nevashandi vehurumende vari kuita zvehuori munyaya dzekuwanisana pekugara. Amai Mliswa-Chikoka vaudza mapurisa kuti vave nebasa rekusunga wose\nari kuita kana akaita zvehuori pasina kutarisa kumeso. Amai Mliswa Chikoka vakurudzira vematare kuti vaite basa ravo nemazvo kuitira kuti mutemo ubate wose akaita zvehuori. Amai Mliswa-Chikoka vati vose vakawana nzvimbo kubva kuhurumende kana kumakanzuru dzekuvakira dzimba zvechitsotsi, vanofanirwa\nkusungwa. VaMnangagwa vakaumba komisheni yakaongorora kupihwa kwaiyitwa nzvimbo dzehurumende mumakanzuru pamwe nekutambira zvichemo zvevanhu vainge vatenga nzvimbo dzekugara asi votadza kudziwana. Konisheni iyi yaive nemutongi wedare repamusoro, Justice Tendai Uchena, sasachigaro wayo. Ongororo yaVaUchena inoti muChinhoyi pane nzvimbo yeDestiny iyo\nyakapihwa VaObediah Musindo vanotsigira bato reZanu PF avo\nvakatengesera vanhu nzvimbo dzekugara asi kusvika nanhasi vanhu ava\nhavasati vapihwa pekugara kunyange vakabhadhara mari yavainge vanzi\nvabhadhare. Imwe nhengo yevechidiki yeZanu PF, VaMike Chimombe, vakapihwa nzvimbo yekuvakira dzimba asi kusvika pari zvino hapana chakavakwa asi vanhu vachiti vakabhadhara mari dzavo. Asi VaChimombe vati vakapedza kubhadhara nzvimbo iyi vangomirira\nkuvaka dzimba dzavo. KuChitungwiza, imwe nhengo yeZanu PF, Dr Fredrick Mabamba, vemushandira pamwe wedzimba weUnited Westand Housing Cooperative, vakasungwa nebazi rezvekudzivirirwa kwehuori masvondo matatu apfuura vachipomerwa mhosva yekupa vanhu nzvimbo dzekuvaka dzimba zvisiri pamutemo. Muguta reNorton, kambani yeBeyond Reality yenhengo yeZanu PF\nyeConsultative Assembly, VaJimayi Muduvuri, iri kunetsanawo nevechidiki\npamusoro penzvimbo inosvika mahekita mazana maviri inofanirwa kuvakirwa dzimba iyo iri mumatare edzimhosva. Vechidiki ava, avo vakabhadhara mari asi havana kuzopihwa nzvimbo\ndzekuvakira dzimba, vave kunzi mari inofanirwa kuwedzerwa. Mashoko aAmai Mliswa-Chikoka anouya apo vaimbove gurukota rezvematunhu, VaIgnatius Chombo, vari kumiswa pamberi pematare edzimhosva vachipomherwa mhosvo yekusashandisa hofisi yavo zvakanaka vachiita zvehuori munyaya dzekupa vanhu nzvimbo dzekugara. Hatina kukwanisa kubata munyori wezvematunhu mubato reMDC Alliance, VaSesil Zvidzai, kuti tinzwe pamire bato ravo panyaya iyi. Asi mutevedzeri mumutauriri webato iri, VaClifford Hlatywayo, vanoti Zanu PF haikwanise kugadzirisa nyaya yevanhu vakawana nzvimbo dzekuvakira zvisiri pamutemo kana kuti ma Land Barons sezvo nhengo dzayo dziri idzo ma land barons. Gwaro rekomisheni yaVaUchena rinoti pane huori hwemhando yepamusoro hwakaitika pakupihwa kwenzvimbo dzekuvakira dzimba mumaguta akawanda munyika. No media source currently available 	https://www.voashona.com/a/mash-west-resident-minister-urges-government-to-arrest-all-implicated-in-stands-schandals/5791405.html
sports	Tichiri kuda kuenda kuCHAN: Zifa	MANEJA wechikwata chenhabvu chenyika chemaWarriors — Wellington Mpandare — anoti vakanyorera kuHurumende vachikumbira mvumo yekuti vaende kuCameroon kunokwikwidza kumutambo weAfrica Nations Championship (CHAN) uyo unofanirwa kutanga nemusi wa16 Ndira.   MaWariors anofanirwa kusimuka musi wa11 akananga kuCameroon kunokwikwidza kumutambo uyu sezvo ariwo achavhurira makwikwi egore rino apo achasangana neCameroon iyo inenge iri pamusha. Zvichitevera matanho akatorwa neHurumende ekurwisa kupararira kwechirwere cheCovid-19 izvo zvakaona mitambo yose ichimbomiswa munyika, Mpandare anoti sangano rinotungamirira nhabvu reZimbabwe Football Association (Zifa) rakabva ranyorera kuHurumende richikumbira mvumo yekuti vatenderwe kuenda kunokwikwidza kumutambo weCHAN.   “Takanyorera kuHurumende tichikumbira mvumo yekuti tigoenda kuCameroon kunokwikwidza kuCHAN.   Asi kutaura kuno tichiri takamirira kunzwa kuti vachati kudii nenhau yacho. Asi isu tiri kuda chaizvo kuenda kunokwikwidza,” anodaro Mpandare.   Svondo radarika, vatambi vapfumbamwe vemaWarriors vakawanikwa vaine chirwere cheCovid-19 izvo zvakazotuma murairidzi wechikwata ichi kuti adome vamwe vatambi gumi kuitira kuti kana vakabatwa nedenda iri vakasapora vozovatakura kuenda navo kuCameroon.   Mpandare anoti vatambi vakabatwa neCovid-19 vose vachaongororwa nemusi weChina svondo rino. “Sekuziva kunoitwa, munhu anenge abatwa kuti ane Covid-19 anogara mazuva 10 ari pake oga saka vatambi vedu vose vakabatwa nechirwere ichi vari kwavo voga uye kana zvikasasanduka tine vamwe vatakaudza kuti vagare vakagadziririra.   “Saka nemusi weChina vose vakabatwa kuti vane Covid-19 vachaongororwa zvekare kuti chirwere ichi chichiri mumuviri yavo here kana kuti chakabuda,” anodaro Mpandare.   Kumitambo yeCHAN, maWarriors akaiswa muboka reGroup A rine zvimwe zvikwata zvinoti Cameroon, Mali neBurkina Faso.	https://www.kwayedza.co.zw/tichiri-kuda-kuenda-kuchan-zifa/
health	Kuramwa Mabasa kwaVana Chiremba Kwava neMazuva Makumi Matatu neMaviri	Vanhu vakawanda vanonzi vari kufa muzvipatara zuva-nezuva sezvo vana chiremba vari kuramwa mabasa vachiti vanoda kuwedzerwa mari dzemihoro pamwe nezvikwanisiro zvinoita kuti vakwanise kuita basa ravo. Varwere vanonzi vari kufa muzvipatara nekushaya anovapa mishonga uku hurumende nanachiremba vachikakaVadzana panyaya yemari dzemihoro. Mugari wemuHarare, VaTendai Chapeyama, vaudza Studio 7 kuti zvinhu hazvina kumira mushe muzvipatara zvikuru zvehurumende zvakaita secheParirenyatwa umo varwere vari kuswera varere muzvipatara vasina kana rubatsiro rwavari kuwana. Amai Nomalanga Chemhere avo vane murwere ari muchipatara vanoti vave kutorapisa murwere kunana chiremba vakazvimirira asi izvi zvave kuvadhurira. Muzvare Primrose Chimimba vakurudzirawo hurumende kuti igadzirise nhuna dzanachiremba kuitira kuti vanhu vasarambe vachirasikirwa nehupenyu. Studio7 haina kukwanisa kunzwa kuhurumende kuti vanhu vangani varasikirwa nehupenyu hwavo kuburikidza nekuramwa mabasa kwavana chiremba. Kuramwa mabasa uku nemazuva rechimakumi matatu nemaviri. Asi Amai Chemhere vati kana vanachiremba vari kuramwa mabasa vasingdadi kudzoka kumabasa, zviri nani hurumende ibvise vana chiremba ava pabasa yoisa vamwe vanhu vakaita savana chiremba vechisoja vazobatsira vanhu muzvipatara. Vamwe vana mukoti vatataura navo vanoti vanga vachidzoserwa kudzimba nevakuru vavo sezvo muzvipatara manga musina vanachiremba. Zvichakdai, mumwe chiremba wepaParirenyatwa watataura naye, VaWallace Hlambelo, vaudza Studio 7 kuti havasi kuzodzokera kubasa kudzamara hurumende yagadzirisa nhuna dzavo. Kusamira zvakanaka kwezvinhu muzvipatara kwabva kwawedzera kuipa sezvo vana chiremba vakuru vave kuramwawo mabasa vachiti havakwanise kuitawo basa ravo nemazvo kana vana chiremba vadiki vasiri parutivi pavo. Mutevedzeri wemutungamiri wenyika, VaConstantino Chiwenga, vakaudza vatori venhau neChipiri kuti hurumende yakabvuma kutambira dzimwe nhuna dzanachiremba asi kwete dzose. Vakatiwo hurumende haina mari yekunze yekubhadhara vana chiremba ava sezvavari kuda izvo zviri kuramba kutambirwa nana chiremba ava. No media source currently available 	https://www.voashona.com/a/zimbabwe-doctors-strike-enters-day-32/4727672.html
business	Vamiriri veVashandi veMumigodhi Vari Kugumurwa Mabasa Vodaidzira Nhaurirano neVashandirwi	Vakuru vevashandi vemimighodhi vari musangano reNational Mine Workers’ Union of Zimbabwe vanoti nhasi vari kuda kuita hurukuro nevaridzi vekambani inochera goridhe yeMetallon Corporation Group kuti vazeye nyaya yekumiswa basa kwevashandi vanosvika mazana masere. Kambani iyi ine makambani anoti Shamva Mine, Redwing Mine, How Mine neMazoe Mine. Mutungamiri werimwe sangano revashandi vemumighodhi, reNational Mine Workers’ Union of Zimbabwe VaNdodana Sithole, vaudza Studio7 kuti zvaitwa izvi hazvisi pamutemo sezvo vashandi vazhinji vane mwedzi mitanhatu kana kupfuura vasina kutambiriswa mari dzavo dzemihoro. VaSithole vati vakatadza kutaurirana nyaya iyi inogona kuzoguma yave kumatare. Hatina kukwanisa kubata vakuru vepakambani iyi kuti tinzwe divi ravo. No media source currently available 	https://www.voashona.com/a/vamiriri-vevashandi-vemumigodhi-vari-kugumurwa-mabasa-vodaidzira-nhaurirano-nevashandirwi/4555215.html
health	Nyika Dzakapoteredza Zimbabwe Dzotora Matanho paCoronavirus	Nyika dzakakomberedza Zimbabwe mudunhu dziri kutora matanho ekudzivirira kupararira kwechirwere cheCOVID-19 kana kuti Coronavirus izvo zvoita kuti zvizvarwa zveZimbabwe zvisare zvomerwe pakupinda munyika idzi. Nyika dzakapoteredza Zimbabwe dzinoti Botswana, Zambia, Mozambique neSouth Africa dziri kutora matanho ekudzivirira kupinda kwe Coronavirus munyika idzi kubudikidza nekutora matanho akasimba panzvimbo dzinopinda nevanhu vachibva kune imwe nyika. Botswana yakazivisa kuti yavhara miganhu yayo nemusi weChipiri ukuwo South Africa iri mubushi rekukurudzira kuti vagari vemunyika iyi vasabude mudzimba kutanga neChina, Kurume 26, kwemasvondo matatu. Zambia, Namibia neMozambique dziri kuitawo mushandirapamwe nedzimwe nyika dziri mudungu reSADC mukuvhara zvikoro uye kurambidza kuungana kwevanhu vazhinji senzira dzekudzivirira kupararira kwechirwere icho chakatanga mudhorobha reWuhan KuChina muna Zvita gore rapera. Asi matanho ari kutorwa nenyika dzakakomberedza Zimbabwe ari kuita kuti zvizvarwa zveZimbabwe zviomerwe kupinda munyika idzi. Sachigaro wesangano reVendors Initiative and Economic Transformation, VaSamuel Wadzai, vaudza Studio7 kuti kuvharwa kwemabhodha kuchaita kuti vanhu vadye nhoko dzezvironda sezvo ruzhinji rwuchirarama nekutenga midziyo kuvavakidzani veZimbabwe kuti vatengese munyika. VaWadzai vanoti hurumende yakafanira kuona kuti ingabatsire sei hungwandangwanda hwevanhu vanorarama nekutenga nekutengesa sezvo kutengesa ndiko kuri kuwanisa ruzhinji cheuviri. Chimwewo chizvarwa cheZimbabwe icho chinotyaira bhazi rinofamba pakati pedhorobha reFrancistown muBotswana neHarare, VaMicheal Muzondiwa, vanoti mamiriro ezvinhu aita kuti vapererwe nebasa. Asi Muzvare Peace Gwatidzo vanoti zvizvarwa zveZimbabwe zvinofanirwa kutevedzera yambiro dziri kupihwa nemapazi ezvehutano enyika dzakapoteredza Zimbabwe nokuti ndiyo nzira chete ingapedze kupararora kweCoronavirus. Hurumende yaVaEmmerson Mnangagwa yakavharawo mabhodha nemusi weMuvhuro mushure mekunge Zororo Makamba ashaika nokuda kwechirwere cheCoronavirus. Nyika iri mudambudziko guru rechirwere cheCoronavirus mudunhu reSADC iSouth Africa iyo ine vanhu mazana manomwe nevapfumbamwe vakabatwa nechirwere ichi. 	https://www.voashona.com/a/zimbabwe-neighbors-take-stiff-measures-to-contain-virus/5345368.html
sports	Vatsigiri vopemhera vatambi mari	  VATSIGIRI venhabvu vezvikwata zvakasiyana vobatana mukubatsira vatambi vemutambo uyu kuburikidza nekuunganidza mari nechikafu zvekuti vawane raramo.   Mitambo mizhinji, kusanganisira nhabvu, pari zvino yakambomiswa nechinangwa chekurwisa kupararira kwechirwere cheCovid-19.   Izvi zvaita kuti vatambi vakawanda vaomerwe nehupenyu sezvo vachiwana raramo yavo kubva kumutambo wenhabvu.   Mutungamiriri wesangano reFriends of the Warriors, Edward Chimedza, anoti sevatsigiri venhabvu vari kuita musangano svondo rino pamasai-sai (virtual meeting) apo vachakurukura nemasangano akasiyana evatsigiri vachironga kuti vobatsira sei vatambi venhabvu panguva ino.   “Isu tine rudo nemutambo wenhabvu uye kutaura chokwadi chirwere cheCovid-19 chakanganisa zvakawanda. Saka isu sevatsigiri venhabvu tiri kubatsirawo nepatinogona vatambi vakasiyana panguva ino zvinhu zvakaoma kudai,” anodaro Chimedza.   Mashoko ake anotsinhirwa naChris “Romario” Musekiwa anove organising secretary wesangano reZimbabwe National Soccer Supporters Association achiti kuuya kweCovid-19 kwakanganisa zvakawanda munyika muno nepasi rose.   “Hatina kumbozvifungira kuti tingasvike patave iye zvino munyika zvinhu zvakaoma kudai zvakonzereswa neCovid-19. Asi isu tinoziva nhabvu ichitiunzira mufaro mukuru kwazvo kwatiri uye ichitibatanidza nevanhu vakawanda.  Saka nehuwandu hwedu tiri kurangana kuti tigobatsirawo vatambi vakasiyana kuburikidza nekuvatsigira chikafu.    “Nguva yatiri yakaoma saka tinofanira kuvarangarirawo vazive kuti isu vatsigiri vavo tine rudo navo,” anodaro.   Anoti ngachive chidzidzo chikuru kuzvikwata zvinokwikwidza muPremier Soccer League kuti zvinofanira kugara zvakarongeka zviine homwe yemari kuitira kuti kana zvinhu zvaoma senguva ino yoshandiswa mukubatsira vatambi.   “Zvikwata zvedu ngazvidzidze kubva pane zviri kuitika nekuda kwehutachiona hwecoronavirus kuti mune ramangwana ngavagare vakagadzirira vane homwe yekubatsira vatambi kana zvinhu zvaoma sezvatiri kusangana nazvo iye zvino,” anodaro Romario.	https://www.kwayedza.co.zw/vatsigiri-vopemhera-vatambi-mari/
sports	Chatsva kuBulawayo . . . Bosso yotatsurana neDeMbare	Ndooka   KUNOTSVA demo kugosara mupinyi kunhandare yeBabourfields Stadium kuBulawayo nemusi weSvondo uko makara asingaonane — Highlanders neDynamos — zvichatatsurana mumutambo weCastle Premiership uyo vazhinji vanoziva seBattle of Zimbabwe kana kuti Zim Derby.   Zvikwata zviviri izvi kubva kare pazvinonosangana panotambwa nhabvu inonwisa mvura.   Makwishu aya ari kuuya kwapera masvondo mashoma zvichitevera kusangana kwakaita zvikwata izvi mumutambo weIndependence Trophy uyo wakahwinwa neBosso 1-0.   Murairidzi weDeMbare, Tonderai “Stanza” Ndiraya, anoti mutambo uyu mukuru kuchikwata chake.   “Tiri kudzokera kuBulawayo zvekare mwedzi usati wambodarika kunosangana neBosso mumutambo mukuru uyu uyo watinogara tichitarisira makore ese.   “Tinoremekedza mutambo uyu nekudaro tichaukoshesa zvikuru. Patakapedzisira kuenda kunhandare iyi, hazvina kutifambira zvakanaka. Saka tinovimba kuti svondo rino zvichatinakirawo,” anodaro Ndiraya.   DeMbare pari zvino ndiyo iri kutungamira palog muPSL kubva pamitambo 14 yatambwa.   Asi, mumutambo wayo wekupedzisira yakaita mangange 1-1 neBulawayo City kunhandare yeNational Sports Stadium muguta reHarare.   Ndiraya anoti mune mimwe mitambo yavo yadarika, vange vachitora zvibodzwa zvese uye vane tarisiro yekuti izvi zvirambe zvichiitika.   “Hongu, takarasa zvibodzwa tiri pamusha svondo radarika, zvinowanikwa. Mune mimwe mitambo yedu yakatamba tiri kunze, tange tichitora zvibodzwa zvese. Saka zviri kutisunda kuti tishande nesimba takatarisana nemutambo wedu uyu wemusi weSvondo,” anodaro Ndiraya.   Murairidzi weBosso, Mandla Mpofu, anoti vari mushishi kuita gadziriro dzechikwata chavo vakatarisana nemutambo uyu.    Mandla Mpofu   “Tiri mushishi kuita gadziriro dzemutambo wedu mukuru watakatarisana nawo neDeMbare. Tinozosununguka kutaura zvakawanda nemusi weChina chete apo tinotenderwa kutaura nevatori venhau,” anodaro Mpofu.   Bosso pari zvino yakagara pechi11 palog rePSL uye yakwanisa kuwana zvibodzwa 16 kubva pamitambo 13.   Zvikwata zviviri izvi pazvakapedzisira kusangana mumutambo wePSL uyo wakatambirwa muHarare mugore ra2019, wakapera ari mangange 1-1.   Kune mimwe mitambo iriko svondo rino, FC Platinum ichatatsurana nechikwata cheMiracle Boys kana kuti Yadah Stars nemusi weChishanu kuNational Sports Stadium.   Kuchiti nemusi weSvondo zvekare, CAPS ‘Kepe-kepe’ United ichange iri pamusha apo ichasangana neChicken Inn kunhandare yeNational Sports Stadium.   Chicken Inn ndiyo iri pechipiri palogo rePSL apo yakasiiwa neDembare nezvibodzwa zviviri chete kubva pamitambo 14 yayatamba.	https://www.kwayedza.co.zw/chatsva-kubulawayo-bosso-yotatsurana-nedembare/
business	Vatyairi veMagonyeti vekuZimbabwe Votambura Vari kuRwanda Mushure meKutadza Kubhadharwa Mari Dzavo kweMwedzi Inodarika Miviri	Vamwe vatyairi vemagonyeti makumi mana vanobva kuZimbabwe vanoti vari kunonga svosve nemuromo vari kuRwanda nepamuganhu weTanzania neZambia mushure mekupererwa namari vari pamabasa uye kambani yakavapa basa isiri kuda kuvapa mihoro yavo. Vatyairi ava vanoti vakaenda kuRwanda mushure mekunge vawana basa rekutakura zvinhu kubva ku Mt. Hampden muHarare vachienda nazvo kuKigali, guta guru reRwanda. Vanoti vakapinzwa basa nekambani yeSimba Logistics yekuTanzania ichishanda pamwechete neimwe kambani yemuZimbabwe inonzi Ceva Logistics.uko rekuti vatakure michina kubva pakavakirwa paramende itsva yeZimbabwe. Pamotokari dzakapiwa basa idzi panonzi paive nesere dzekuTanzania asi vatyairi ava vanofunga kuti vamwe vavo vekuTanzania ava vanogona kunge vakatopiwa mari dzavo kare. Vamwe vatyairi vataura neStudio 7 vanoti zvibvumirano zvavakanga vanyorerana nekambani yeSimba Logistics chaguma kushanda musi wa 17 Gumiguru uye vazhinji vavo vakangopiwa zvikamu makumi manomwe kubva muzana zvemari yezvibvumirano zvavo, vachinzi zvikamu makumi matatu kubva muzana zvakasara vaizopiwa wasvitsa zvinhu zvavakatakura. Asi mari yavakapihwa yakatopera sezvo vave nemwedzi yakawanda vabva kumba uye vachizvitengera chikafu pamwe nemvura yekushandisa zuva nezuva. .Vamwe vachiri pamuganhu weTanzani neZambia vanoti vari kusangana nedambudziko rekutadza kuwana mvumo yekuti vapfuurire mberi nerwendo rwavo kunyange hazvo vachiti kambani yakavapa basa yakanga yakavavimbisa kuti havaizosangana nedambudziko. Vatyairi ava vanoti havasi kukwanisa kushandisa mazita avo sezvo vari kutyira kuzodzingwa mabasa pamwe nekunyimwa mari dzavo dzasara pabasa ravari kuita. Studio 7 haina kukwanisa kunzwa kubva kuma kambani maviri aya sezvo ange asinga kudaira nhare dzawo. Hatinawo kukwanisa kubata muzinda weZimbabwe muRwanda kuti tinzwewo kana uine matanho auro kutora ekuedza kubatsira vatyairi ava. No media source currently available No media source currently available 	https://www.voashona.com/a/6831736.html
sports	Zvikwata 4 zvorwira mukombe	  HAKUDANWE anonzwa nemusi weMugovera uye neSvondo apo zvikwata zvina zvasara mumutambo weDivision One Axis Solutions Super 8 zvinoti Simba Bhora FC, Herentals Under-20, Golden Eagles neTrojan Stars zvichatatsurana musemi-final.   Musi weMugovera , kuchatambwa semi-final yekutanga iyo ichaona Herentals U-20 ichibandana neSimba Bhora FC kunhandare yeMorris Depot muHarare kuchiti musi weSvondo Golden Eagles (Gondo Harishaye) ichatamba neTrojan Stars kuEllis Robins muHarare zvekare.   Murairidzi weSimba Bhora FC, Arthur Tutani, anoti chikwata chake chiri kutokunya zvakasimba sezvo vari kuda kuhwina mumutambo uyu.   Achitaura pamusoro pekukundwa kwavakaitwa neChegutu Pirates, Tutani anoti mikombe yakaita seAxis Solutions Super 8 mikuru uye vari kuukoshesa sezvo vachida kupedza mwaka uno vaine mikombe yakawanda.   “Sechikwata, tiri kufara nematambiro atiri kuita mwaka uno. Mitambo yakaita seweAxis Solutions Super 8 Cup uyu unotibatsira kuti tipe vamwe vatambi mikana sezvo rwendo ruchiri rurefu kusvika tapedza mwaka wegore rino.   “Takanangana nemutambo weAxis Solutions Super 8 Cup, tiri kuda kuuhwina. Asi, tichange tichitora mutambo sekuuya kwaunenge uchiita dzamara tasvika kufainari. Hakuna asingade kuhwina mukombe uye isu tiri kuudawo mukombe uyu,” anodaro Tutani.   Kuchiti murairidzi weGondo Harishaye, Gilbert Mushangazhike – uyo chikwata chake chakaumburudza Ngezi U19 svondo radarika kunhandare yeBaobab uko chakahwina 2-1 – anoti vari kudawo mukombe uyu zvakanyanya.    Gilbert Mushangazhike   Gondo Harishaye ichasangana neTrojan Stars iyo yakakunda Commando Bullets 2-1 svondo radarika mumutambo wakatambirwa kuTrojan, kuBindura.   Mushangazhike anoti ari kutarisira zvikuru kufambira mberi kwe[1]chikwata chake mumutambo uyu.   “Mwaka wakareba uye kune vamwe vatambi vasiri kuwana mukana wekutamba saka ndivo vatiri kupawo mukana mumutambo uyu apo tiri kuzama kubata zvinangwa zvedu zvose zvemwaka uno.   “Tave kutarira mitambo yedu iri mberi uye ticharwa semvumba kuti tihwine mutambo wedu wesemi-final kusvika kufainari.   “Kutamba mitambo yemikombe zvinopa mukana wekunyora nhoroondo. Nenyasha dzaMwari, ticharwa kuti tihwine mukombe uyu,” anodaro Mushangazhike.   Murairidzi weTrojan Stars, Clifford Sakala, anoti mutambo wechikwata chake neGolden Eagles uchange wakaoma sezvo Gondo Harishaye ichitamba nhabvu inonwisa mvura.   “Tiri kutarisira zvikuru kusangana neGolden Eagles mumutambo wedu wesemi-final uyo tinoziva kuti unenge usiri nyore. Asi chatinoziva ndechekuti ticharwa kuti tifambire mberi. Tiri kugadzirira zvakasimba mutambo wedu watakatarisana nawo,” anodaro Sakala.	https://www.kwayedza.co.zw/zvikwata-4-zvorwira-mukombe/
politics	VaReport Phelekezela Mphoko Vanoitwa Mutevedzeri weChipiri waVaMugabe	Kunyange hazvo veruzhinji muHarare vachiti havana ruzivo rwakanyaya pamusoro pemumwe wevatevedzeri vemutungamiriri wenyika vadomwa, VaReport Phelekezela Mphoko, ongororo yataita inoratidza kuti VaMphoko igamba rehondo yerusunungujo uye vakashanda muhurumende kwenguva yakareba vachimirira Zimbabwe kunyika dzakasiyana siyana. Vaimbova kanzura muHarare, VaWarship Dumba, vanoti havana chavanoziva pamusoro paVaMphoko uye vakatanga kunzwa nezvavo painge pave kuda kuitwa kongiresi yebato reZanu PF. VaWashington Ngirazi vekuMbare vanotiwo hapana zvavanoziva kunze kwenguti vaimbomirira Zimbabwe kunze kwenyika. Vanoongorora zvematongerwo enyika vakazvimirira, VaTakura Zhangazha, vanotiwo ndezvechokwadi kuti veruzhinji havana ruzivo ruzhinji pamusoro paVaMphoko uye zvakakosha kuti vazivikanwe neveruzhinji. Asi vanoti vane chivimbo chekuti vachaita basa ravo nemazvo sezvo vadoma nemutungamiriri wenyika. VaZhangazha vanotiwo chimwe chinofanira kuziva VaMphoko ndechekuti VaMugabe havapikiswe uye vanogona kusiya basa zvakaita vaimbove mutevedzeri waVaMugabe, Amai Joice Mujuru, kana vakada kukura musoro. Vanodzidzisa zvidzidzo zvematongerwo enyika paUniversity of Zimbabwe, Amai Charity Manyeruke, vanotiwo vanhu havangazive vanhu vese vakaenda kuhondo uye chakakosha ndechekuti VaMphoko igamba rehondo. Vanotiwo VaMphoko inhengo yeZanu pF yakavimbika ndosaka vasarudzwa nemutungamiriri wenyika. VaMphoko ndemumwe weavo vaitungamira mauto eZimbamwe People’s Revolutionary Army kana kuti ZIPRA uye vakambomirira ZAPU kuMozambigue Zimbabwe isati yawana kuzvitonga. Vari ikoko vakashanda nedzimwe nhengo dzebato reAfrican National Congress yeSouth Africa dzakaita semutungamiriri wenyika iyi, VaJacob Zuma. VaTjenesani Ntungakwa avo vanoongorora mashaindiro aiita bato reZAPU vanotiwo VaMphoko munhu aive nechinzvimbo chikuru munguva yehondo. VaMphoko vakambomirira Zimbabwe kunyika dzakaita seRussia uye vange vachimirira nyika kuSouth Africa kubva muna 2011 kusvika pavakasiya basa mwedzi mishonana yapfuura. No media source currently available 	https://www.voashona.com/a/mphoko-zimbabwe-mugabe/2554013.html
business	Makambani Akawanda Okundikana Kuvhura Gore Rino Mamwe Achivharwa?	Gore rino rinonzi harina kutanga zvakanaka mumakambani akawanda munyika sezvo mamwe akakundikana kuvhura kana kuti akaderedza huwandu hwevashandi kubva pakatanga gore rino ra2015. Munyori mukuru wesangano revashandi vemumabhanga reZimbabwe Banks and Allied Workers Union, VaPeter Mutasa, vanoti mabhanga gore rapera chete akarasikirwa nevashandi chiuru chimwe chete kubva muvashandi zviuru zvitanhatu zvaive zviri pamabasa. VaMutasa vanoti gore rino chete vashandi vanosvika mazana maviri nemakumi mashanu vatorasikirwa nemabasa zvichitevera kuvhara kwebhanga reAllied Bank. Sangano iri rinotiwo kana nhaurirano dzekuedza kuponesa rimwe bhanga dziri kuitwa dzikakundikana mukati memazuva gumi ari kutevera, zvinenge zvoreva kuti vamwe vashandi zana nemakumi matatu vanenge vorasikirwa nemabasa avo zvakare. Nyanzvi mune zveupfumi vachishanda nesangano reLabour and Economic Development Research Institute of Zimbabwe, VaProsper Chitambara, vanotiwo dambudziko rekurasikirwa kwevanhu nemabasa harina kubata mabhanga chete asi kuti rakabata makambani ose ari kutatarika. VaChitambara vanoti dambudziko guru ndere kushaikwa kwemari iri kutenderera munyika, uye kusajeka kwemitemo yezvemabhizimusi. Sangano reZimbabwe Congress of Trade Unions rinotiwo hurongwa hwekuvandudza mitemo yemabasa huri kuda kuitwa nehurumende huchatoita kuti vashandi vakawanda varasikirwe nebasa sezvo huchipa vashandirwi masimba ekupinza kana kuburitsa munhu basa paanodira. No media source currently available 	https://www.voashona.com/a/zimbabwe-politics-economy/2599944.html
health	Coronavirus Yovhiringidza Kucherechedzwa Zvakanaka kweZuva RaanaAmai	Vanhu vakawanda pasi rose vavhiringidzwa zvikuru kucherechedza Zuva reMother’s Day sezvo vachiri vakazvivharira mudzimba nekutya kutapurirwa chirwere checoronavirus. Vakawanda vanoti vangotumira zvipo asi vamwe vachiti vangotaura nevanaamai vavo pambozhanhare uye vachazoita mabiko kana zvecoronavirus zvapera. Zuva rekutenda mabasa anoitwa naanaamai iri rinochercehdzwa musvondo rechipiri rwemwedzi waChivabvu gore roga roga. Muzvare Wendy Muperi avo vari kuIreland vati vanoda kutenda amai wavo vakavarera vari vashanu kunyangwe zvinhu zvainge zvakaoma. No media source currently available VaWhisper Ganya avo vari kuCape Town, South Africa vatendawo amai wavo vari kuMt Darwin vachiti vanoda kuvarangarira nezvose zvavakavaitira mukukura kwavo. No media source currently available Muzvare Netsai Marova vanogara kuMabvuku vati vanoda kuti Mwari aropafadze amai vavo nebasa guru rekuvachengeta. No media source currently available Izvi zvatsigirwawo naVaKumbirai Mafunda vari muHarare vati amai wavo vari kwaVumbunu, Manicaland nemamwe madzimai ose vakakosha zvikuru muhupenyu uye vakati vazvichengetedze munguva ino yecoronavirus. No media source currently available 	https://www.voashona.com/a/coronavirus-yovhiringidza-kucherechedzwa-zvakanaka-kwezuva-raanaamai/5413914.html
business	Gavhuna weRBZ VaMangudya Vanoti Kushandisa Rand Hakupedze Dambudziko reKushomeka kweMari	Gavhuna webhanga guru renyika, Doctor John Mangudya vanoti dambudziko rekushaikwa kwemari riri munyika haripedzwe nekushandisa mari yerand yekuSouth Africa seviri kutaurwa nedzimwe nyanzvi munyaya dzezvehupfumi. VaMangudya vakataura mashoko aya paUniversity of Zimbabwe muHarare musi weChitaru apo pange pari kuitwa musangano kana kuti symposium wenyanzvi dzezvehupfumi. VaMangudya vati Zimbabwe ichaenderera mberi ichishandisa mari dzakasiyana siyana nekuti kushandisa rand chete handiko kungagadzirisa dambudziko rakomba munyika rekushomeka kwemari. Doctor Mangudya vati mamwe ematanho anofanirwa kutorwa ekugadzirisa mamiriro ehupfumi haasi kuitwa. Vatiwo kuwondomoka kwemakambani ehurumende kan kuti maparastatals ndokumwe kuri kupa kuti hupfumi hwenyika hubve hwaenda kumawere. Gavhuna weRZ atiwo nyika inofanirwawo kugadzirisa zvematongerwo enyika kukwezva vane mari dzekunze. Imwe nyanzvi munyaya dzezveupfumi yataurawo pamusangano uyu VaNyasha Kaseke vati kuti nyika iwane mari yekunze vemakambani neveruzhinji vanofanirwa kunotengesera zvinhu kunze kwenyika. VaKaseke vati vemakambani vanofanirwa kutarisa kuti vogadzira sei zvinhu zvine mutengo wakaderera kuti vakwanise kuwana vatengi kunze kwenyika. Pamusangano uyu, nyanzvi dzezveupfumi dzakurudzirawo kuti kushandiswa kwemacards ekumabhanga pamwe nEcocash zviitwe kunzvimbo dzese munyika kusanganisira kumaruwa. VaMangudya vati kunyangwe zvazvo vanhu vanenge vachiti vane mari kumabhanga nyika haina mari iyi uri musvo izvo zviri kukonzera kuti kushaikwa kwemari kurambe kuchienderera mberi. Vakurudzira veruzhinji kuti vafarire kutenga nemacards ekubank nedzimwe nzira dzakadayi seecocash zvisingadi mari chaiyo vakati izvi zvinogona kurerutsa myaya yekushomeka kwemari. Vatiwo kupedza dambudziko rehuori pamwe nekugadzirisa dambudziko rekubudiswa kwemari yekunze zvisiri pamutemo zvinogona kubatsira zvakanyanya dambudziko rekushomeka kwemari. Vamwe vari pamusangano uyu vanosanganisa CZI, ZNCC, veZimbabwe Stock Exchange. No media source currently available 	https://www.voashona.com/a/zimbabwe-matongerwo-enyika/3941589.html
business	VaMangudya Vokurudzirwa Kuzadzikisa Zvavanotaura paKufambisa Mari	Gavhuna weReserve Bank of Zimbabwe, VaJohn Mangudy,a neChishanu vakaparura hurongwa hwavo hwepagore hwekushandiswa kwemari. Kunyange nyanzvi munyaya dzezvehupfumi dzakawanda dziri kutambira hurongwa uyu, vakawanda vanoti panoda garwa rakajeka kuitira kuti hupfumi hugadzirike. Chinangwa chaVaMangudya ndechekusimbaradza dhora remunyika range roramba richishaya simba. Kunyange hazvo vakawanda vachiti Zimbabwe ikazvipira inokwanisa kubuda mumadhaka mairi munyaya dzezvehupfumi, vamwe vanoti nyika inenge huku yemurombo inokandirira mazai mumuti. Nyanzvi munyaya dzezvehupfumi inodzidzisa paDurban University of Technology, Muzvinafundo Gift Mugano, vanoti pane zvakanaka nezvekaipa pane zvakaparurwa nmaVaMangudya. VaMugano vati hurongwa hwavo hwekusimbaradza musika wekutengeswa kwemari wakanaka sezvo uchiunza kugadzikana munyika. Asi vati havatenderane nehurongwa hwekuomesera makambani enharembozha anoitawo mamwe mabasa anoitwa nemabhanga akaita seEconent neNet One kuti asashande semabhanga achiwanisa vanhu mari. Vati kushomeka kwemari munyika uye kushaya simba kwedhora remunyika kunopa kuti zviomere veruzhinji. Vatiwo vari kumamisha vapinda panguva yakaoma Asi nyanzvi munyaya dzezvemabhanga, VaGilbert Muponda, vanoti vanotambira hurongwa hwekuomesera makambani enharembozha vachiti ange okurudzira kutengeswa kwemari pamukoto zvange zvokanganisa hupfumi hwenyika. Asi VaMuponda vatiwo zvakakosha kusimbaradza nyaya yekurima senzira yekusimbaradza hupfumi vachiti nyika iri kupedza mari yekunze yakawanda ichitenga zvinhu zvinogona kurimwa kana kugadzirwa munyika. Imwe nyanzvi munyaya dzezvepfumi, VaVictor Bhoroma, vanoti hurongwa hwakaparurwa naVaMangudya hwakanaka vachiti zvikashanda zvichapa kuti mitengo yezvinhu iderere asi ndokunge hurumende yasimbaradza nyaya yekugadzira zvinhu zvekutengesa kunze kwenyika. VaBhoroma vatiwo pane zvimwe zvinoda kuitwa kuti vanhu vave nechivimbo nehurongwa hweRBZ uhu vachiti chitsvambe chiri kbhanga iri kuti riratidze kuti rinoshandisa mari yekunze zvisina huori. Zimbabwe yakatarisana nematambudziko makukutu munyaya dzezvehupfumi kusanganisira kushaikwa kwemari, magetsi, mvura nezvimwe. Matambudziko aya awedzerwawo nenyaya yechirwere cheCovid-19 icho charura pasi rose. No media source currently available  	https://www.voashona.com/a/vamangudya-vokurudzirwa-kuzadzikisa-zvavanotaura-pakufambisa-mari/5557595.html
health	Murume Akambotiza kuWilkins Anowanikwa Asina Coronavirus	Chizvarwa chekuThailand chekumbokatiza muchipatara cheWilkins muHarare neSvondo kwachaifanirwa kuongororwa kana chiine coronavirus chinonzi chazoongororwa neChipiri chawanikwa chisina hutachiwana uhwu. Mukuru anoona nezvehutano mukanzuru yeguta reHarare, Doctor Prosper Chonzi, zvabuda muongororo yaitwa iyi zvinoratidza kuti murume uyu haana chirwere ichi, izvo zvaita kuti abva aregwa achienda kumba kwake. Murume uyu anonzi adzoka ega kuchipatara ichi mushure mekutsvagwa nemapurisa achishaikwa. Murume uyu anonzi akabva kuThailand mazuva makumi maviri adarika akaitwa ongororo ye coronavirus pakupinda kwaakaita munyika, izvo zvakaratidza kuti muviri wake waidziya zvakanyanya. Izvi zvinonzi zvakazoita kuti aendeswe kuWilkins Hospital, uko akazongotsakatika. Hapana ati awanikwa aine chirwere ichi muZimbabwe kunyange hazvo paine vanhu vanoVanhu vana muSouth Africa vanonzi vakawanikwa vaine hutachiwana hwecoronavirus neMuvhuro, izvo zvasvitsa huwandu hwevanhu vave nechirwere ichi pavanomwe munyika iyi. Vakambove gurukota rezvehutano uye vari ivo munyori anoona nezvehutano muMDC inotungamirirwa naVaNelson Chamisa, Doctor Henry Madzorera, vanoti panofanirwa kutorwa matanho akasimba ekuchengetedza vanenge vafungidzirwa kuti vangave nehutachiwana hwechirwere ichi, vachiti zvakaitika paWilkins Hospital hazvifanirwe kodzokororwa nekuti zvinoisa ruzhinji rwevanhu munjodzi. Doctor Madzorera vanoti bazi rezvehutano rinofanirwawo kushambadza zvakasimba nezvechirwere ichi, uyewo kuisa nhare mumatunhu ose emunyika ekuti vanhu vanokwanisa kufona chero nguva vachitaura pamusoro pechirwere ichi. Vari kukurudzirawo kuti pave navanautsanana vanofamba vachiongorora vanhu kuti vane hutachiwana here kana kuti kwete, pane kumirira kuti munhu anofungidzira kuti ane chirwere ichi aende iye kuchipatara. No media source currently available 	https://www.voashona.com/a/zimbabwe-coronavirus-thailand-citizen-wilkins-hospital-doctor-henry-madzorera/5323147.html
health	Danho reHurumende reKumira Kubaya Nhomba yeCovid-19 Yetatau Parizvino Rotambirwa neImwe Nyanzvi	Vaimbova mukuru wechipatara cheChitungwiza Dr Enoch Mayida vanoti vanowirira nedanho rehurumende rekuti pari zvino imbosimbaradza hurongwa hwekubaya vanhu nhomba dzeCovid-19 mbiri pasati pabayiwa nhomba nhatu sezvave kuitwa kune dzimwe nyika dzakaita seAmerica. Nyika dzakabudirira dziri kubaya nhomba yetatu kune vakwegura nevanoshanda muzvipata sezvo zviri kunzi zvinobatsira masoja emuviri. Dr Mayida vaudza Studio 7 kuti vanotenderabna nezvakataurwa panhepfenyuro ino nemukuru anoona nezvekudzivirirwa kwechirwere cheCovid-19 Dr Agnes Mahomva kuti vakoshese kubaya vanhu nhomba kaviri parizvino. No media source currently available Bazi rezvehutano rinotiwo vanhu mamiriyoni matatu nezviuru mazana maviri negumi nevana zvine mazana mana nemakumi manomwe nemanomwe kana kuti 3 214, 477 vabayiwa nhomba yekudzivirira Covid-19 kekutanga. Vabayiwa nhomba kaviri sezviri kukurudzirwea vave mamiriyoni maviri nezviuru mazana mana nemakumi manomwe nemaviri zvine mazana masere nemakumi mashanu nemapfumbamwe kana kuti 2, 472, 859. Hurumende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshande sezvinotarisirwa. Bazi rezvehutano rinotiwo vanhu vaviri vakafa neMugovera nechirwere cheCovid-19 zvasiya vafa nechirwere ichi kubva zvachatanga kupararira gore rapera vave zviuru zvina nemazana matanhatu nemakumi mashanu nevanomwe kana kuti 4, 657. Vanhu makumi mana nevasere vakabatwa nechirwere ichi zvasiya vabatwa nacho vave zviuru zana nemakumi matatu nemaviri zvine mazana matatu nemakumi matatu nematatu kana kuti 132,333.	https://www.voashona.com/a/danho-rehurumende-rekumira-kubaya-nhomba-yecovid-19-yetatau-parizvino-rotambirwa-neimwe-nyanzvi/6274232.html
politics	ZEC Inoti Zvinhu Zvayo Zvose Zvakachengetedzwa Zvine Hudzamu	Mamwe makomishina eZimbabwe Electoral Comission, ZEC, anoti zvose zvine chekuita nekunyoreswa kwevanhu kuti vagokwanisa kuvhota zvakachengetedzwa zvakasimba. Izvi zvabuda pamusangano wekuzeya mashandiro evatapi venhau panguva yesarudzo waitwa muBulawayo. Mumwe wemakomishina maviri eZEC ange aripowo pamusangano uyu, Amai Faith Sebata, vaudza Studio7 kuti vanhu havafanirwe kutyira kuti pane zvingaitwe zvingakonzera kusafamba zvakanaka kana kubiridzirwa kwesarudzo. Amai Sebata vatiwo gwaro rine mazita evanhu vakanyoresa kuti vagokwanisa kuvhota richacheneswa zvekuti hazvingaite kuti pave nemunhu mumwe chete anogona kunyorwa kakawanda kana kuti anogona kuvhota kanopfuura kamwe chete panguva imwe chete. Pane kushushikana kune vamwe veruzhinji pamusoro pekunonzi kusabuda pachena kweZEC pamusoro pekuti mazita evanhu vakanyoresa kuvhota ari kuchengetwa sei. Vamwe vanoshushikanawo nenyaya yekuti kune vanhu vakawanda vane zvitupa zvine mazuva ekuzvarwa nenumber dzechitupa dzakafanana asi ivo vari vanhu vakasiyana, izvo zvinonzi nevamwe zvinogona kushandiswa seimwe nzira yekubiridzira nayo sarudzo. Parunyerekupe rwekuit mapepa anoshandiswa pakuvhota kana kuti ballot papers akatodhindwa kare, VaDaniel Chigaru, vanovezve mumwe komishina weZEC vati hazvigone kuti mapepa aya adhindwe kana vanhu vanokwikwidza musarudzo vasati vataurwa nenomination court sezvinodiwa nemutemo. Vati ZEC ichataura zvizere panguva yakafanira pamusoro pezvekudhindwa kwemapepa ekuvhotera vakatiwo vatapi venhau pamwe nevemapato ezvematongerwo enyika anobvumidzwa kuwona panenge podhindwa mapepa aya. Asi mutauriri webato reNational People’s Party, VaJeffryson Chitando, vati ZEC haifanirwe kungotaura chete asi vanofanirwa kuonekwa vachiita zvinhu zvinoita kuti vave nechivimbo chekuti vanoita basa rakanaka. Pamusangano uyu vatapi venhau vachema-chemawo nenyaya yekuti vanonzi vanyorese kuZEC kuti vakwanise kunyora kana kutepfenyura nhau dzine chekuita nesarudzo. Lee Mangena anoshanda neSkyz Metro FM ndemumwe wevatapi venhau ati haawone pane chikonzero chekuti ZEC iite izvi. Zvichakadaro VaDavid Coltart avo vanove gweta uye vari nhengo yebato reMDC inotungamirwa naVaWelshman Ncube vaudza musangano mumwe chete kuti havawone sarudzo dzichikwanisa kuve dzakachena kana nhepfenyuro yehurumende yeZimbabwe Broadcastibg Corporation ichiramba yakarerekera kudivi rebato reZanu PF. VaColtart vati kuita izvi kunotyora bumbiro remitemo yenyika vakatiwo kunyange hazvo izvi zvichigona kunetsa zvakakosha kuti vanorwira kodzero dzevanhu vakwire kumatare kuti nyaya iyi igadziriswe. Musangano wemazuva maviri unopera neChina wakarongwa nesangano reZimbabwe Union of Journalists. No media source currently available   	https://www.voashona.com/a/zimbabwe-elections-bod-says-its-data-is-safe/4396973.html
health	Mitumbi yeVakafa muTsaona yeCyclone Idai Yofukurwa Kubva muMadhaka	Mumiriri weManicaland muparamende pasi pehurongwa hwe Proportional Represenation, Amai Lynette Karenyi, veMDC, vanoti basa rekutsvaga mitumbi yevanhu vangadai vakafuchirwa nemadhaka mutsaona yeCyclone Idai pamwe nevamwe vangadai vachiri vapenyu riri kuenderera mberi muChimanimani neChipinge. Amai Karenyi vanoti dzimwe mhuri dziri kuita zvekufukura mitumbi yehama dzadzo dzakafushirwa mumadhaka nematombo pakawondomoka gomo, pamwe nepasi pedzimba dzakaparadzwa vanhu vareremo, mimwe mitumbi ichiwanikwa munzizi. Asi vanoti dambudziko guru richiripo nderekuti vanhu vawane rubatsiro, zvikuru rwechikafu, sezvo vanhu vakawanda vari kunzvimbo dziri kure dzakaita sekwaMutsvangwa, vachinzi havasati vakwanisa kuwana rubatsiro rwezvekudya. Vanotiwo mishonga, zvikuru yemaARV, yakwanisa kusvitswa pakirinika yeMutsvangwa, uyewo madzimai matatu pamadzimai gumi nevatatu vakazvitakura vari pakirinika iyi vanonzi vakwanisa kusunuguka zvisina dambudziko. No media source currently available 	https://www.voashona.com/a/zimbabwe-cyclone-idai-update-karenyi-mandiveyi/4842945.html
sports	Mamiriro enhabvu yeZim	  Kubva nyika ino yawana kuzvitonga zvizere mugore ra1980, vatambi vazhinji venhabvu vakawana mukana wekunotambira kunyika dziri kuEurope nekumwe kwakasiyana kana zvichienzaniswa neapo Zimbabwe yaive isati yawana rusununguko.   Pari zvino vatambi vanodarika 23 vari kutambira nhabvu yavo kuzvikwata zvakasiyana zvekuEurope kunyika dzinoti England, France, Spain, Slovakia, Germany, Czech Republic, Croatia, Norway neTurkey. Asi Zimbabwe isati yawana kuzvitonga kuzere, Freddy Mukwesha — uyo aitambira Dynamos — ndiye akaita wekutanga kuenda kuEurope apo akanotambira chikwata cheSporting Braga chekuPortugal. Nerimwe divi, Zimbabwe ichiwana kuzvitonga zvizere, Bruce “Jungleman” Grobbelaar ndiye akaita wekutanga kutambira kuEurope apo aitambira chikwata cheCrewe Alexandra mumwaka wa1979-1980 nechikwereti kubva kuVancouver Whitecaps yekuCanada.   Grobbelaar akazoita mukurumbira gore raitevera apo akatengwa neLiverpool akatambira chikwata ichi kusvika muna1994.     Akahwina mikombe yakawanda inosanganisira UEFA Champions League, FA Cup (3), League Cup (3), FA Charity Shield (4) neFootball League Super league (1).    Moses “Razorman” Chunga akazoita wechipiri kubva muZimbabwe kuenda kuEurope mugore ra1987 apo akatengwa nechikwata chekuBelgium cheEendracht Aalast achibva kuDynamos FC.    Chunga pavatambi vese kubva muZimbabwe ndiye ane nhorowondo yekuita mutambi wekutanga akatambira nhabvu muPremier Soccer League achibva ananga kuEurope asina kumbobvira aenda kune zvimwe zvikwata.    Bambo, sezita rake remadunhurirwa, akambopotsa atengwa neNottingham Forest yekuEngland asi mukana uyu wakazoramba kubuda zvichinzi akatadza kuterera apo aienda kunozama raki rake. Akabva ndokuenda  Eendracht Aalast uko akanogadzira zita rake zvekuti nanhasi achiri kupihwa ruremekedzo rukuru ikoko.   Vatambi vemuZimbabwe vari kutambira kuEurope parizvino vanosanganisira Marvelous Nakamba uyo ari kuAston Villa kuEngland. Nakamba akwanisa kutambira zvikwata zvinoti Vitesse yekuNetherlands, Club Brugge nekuBelgium uye neNancy yekuFrance.     KuEngland ndiko kune vamwe vatambi vanosanganisira Tendayi Darikwa uyo anotambira Nottingham Forest. Darikwa akazvarirwa kunyika iyi akakurira ikoko.   Koti kaputeni wemaWarriors, Knowledge Musona iye zvino ari kutambira chikwata cheEupene chekuBelgium nechikwereti kubva kuAnderlecht. Musona akwanisa kutambira zvikwata zvizhinji zvemuEurope izvo zvakambomuona achitambira kuGermany kuzvikwata zve1899 Hoffenheim neAugsburg achizoenda kuBelgium uko akatambira KV Oostende, Anderlecht, Lokeren neEupene yaari kutambira.   KuFrance kune vatambi vaviri Marshall Munetsi uyo ari kuReims muFrench Ligue naTino Kadewere anotambira Le Havre uko ari kuzunza mambure zvisina mukare akamboona.   Mwaka unotevera Kadewere achange achitambira Olympique Lyon iyo yakabhadhara mari zhinji kutenga mutambi uyu ndokumudzosera kuLe Havre nechikwereti kusvika mwaka wegore rino wapera.   KuTurkey kuna Teenage Hadebe uyo ari mumwaka wake wekutanga achitambira Yeni Malatyaspor uko akaenda achibva Kaizer Chiefs yekuSouth Africa.     Kozoti kuCzech Republic, Costa Nhamoinesu ari mumwaka wake wechinomwe kuchikwata cheSpart Praha uko akaenda achibva Zaglebie Lubin yekuPoland.    Zvakadai, vamwe vatambi vemuno vakatambira kuEurope kare ndiWillard Mashinkila Khumalo, Madinda Ndlovu naTito Paketh.    Vatatu ava vaitambira Highlanders vese vakaenda kuGermany mugore ra1989 kuchikwata cheEmsdetten 05 ndokuita vekutanga kubva muno kunotambira nhabvu yavo kunyika iyi.   Mugore ra1991, Peter Ndlovu akabva aita wechitatu apo akatengwa neCoventry City yekuEngland achibva kuHighlanders achiri nemakore 18 ekuberekwa.    Nsukuzonke, sezita raNdlovu remadunhurirwa, akazotambira zvikwata zvakawanda zvekuEngland zvinosanganisira Birmingham City, Huddersfield Town neSheffield United uye aizivikanwa achizunza mambure.    Gore rimwechetewo iri, Agent ‘Ajira’ Sawu akabva kuZimbabwe Saints akaenda kuCypus kunotambira APOP Kinyras Peyias kunyangwe hake asina kunyanyogara.     Ajira akazonyanyoita mukurumbira paakaenda kuSwitzerland uko akanotambira zvikwata zvinoti SC Kriens, FC Lucerne, Young Boys, FC Basel neFC Wil achizobva achienda kuChina.   Gore raitevera 1992, aimbove mutambi weZimbabwe Saints, Henry Bull Mckop akateverawo kuGermany achienda kuchikwata cheBonner SC.   Achibva kuGermany, akananga kuEngland achinotambira Bristol City akazoenda kuShelbourne kuIreland uye akatambira kuAustria zvekare.    Aimbove murairidzi wemaWarriors neFC Platinum, Norman Mapeza mugore ra1993 ndipo paakatanga kuenda kuEurope nekuenda kuPoland uko akanotambira chikwata cheSokol Pniew.     Muchina wemajuzi akazonyanya kuita mukurumbira kutanga gore raitevera apo akatengwa nechikwata cheGalatasaray chekuTurkey ndokuita mutambi wemuno wekutanga kutambira kunyika iyi.     Mapeza akazotambira zvikwata zvakawanda zvekunyika iyi kusvika gore ra2003 apo paakazodzoka kumusha achisvika achitambira CAPS United.	https://www.kwayedza.co.zw/mamiriro-enhabvu-yezim/
health	VanaChiremba Vanoti Vave Kungorapa Vari Kurwarisa neKushaya Zvikwanisiro	Vanachiremba vakuru avo vakaratidzira nemusi weChitatu kuchipatara cheParirenyatwa mabasa vanoti vari kurapa vanhu varikurwarisisa chete sezvo vachiti hurumende iri kutadza kuvapa zvikwanisiro zvekuti vaite basa ravo nemazvo. Zvichakadai, kuramwa mabasa uku kunonzi kwapararirawo kune zvimwe zvipatara zvehurumende muHarare. Vanachiremba vakuru vari kuramwa mabasa vanoti hapana chine musoro chakabuda mumusangano wavakaita negurukota rezvehutano VaObediah Moyo. Mumwe wavanachiremba vakuru vepachipatara cheParirenyatwa, Doctor David Chimuka, vakaudza Studio 7 kuti parizvino vari kungorapa varwere vari kurwarisisa muzvipatara zvehurumende sezvo hurumende iri kutadza kuvapa michina yekushandisa pamwe nemishonga yekurapisa varwere. Mumwe chiremba wepaParirenyatwa, Doctor Shingai Chiurunge, vati vave kungopa varwere mapepa ekuti vakwanise kunotenga mishonga yekuti varapwe kana kuti ma prescription sezvo muzvipatara zvehurumende musina mishonga iyi. Vamwe vanachiremba vekune zvimwe zvipatara zvehurumende zvakaita seHarare General Hospital neChitungwiza General Hospital vakaudza Studio 7 parunhare kuti havachakwanisiwo kuita basa ravo sezvo vakatarisana nematambudziko akafanana neanachiremba vekuParirenytwa. Vamwe vanachiremba vepa Harare General Hospital vakati vave kungorapawo varwere vari kurwarisisa sezviri kungoitwa paParirenyatwa vachiti bandiko reIntensive Care Unit, kana kuti ICU, iro ranga rave nemasvondo akati kuti risingashande, ratovhurwa neChina kuitira kuti anachiremba vakuru vakwanise kurapa varwere varikurwarisisa chete. Anachiremba ava vanoti kunyange hazvo vavhura bandiko reICU iri, vari kusangana zvakare nematambudziko ekushayikwa kwemimwe michina pamwe nemishonga yekurapisa varwere. Asi gurukota rezvehutano, VaObediah Moyo, vakaudza Studio 7 parunhare kuti bazi ravo riri kuyedza pose parinogona napo kuti ritsvage mari yekutenga mishonga yekupa varwere pamwe nekugadzirisa mimwe michina inonzi yakafa kuti anachiremba vakwanise kuishandisa. VaMoyo vakatiwo dambudziko ravainaro sehurumende nderekushaya mari yekunze yekutenga zvimwe zviri kudiwa nanachiremba ava kunyange hazvo vati vari mubishi rekuedza kuti vataure nagavhuna webhanga guru renyika VaJohn Mangudya kuti bazi rezvehutano rikwanise kupihwa mari yekunze kuti vatenge zviri kudiwa izvi. No media source currently available 	https://www.voashona.com/a/vanachiremba-vanoti-vave-kungorapa-vari-kurwisa-nekushaya-zvikwanisiro/4829365.html
politics	VaChombo Vomirira Kunzwa Mutongo paChikumbiro Chekuti Vabvisiswe Chibatiso	Mutongi wedare repamusoro remuHarare nhasi aisa gweta rehurumende parumananzombe nenyaya yekuti vaimbova gurukota rezvemari VaIgnatius Chombo vakanga vamiswa pamberi pedare zviri pamutemo here kana kuti kwete. Izvi zvinotevera kupambwa kwavanonzi vakaitwa nemasoja paakatora masimba ehurumende yevaimbova mutungamiri wenyika VaRobert Mugabe mwedzi wapera. Muchuchisi wenyaya iri kupomerwa VaChombo, VaEdmore Nyazamba, nhasi vatambiswa nhova nemutongi wedare repamusoro Amai Edith Mushore avo vanga vachida kunzwisisa maunzirwo akaitwa VaChombo kudare redzimhosva. Izvi zvinotevera nyaya yakwidzwa mudare negweta raVaChombo VaLovemore Madhuku, ekuti musungwa akawunzwa kudare maawa makumi mana nemasere akatarwa mubumbiro remitemo adarika zvichitevera kupambwa kwaakaitwa nemasoja musi wa15 Mbudzi. VaNyazamba vadzambadzamba vachipindura mubvunzo uyu. Vambotanga nekuti VaChombo vakange vapambwa nevanhu vasingazivikanwe kuti ndivanani, vakazoti vakanga vakahwanda vakazopedzisira voti vakanga vasingazivikanwe kwavaive pavaitsvagwa nemapurisa kubva musi wavanoti vakapambwa nemasoja. VaMadhuku vatsinhira kuti vasvitsa chikumbiro chekuti VaChombo vaburitswe muhusungwa pasina kana kumbotaurwa nyaya yemari yechibatiso sezvo vachiti vakamiswa pamberi pedare ramejasitirti zvisiri pamutemo svondo rapera apo pavakanyimwa mukana wekubhadhara mari yechibatiso. VaMadhuku vatiwo mutongi wedare ramejasitiriti akanyima VaChombo mukana wekubhadhara mari yechibatiso akatura mutongo usingakodzere paakavanyima mukana wekubhadhara mari yechibatiso. Mutongi wedare ati achatura mutongo wake nhasi masikati munguva yaasina kutara sezvo ari kutarisirwa kunzwa chimwe chikumbiro kubva kuna VaKudzanayi Chipanga avo vaimbove mukuru weboka revechidiki muZanu PF vasati vadzingwa mubato iri. VaChombo vari kupomerwa mhosva yekuita huori mukutenga kwavanonzi vakaita imba yavo yeku Glen Lorne muno muHarare uye vanonzi vakashandisa masimba avo zvisirizvo kutora mari kubhanga guru renyika reReserve Bank of Zimbabwe. Nekune rumwe rutivi, VaChipanga vari kupomerwa mhosva yekuzvidza mauto zvichitevera mashoko avakaburitsa vachishora mukuru wemauto VaConstantino Chiwenga, avo vakange vazivisa kuti masoja aizopindira kana makakatanwa aiva mubato reZanu PF akasvika pakawomarara. Masoja akazopindirawo sekutaura kwaakaita zvakazoita kuti vaimbove mutungamiri wenyika VaRobert Mugabe vasiye chigaro. No media source currently available 	https://www.voashona.com/a/zimbabwe-high-court-chombo-bail/4153212.html
health	National Aids Council Yobatsira Vagari vemuBulawayo Pachena	Vamwe vanhu vanogara kunze kweguta reBulawayo nemusi weChina vakaongororwa ropa, chirwere cheshuga, maziso nezvimwe pachena pasi pechirongwa cheNational Aids Council. Chirongwa ichi chakaitwa kunzvimbo yeRobert Sinyoka Primary School kunze kweguta reBulawayo pasi pechirongwa cheNational AIDS Council chekukurudzira veruzhinji kuti vaongororwe ropa ravo. Mukuru weLuveve District Aids Awareness Committee Amai Priscilla Mac-Isaac vakaudza Studio 7 kuti chirongwa ichi chaitwa neNAC ichishanda nemamwe masangano akasiyana-siyana, uye chakanangana nevanhu vanoonekwa vari panjodzi yekutapurirwa hutachiwana hweHIV. Vamwe vevanhu vakauya kuchirongwa ichi vakakwanisa kuongororwa ropa ravo pamwe nezvimwe vakati vakafara nechirongwa ichi sezvo chakaunzwa kwavari. Mumwe wevanhu vakabatsirwa ndemumwe wevechidiki anonzi Thomas Nyoni uyo ati anoziva kuti zvakakosha kuti munhu azive kuti ropa rake rine hutachiwana hweHIV here kana kuti kwete. Asi ati vanhu vakawanda vemunharaunda yenzvimbo yeRobert Sinyoka vanotadza kuita izvi nekuti vanoshaya mari yekuenda kuzvipatara zviri pedyo. Izvi zvakatsigirwawo nemumwe musikana uyo angoda kudeedzwa nezita rekuti Patience. Muzvare Margaret Mucheki avo vati vakabatwa nechirwere chemaziso chinonzi glaucoma vati vafarawo kuti vakwanisa kutariswa maziso avo pachena. Amai Mac-Isaac vati veNAC vave kugara vachiita zvirongwa zvekuenda muvanhu senzira yekukurudzira veruzhinji kuti vazive pavamire mairirano nehutachiwana hweHIV/ Aids. Pachirongwa ichi painge paine mamwe masanganowo akasiyana-siyana anosanganisira veZimbabwe National Family Planning Council avo vange vachidzidziswawo nezvekuronga mhuri kuchishandiswa nzira dzekudzivirira kubata pamuviri dzakasiyana-siyana. Mamwe masangano akadai seJustice for Children Trust neChildline vange varipowo vachidzisa vanhu pamusoro pekodzero dzevana uye nezvekudzivirira kushungurudzwa kwevana. No media source currently available 	https://www.voashona.com/a/zimbabwe-matongerwo-enyika/3943290.html
politics	VaChamisa Votambirwa Zvine Mutsindo kuGweru	Zviuru nezviru zvevanhu zvaungana munhandare yeMkoba muGweru nhasi pamusangano webato idzva richangoumbwa reCitiozens Coalition for Change kana kuti Tripple C rinotungamirwa naVaNelson Chamisa. VaChamisa vatambirwa nenziyo uye detembo. Vachitaura pamusangano uyu VaChamisa vashora zvikuru nyaya yemhirizhonga munyaya dzezvematongerwo enyika yakapa kuti vanofungidzirwa kuti vatsigiri veZanu-PF vauraye mumwe wevatsigiri wavo VaMboneni Ncube kuKwekwe svondo rapera. VaChamisa vavimbisawo kuti vachadzora dhora remuAmerica vakamirira kugadzirisa nyaya dzezvehupfumi. Izvi zvatsinhirwa nemumwe akafanobata chigaro chemutevedzeri webato iri VaTendai Biti avo vakambovawo gurukota rezvehupfumi. Panyaya yekutungamira VaChamisa vati vashakabvu vakawanda vaive vatungamiri vanosanganisira VaMorgan Tsvangirai veMDC, VaDumiso Dabengwa veZapu uye VaRobert Mugabe vakafa vavatambira kuti vave mutungamiri wenyika. Pamusangano vamwe vanhu vekuGweru varatidza kusafara nezviri kuitwa nezvimwe zvizvarwa zvekuChina munyika zvavanoti kuvhiringidza hupfumi hwenyika nekutyora kodzero dzevashandi. Asi muzinda weChina muZimbabwe unoti vemabhizimisi vakawanda vari kungozorwa mafuta enguve yavasina kudya vachiti vari kusimudzira nyika. Vamwe vataura pamusangano uyu mutevedzeri wemunyori mukuru musangano revashandi reZimbabwe Congress of Trade Unions VaKudakwashe Munengiwa avo vati vahsnadi vanoda kuti dhora remunyika ridzoswe. Mutungamiri wesangano revadzidzi reZimbabwe National Students Unions atiwo pamusangano uyu zvinhu hazvina kumira zvakanaka muzvikoro nenyaya yekuramwa basa kwevarairidzi. Asi vachitaura neStudio 7 panyaya yemhirizhonga, mukuru anoona nezvekuburitswa kwemashaoko mubato reZanu-PF VaTafadzwa Mugwadi vakati bato ravo harisi zvemangoromera. Sarudzo dzemaby-elections kutsiva nhengo dzepamende dzakadzingwa neMDC-T dzichinzi dzaitsigira VaChamisa uye vamwe vakadzingwa kuZanu-PF nevakafa. No media source currently available 	https://www.voashona.com/a/6472504.html
politics	VaTsvangirai Voita Misangano kuMashonaland East	Mutungamiri webato rinopikisa reMovement for Democratic Change VaMorgan Tsvangirai kutanga nemusi weChishanu vachange vari mudunhu reMashonaland East kwemazuva matatu vachiita misangano nevatsigiri vavo. Bato reMDC-T rinoti VaTsvangirai vari kuitawo misangano iyi kugadzirira sarudzo dzemuna 2018. VaTsvangirai vachange vari paKotwa Growth Point neChishanu vozoita mumwe musangano wechipiri paMutoko Growth Point. Nemusi weMugovera, VaTsvangirai vachange vari kuMarondera kuRudhaka Stadium vasati vasimuka vakananga kuZaire Business Centre kuHwedza. VaTsvangirai mumwedzi yapera vange vachishanyirawo mamwe matunhu akaita seMatabeleland, Mashonaland Central neMasvingo. Mutauriri waVaTsvangirai VaLuke Tamborinyoka vanoti vanhu vakawanda vari kufarira VaTsvangirai vachiti vachavavhotera muna 2018. No media source currently available  	https://www.voashona.com/a/zimbabwe-matongerwo-enyika/3242510.html
politics	Sangano reVaimbove Varwiri veHondo yeRusununguko Ropatsanuka?	Chimwe chikamu cheZimbabwe National Liberation War Veterans Association mudunhu reHarare, chashora vamwe vaive varwiri verusununguko vari kuti hutungamiriri wesangano iri hubviswe. Chikwata ichi chatiwo chinotsigira hurongwa hwehurumende hwekuripa varimi vachena vakatorerwa minda yavo sezvo hurongwa uhwu huri kuitwa pachitevedzwa bumbiro remitemo yenyika. Sachigaro wesangano iri muHarare, VaSamuel Bhila, vati vanotsigira hutungamiriri hwaVaChris Mutsvangwa musangano reZimbabwe National Liberation War Veterans Association, uye havabvumirane nechikwata chaVaEthan Matibela icho chakati VaMutsvangwa nevamwe vavo vabviswe. VaBhila vati VaMatibela nechikwata chavo havasi nhengo dzeZNLWA uye havafaniri kunge vachitaura pamusoro pesangano iri. VaMatibela nechikwata chavo avo vanoti ndevamwe vaivepo pakaumbwa sangano rinomirira vaive varwiri vehondo yerusununguko, vakaudza vatori venhau nemusi weChitau kuti sangano iri rakaumbwa kuti rigadzirise matambaudziko avo kuti vagare zvakanaka asi vakati izvi hazvisi kuitika nekuti hutungamiriri huripo hauna hany’a navo. Pamashoko aVaBhila, VaMatibela vaudza Studio 7 kuti vaive varwiri vehondo yerusunguko vave kurwisaniswa nevamwe vanhu pachinhambo chekuti vashande pamwe kugadzirisa zvichemo zvavo. VaBhila vatiwo havasi kufara neimwe nhengo yesangano ravo yechikadzi iyo yakabuda pamadandemutande svondo rino ichinyomba mutungamiriri wenyika, VaEmmerson Mnangagwa, ichiti vatadza kutonga nyika. VaBhila vati vanoziva mudzimai uyu asi varamba kumudoma nezita vachiti havabvumirani nezvaanotaura. Vatiwo vanotsigira chirongwa chehurumende chekuripa varimi vachena vakorerwa minda yavo sezvo chiri kuitwa pachitevedzwa bumbiro remitemo yenyika. Asi chikwata chaVaMatibela hachisi kufara nechirongwa chekuripa varungu ichi cheGlobal Compensation Deed. Pane chimwewo chikwata chinomirira vamwe vakarwa muhondo yerusununguko che War Veterans Pressure Group, icho chakatokwidza nyaya iyi kudare repamusoro chichida kuti chirongwa ichi chimiswe sezvo chichiti chinosarura kubhadhara vachena chichisiya vatema vemuno. Patavabvunza pfungwa dzavo pamusoro pemutauro wasimudzwa nenyaya iyi munyika, mutungamiriri wesangano rinomirira varimivachena munyika reCommercial Farmers Union, VaAndrew Pascoe, vati vanofara kuti hurumende yakabvuma kuvabhadhara uye vari kuedza napose pavanogona kuona kuti mari yacho yawanikwa. Studio7 haina kukwanisa kunzwa kuna VaMutsvangwa, kanaeo munyori mukuru wesangano ravo, VaVictor Matemadanda, kuti vanoti kudii nekudhonzerana masimba kwava kuitika musangano ravo. No media source currently available 	https://www.voashona.com/a/zimbabwe-war-veterans-group-heading-for-a-split/5571242.html
health	Vanamazvikokota Votarisa Pachena Vane Dambudziko reMwoyo kuChinhoyi	Vamwe vanhu vari kurwara nezvirwere zvemoyo vari kufarira chirongwa chekuvhenekwa pasina muripo navana mazvikokota vezvirwere zvemoyo avo vari kubatsira varwere ava pachipatara chikuru chemuChinhoyi. Vanhu vakawanda vari kufara nechirongwa ichi, icho china chiremba vatatu vanobva ku Italy. Vana chiremba ava vari kutarisa zvikonzero zviri kuita kuti vanhu varware nemoyo vachivaendesa kunana chiremba vepamusoro soro kuti vanorapwa mushure mekuvhenekwa dzambudziko rinenge riripo. Mumwe wevatariswa nana chiremba ava, ndiVaPeter Phiri avo vabva kuMasvingo. VaPhiri\nvanoti vanzi moyo wavo unotoda kuvhiyiwa kunze kwenyika sezvo pasina vanachiremba vanogona kuvhiya nekugadzirisa mavharuvhu ari pamoyo pavo ayo anonzi akakanganisika. VaPhiri vanoti vanzi nyika iri pedyo inokwanisa kuvhiya moyo pasina dambudziko iSouth Africa kana kuenda kuIndia kana kuItaly. VaPhiri vanoti iye zvino zvave nani nekuti vave kuziva zviri kudikanwa. Mumwe avhenekwa akawanikwa moyo wake uzere mvura ndiVaCainos Beremauro avo vanzi vaende kuchipatara chikuru chemuHarare cheParirenyatwa kuti vanobviswa mvura yakawandisa mumoyo. VaBeremauro vanoti chirongwa chekutarisa moyo chiri kuyamura sezvo kuvhenekwa kwavayamura kuti vazive dambudziko ravanaro. Vanhu vari kurapwa vari kuita mutsetse wakakura paimba yekuvhekwa havasi kufara nevashandi vepachipatara ichi avo vari kupinza hama dzavo mberi idzo dzinenge dzanonoka kubva kumba. Mumwe murwere anonetsekana nemoyo asina kuda kudomwa nezita anoti huori haupere munyika sezvo hwatekeshera nemuzvipatara. Chirongwa chekuvheneka varwere vemoyo chatanga neMuvhuro uye chichapera neChishanu svondo rino. Mukuru wepachipara chikuru chemuChinhoyi, Supt Collet Mawire, vanoti vari kutarisira kuvhenekwa vanhu vanosvika makumi maviri pazuva vachibatsirwa nana chiremba vatatu. No media source currently available 	https://www.voashona.com/a/zimbabwe-health-cardiac-chinhoyi/4209543.html
sports	Vasina kubaiwa hamupindi: PSL	  PREMIER SOCCER LEAGUE (PSL) inoti vatsigiri venhabvu vachatanga kutenderwa kupinda munhandare svondo rino mumitambo yeChibuku Super Cup quarter-final uye matiki ekupindisa achatengeserwa kumunhu anenge aburitsa gwaro kana kuti kadhi rinoratidza kuti akabaiwa majekiseni ose ekudzivirira chirwere cheCovid-19.   Izvi zvinotevera kupihwa mvumo kwakaitwa vatsigiri 2 000 kuti vaone mutambo uyu.   Mutauriri wePSL – Kudzai Bare – anoti kutanga svondo rino, vatsigiri vachatenderwa kupinda munhandare kuti vaone mitambo yenhabvu, asi vanofanirwa kunge vakadzivirirwa zvizere kuCovid-19.   Anoti matikiti ekupindisa munhandare achatengeswa kune vakabaiwa nhomba dzekudzivirira denda iri mitambo isati yatanga.   Bare anoti PSL ichazivisa nezvenzvimbo dzinenge dzichitengeswa matikiti ekupindisa munhandare.   “Kutanga svondo rino, vatsigiri vachange votenderwa kupinda kuona zvikwata zvavo zvichitamba. Asi tinoda kuzivisa kuti kuti mutsigiri akwanise kutenga tikiti rekupindisa munhandare kunoona chikwata chake chichitamba, anofanirwa kutanga aburitsa kadhi rake rinoratidza kuti akabaiwa majekiseni eCovid-19 pamwe nemagwaro ake ose akakwana anosanganisira chitupa. Kana usina izvi, haukwanise kutengeserwa tikiti redu.   “Chimwezve, matikiti aya haasi kuzotengeswa musi wemitambo, asi achatengeswa mitambo isati yatambwa nekuti hatidi kuti musi wemitambo kunhandare kuite nyonganyonga pakupinda uye vanhu vozoungana. Munhu anouya netikiti rake osvika achingopinda kana magwaro ake ose aongororwa,” anodaro.   Bare anoti PSL ichange ichishanda nemapurisa eZimbabwe Republic Police (ZRP) nemamwe mapoka anochengetedza runyararo mukuona kuti mitemo iri kuchengetedzwa.   “Tichange tichishanda neZRP nemamwe makambani mukuona kuti mitemo iri kutevedzerwa. Nekuti kune vamwe vangagona kuuya vachida kupinda vasina magwaro akakwana anodiwa.   “Tichangezve tiine vezveutano vachitibatsira kuongorora utano hwevanhu vachipinda munhandare. Isu hatidi kuti nhabvu igokonzeresa kupararira kweCovid-19,” anodaro Bare.   Zvichakadai, mumitambo iriko svondo rino yeChibuku Super Cup iyo ichatambwa musi weMugovera, Chicken Inn ichisangana neNgezi Platinum Stars kuBaobab Stadium mumutambo uchatanga na11:00 dzemangwanani uye masikati nenguva dza15:00 FC Platinum ichatatsurana neHighlanders FC.   Musi weSvondo, munhandare imwe chete iyi, Cranborne Bullets ichisangana neHarare City mangwanani kuchiti Dynamos FC icharovana neBlack Rhinos.	https://www.kwayedza.co.zw/vasina-kubaiwa-hamupindi-psl/
politics	MDC Inoti VaMwonzora Havana Kumiswa Basa	MDC inotungamirwa naVaNelson Chamisa inoti tsamba iri kutenderera pa social media ichiti munyori mukuru webato iri, VaDouglas Mwonzora, vambomiswa basa, haisi yechokwadi. Mutauririri waVaChamisa, Doctor Nkululeko Sibanda, vanoti tsamba iyi ndeyemanyepo uye aya mabasa eZanu-PF ekuda kuparadza bato ravo. Doctor Sibanda vati VaChamisa naVaMwonzora vari kushanda vese zvakanaka mukusimbaradza bato ravo. “Zanu-PF ndiyo yakanyora tsamba yenhema iyi nekuti tinoziva kuti ine hurongwa hwayakaisa mari yakawandisa kuti ikuvadze MDC nekuparadzanisa hutungamiri hwayo mumwedzi mitanhatu,” Doctor Sibanda vaudza Studio7. “Uye zvekuti VaChamisa naVaMwonzora vanofarirana here hazvina basa. Chinokosha ndechekuti musangano uri kuenderera mberi,” vadaro VaSibanda Studio7 haina kukwanisa kunzwa kumutauriri weZanu PF kuti tinzwe divi rayo. Mugwaro ranyorerwa kuvatori venhau, vanoona nezvekufambiswa kwemashoko mubato re MDC Alliance vati bato ravo ibato rakasimba rine mirairo yekuita hurukuro uye yekusvitsa zvichemo kunzeve dzevanotarisa zvichemo zvevatsigiri naizvozvo mabasa ekuparadza akaita setsamba iyi haazombokwanisi kukanganisa bato iri kana kuribudisa mugwara. No media source currently available 	https://www.voashona.com/a/zimbabwe-mdc-alliance-says-letter-purporting-to-suspend-douglas-mwonzora-is-fake-nkululeko-sibanda/4553040.html
politics	ZEC Inoti Vanhu Vatanga Kuongorora Mazita Avo Mugwaro reVavhoti	Apo kwasara mazuva matanhatu kuti chirongwa chekuongorora gwaro rine mazita evakanyoresa kuvhota chipere, Zimbabwe Electoral Commission inoti vanhu vasingasvike miriyoni imwe chete ndivo vakwanisa kuongorora gwaro iri kusvika pari zvino.\n\nPadandemutande rayo, ZEC inoti kusvika nezuro munyika mose vanhu vanopfuura zviuru mazana manomwe ndivo vange vakwanisa kuongorora gwaro rine mazita evakanyoresa kuti vagovhota. ZEC inotiwo yakakwanisa kutumira maSMS kunharembozha dzevanhu vanopfuura mamiriyoni matatu nezviuru mazana maviri. Pakapera chirongwa cheBVR mop up muna Kurume kune vanhu vanopfuura mamiriyoni mashanu nezviuru mazana mana vaive vanyoresa kuti vagokwanisa kuvhota. Dunhu reBulawayo nderimwe rematunhu ane vanhu vashoma kana kwakatariswa vanhu vakanyoresa kuti vagokwanisa kuvhota mumatunhu ose emunyika. Mukuru weZEC muBulawayo District Amai Sithembiso Khupe vanoti kusvika nezuro vanhu vanopfuura zviuru gumi nezvinomwe ndivo vaive vakwanisa kuongorora mazita avo mugwaro revakanyoresa kuti vagokwanisa kuvhota. Amai Khupe vanoti kunyange hazvo vanhu vakatumirwa maSMS panharembozha dzavo, zvakakosha kuti vaende vanoongorora gwaro rine mazita evakanyoresa kuvhota nekuti zvinotumirwa panharembozha zvinogona kuve zvisiri izvo kana kuti zvisina kukwana. Vanotiwo kuenda kunoongorora gwaro iri pachezvavo kunobatsirawo vakanyoresa kuti vagare vaziva nzvimbo yavachanovhotera. Mukuru wesangano reZimbabwe Election Support Network Amai Rindai Chipfunde-Vava vanoti sangano ravo riri kugutsikana nekufamba kuri kuita chirongwa chekuongorora gwaro revakanyoresa kuti vagokwanisa kuvhota uye vanotendawo ZEC nekukwanisa kutumira maSMS kune vamwe vanhu vakanyoresa kuti vagokwanisa kuvhota. Chirongwa chekuongorora gwaro revakanyoresa kuti vagokwanisa kuvhota chiri kuitwawo pamwe nechirongwa cheBVR mop up munzvimbo dzakasiyana siyana munyika mose senzira yekupa mukana kuvanhu vakawanda vanokodzera asi vange vasati vakwanisa kunyoresa kuvhota. Chirongwa ichi chakatanga musi wa19 mwedzi uno uye chiri kupera musi wa29 chinove Chipiri chesvondo rinouya. No media source currently available   	https://www.voashona.com/a/zec-inoti-vanhu-vatanga-kuongorora-mazita-avo-mugwaro-revavhoti/4406990.html
health	ZCTU Yozeya Mhinduro dzeVashandirwi Vari Kutsigira Kumakidzwa kweVashandi Kubayiwa Nhomba yeCovid-19	Munyori mukuru wesangano reZCTU, VaJaphet Moyo ,vanoti ivo nemagweta avo vatanga kuzeya mhinduro dzemapazi nemakambani ehurumende apindura panyaya yavakakwidza kumatare yekuti vashandi vasamanikidzwa kubayiwa nhomba yeCovid-19 sezvo kuita izvi kuchityora bumbiro remitemo yenyika. No media source currently available Vakaendeswa kumatare ava vanonzi vakati vashandi vasina kubayiwea nhomba vamire kuuuya kubasa. Vakaendeswa kumatare vanosanganisira gurukota rezvevashandi, VaPaul Mavima; gweta guru rehurumende, VaPrince Machaya; makambani anoti ZIMNAT Insurance, Zimbabwe National Road Administration (ZINARA), TelOne, Windmill, SEEDCO Zimbabwe nechikoro cheManicaland State University. Mukupindura zvakaturwa neZCTU kumatare, VaMachaya vati havazivi kuti sei ivo negurukota rezvevashandi vakapinzwa munyaya iyi nekuti handivo vanoudza vashandi kana makambani zvekuita panyaya dzakadai. VaMavima vaudza Studio7 kuti vakamboyedza kuti vataurirane neZCTU asi zvakaramba asi vachiti zvakakosha kuti vashandi vabayiwe nhomba. No media source currently available Kambani yeTelOne inoti nyaya iyi haifanire kunzwikwa nechimbi chimbi ichiti ZCTU yakatora mavhiki matatu kuiendesa kumatare zvinoratidza kuti hayaifunga kuti yakakosha zvekunzwikwa nechimbi chimbi.	https://www.voashona.com/a/zctu-yozeya-mhinduro-dzevari-kumanikidza-vashandi-kubayiwa-nhomba-yecovid-19-vayakakwidzwa-kumatare/6015533.html
politics	VaTomana Voridzirwa Pito Vachinzi Vatadza Basa	Judiciary Service Commission, JSC, inoti gweta guru renyika, VaJohannes Tomana, vanofanira kusiya basa nenyaya yekusatevedzera mitongo yematare epamusoro sezvinodiwa nebumbiro remitemo. Judiciary Service Commission, JSC, inoti gweta guru renyika, VaJohannes Tomana, vanofanira kusiya basa nenyaya yekusatevedzera mitongo yematare epamusoro sezvinodiwa nebumbiro remitemo. JSC ina sachigaro uye ari mutongi mukuru wematare, VaGodfrey Chidyausiku, pamwe nedzimwe nhengo dzinosanganisira mutongo mutungamiri wedare repamusoro pamwe nevamwe vatongi vedare iri. JSC inoti VaTomana havachakodzere zvachose kuti vave gweta guru rehurumende uye nyaya yekuti vakatopotsa vaendeswa kujeri panyaya yavairamba kuchuchisa nhengo yeZanu-PF, VaMunyaradzi Kereke, vari kupomwera mhosva yekubata chibharo, munongedzo wekuti munhu asisafanire kuva muhofisi. Studio7 yange yatoudzwa neMuvhuro nevamwe vakuru muhurumende kuti VaMugabe vave mubishi kuumba komiti yekutanga kuferefeta VaTomana uye vakabatwa nemhosva, vanodzingwa basa. Asi VaTomana vatokwira kudare repamusoro vachiti zviri kuitwa neJSC hazvisi pamutemo. Hatina kukwanisa kubata VaTomana kanawo gweta ravo, VaThabani Mpofu. Asi nyanzvi munyaya dzemitemo, uye vachidzidzisa mitemo paKent University kuBritain, Doctor Alex Magaisa, vanoti havaoni VaTomana vachipona munyaya yasimudzwa neJSC. No media source currently available 	https://www.voashona.com/a/jsc-questions-tomanas-integrity/3209741.html
business	Hurumende Yokurudzira Kushandiswa Magwenya eZuva	Zvinhu zvinonzi zviri kuramba zvichioma munyika, zvikuru sei nekushaikwa kwemagetsi pamusoro pemamwe matambudziko agara akatarisanawo nenyika. Kambani yemagetsi yeZimbabwe Electricity Suppy Authority, ZESA, yakatozivisa vagari kuti vachange vachishaiwa magetsi munguva dzayakatara, dzingangosvika maawa manomwe pazuva, asi vazhinji vari kutaura neStudio 7 vanoti magetsi munzvimbo dzavanogara ari kudzimwa kwenguva dzinotodarika maawa makumi maviri pazuva. Vamwe vanototi vave nemazuva matatu vasina magetsi. Mukuedza kurerutsa dambudziko iri, gurukota rehurumende VaSamuel Undenge neChitatu vakakurudzira vanhu kuti vachinyanya kushandisa moto wezuva, kana kuti solar energy seimwe nzira yekuwana nayo magetsi sezvo emvura ave kunetsa. Asi vamwe vanoti kurudziro yehurumende iyi haina zvainoreva sezvo pasina hurongwa hwekuti vanhu vangawana sei magetsi ezuva aya kana hurumende isina kuvapa zvekushandisa zvacho. Mvura mudhamu reKariba, uko kunogaiwa magetsi, inonzi yadzikira zvakanyanya izvo zvoita kuti itadze kutenderedza magwenya anozogaya magetsi. Asi vanoongorora zvematongerwo enyika vachitungamira sangano reCentre for Natural Resource Governance, VaFarai Maguwu vanoti dambudziko rose iri riri kubva pakuti hurumende iri kukundina kuona matambudziko achiri kure. VaMaguwu vanoti dai hurumende yakachenjera ingadai yakaita kuti matunhu ose azvibikire oga magetsi awo, sezvo aine madhamu asina zvaari kuita. “Muchitaura Masvingo kunana Lake Mutirikwi, Manicaland kunana Osborne Dam, saka hurumende yedu ihurumende isingatarisi mangwana,” vanodaro VaMaguwu. Vanotiwo nyika inokwanisa kubata moto wezuva ichishandisa kuita magetsi, sezviri kuitwa nenyika dzakawanda dzisina magetsi anogayiwa nemvura. Nyanzvi munyaya dzemoto wezuva, vachishanda nekambani ye Exempla Solar Systems iri kuBulawayo, VaTendai Mukucha vanoti izano rakanaka riri kukurudzirwa nehurumende rekuti vanhu vatange kushandisa zvakanyanya moto wezuva. Asi VaMukucha vanoti dambudziko riri pakuti vanhu vese vanokwanisa here kuzowana zvikwanisiro zvinodiwa kuti munhu awane magetsi e solar. Vanoti vanofara nedanho ratorwa nehurumende sezvo zvichireva kuti kana yakurudzira kushandiswa kwemoto wezuva, naivovo zvinovasimudzira. “Asi takatarisa kuhurumende, tinenge takatarisawo matanho anotibatsira sevano provider equipment,” vanodaro VaMukucha. No media source currently available 	https://www.voashona.com/a/zimbabwe-politics-energy-solar/2987693.html
health	Varwere Votambura Hurumende naVanachiremba Vachinetsana	Zvinhu hazvina kumira zvakanaka muzvipatara zvehurumende zvinoshandiswa neveruzhinji vasina mari kuti varapwe. Kusamira zvakanaka uku kwatonyanya kuwedzerwa nekuramwa mabasa kwavana chiremba avo vapinda musvondo retatu vachikanda mapadza pasi. Kunyange hazvo zvipatara zveParirenyatwa Group of Hospitals neHarare Central zvakavhurwa, hapana zvakawanda zviri kuitwa mukubatsira varwere sezvo vanachiremba vari kuramwa mabasa. Vari kubatsirwa chete ndevaya vanenge vachirwarisa kana vanenge vapinda mutsaona. Mota dzinotakura vanhu vanorwara, pamwe nedzavanhuwo zvavo, dzanga dzichitaukura varwere kubva pachipatara cheParirenyatwa vachienda kune zvimwe zvipatara. Vatataura navo vanoti vange vari kubvisa hama dzavo sezvo dzisiri kuwana rubatsiro pachipatara ichi. Mumwe wevanhu ava, VaWakefield Mlilo, vanoti ivo nehama dzavo vaburitsa muni’nina wavo muchipatara sezvo asina kumbobvira awona chiremba kubvira paakapinda muchipatara ichi nemusi weChina chapfuura. VaMlilo vanoti vave kuenda nehama yavo kuchipatara che All Souls Mission kwaMtoko. Amai Ruramai Phiri vanogara mumusha weRugare vanoti kubvira pakatanga vanachiremba kurwamwa basa, munzvimbo mavo mafa vanhu vaviri mushure mekushaiwa rubatsiro kubva kuchipata cheHarare Central. VaNesbet Nyoni avo vange vauya kuzoona hama yavo paHarare Hospital vaudza Studio7 kuti zvinosuwisa kuti zvipatara izvi zviri kudzorera varwere kudzimba dzavo vasina kubatsirwa kunyange vaye vanenge vapinda mutsaona. VaNyoni vanoti hurumende ngaigadzirise zvichemo zvana chiremba kuitira kuti zvinhu zvifambe muzvipatara. Mumwe mugari wemuHarare, VaJoseph Murawu, vanoti hurumende inofanira kugadzirisa nyaya dzehuwori kuitira kuti ikwanise kubhadhara vanachiremba mari dzavari kuda. Vanachiremba vemuzvipatara zvehurumende pasi pesangano reZimbabwe Hospital Doctors Association vakatanga kuramwa mabasa musi wa27 Gumiguru vachida kuti mari dzavanotambiriswa dziwedzerwe kubva pamadhora mazana maviri nemakumi masere kusvika pachuru nemazana maviri emadhora pamwedzi. Izvi zvavhiringa basa muzvipatara zvese zvehurumende uye kana vanotengesa mumigwagwa pazvipatara izvi vanoti basa ravo radzikira sezvo varwere nevanhu vanoenda kuzvipatara izvi vave vashoma. Vamwe amai vanoshandira paParirenyatwa vasina kuda kudomwa nezita vanoti bhizimisi ravo radzikira chose kubvira pakatanga kuramwa vanachiremba kuramwa basa. Hatina kukwanisa kunzwa divi revakuru vakuru vezvipatara izvi sezvo vati havana kupihwa mvumo yekutaura nevatori venhau kubva kubazi rezvehutano nekuchengetedzwa kwevana. Vana chiremba vari kuramwa basa vari kutarisirwa kuita musangano nevatori venhau mangwana apo vachazivisa zvabuda munhaurirano dzavari kuita nehurumende. Vamwewo vashandi vanoita zvehutano vatataura navo vakaita sana mukoti nevamwe, vasina kuda kudomwa nemazita vati vanotarisira kuti hurumende ichavawedzerawo mari vachiti vacharamwawo mabasa kana vasina kuwedzerwa mari mari dzavanotambira. No media source currently available 	https://www.voashona.com/a/zimbabwe-health-chifera-parirenyatwa/2516522.html
politics	Hurumende yeZimbabwe Inoti Inovimba Kuti Ichashanda Zvakanaka naVaTrump	Gurukota rinoona nezvekuburitswa kwemashoko VaChris Mushowe vaudza bepanhau reHerald kuti vanovimba kuti vasarudzwa kutungamira nyika yeAmerica VaDonald Trump vachakwanisa kushanda neZimbabwe zvakanaka. VaMushowe vati Zimbabwe inoremekedza zvido zvevanhu vemuAmerica vakavhota. Vatiwo Zimbabwe haina daka neAmerica uye vanoti vanofunga kuti VaTrump vachagadzirisa hukama hweZimbabwe neAmerica. Vatiwo vakafara zvikuru nemashoko aVaTrump pavakakunda ekuti vanoda kushanda nenyika dzose. VaMushowe vati vafadzwa nenyaya yekuti kunyangwe hazvo VaTrump vaitaura panguva yekutsvaga rutsigiro kuti vachasunga Amai Clinton, vave kurumbidzana. Vati Zimbabwe haingafanotaura nezvehurumende itsva iri kuuya asi vati vane chivimbo chekuti inenge iri nani pane iripo iri kutungamirwa naVaBarack Obama.	https://www.voashona.com/a/zimbabwe-matongerwo-enyika/3589400.html
politics	Mapurisa Anonzi Atadzisa Vagari vekuChilonga Kuratidzira	Mapurisa ange negurukota reMasvingo, VaEzra Chadzamira, nhasi arambidza vagari vekuChilonga kuratidzira kusafara kwavo nehurongwa hwehurumende hwekuda kuvabvisa munzvimbo iyi kuitira kuti minda yavo ishandiwe semafuro emombe dzemukaka dzekambani yeDendiary.\n\nVagari ava vange vachipfuura mazana maviri vanga vatanga kuimba\nvachiramba neivhu ravo pasvika VaChadzamira pazvitoro zvepaMutomani. Mumwe mugari wekuChilonga,VaBornface Chidowera, vati kuratidzira kwavo kwamiswa nemapurisa vachangotanga.\n\nIzvi zvatsinhirwa naSabhuku Vheremu vekuChilonga, VaLuckson Mavasa,\navo vati kuratidzira kwavo kwamiswa. Vatiwo vaita musangano uyo usina kubuda zvakanaka sezvo vanhu vanga vachipikisana nevamiriri vehurumende.\n\nVaChadzamira vati hapana ratidziro yaitika kana kurambidzwa vanhu,\nasi vaita musangano wavo zvakanaka nevagari wekunzwa pfungwa dzevanhu pachirongwa ichi chirikuda kuitwa nehurumende.\n\nAsi mumwe mugari, Amai Esther Munghomi, vati ratidiziro yaitika\nkwenguva diki uye musangano hauna kubuda zvakanaka sezvo ivo\nvarambidzwa kutaura mushure mekuramba chirongwa ichi. Mutauriri wemapurisa muMasvingo, Inspector Kudakwashe Dhewa, vaudza\nStudio 7 parunhare kuti vanga vasati vanzwa mashoko ekuti mapurisa\narambidza vanhu kuratidzira kuChilonga. Hurumende iri kuti haichadi kudzinga vanhu kuChilonga asi vanovafanira\nkugarisana nekambani yeDendairy ichapinda munzvimbo mavo yovaitira\nbudiriro yemadiridziro vowanawo chouviri. Asi vagari vekuChilonga vari kuramba vachiti kambani iyi ikange yauya\ninozopedzisira yavadzinga nekudaro vari kuda kubatwa kumeso\nnehurumende. Kambani yeDendairy yakavambwa nemhuri yekwaCoetzee muna 2004, pamwe neimwe kambani yekuEurope, Spear Capital, iine zvikamu makumi maviri nezvinomwe kubva muzana, kana kuti 27% zvehupfumi muDendairy, iyo yakatanga kushandira kuRedcliff mudunhu reMidlands.\n\nVakuru vakuru muDendairy vanosanganisira VaAndrew Bradnick, VaNeville Coetzee, Amai Cherly Coeztee naDarly Archibald. VaCoetzee vanonzi murimi wechichena anowirirana zvikuru\nnemutungamiriri wenyika VaEmmerson Mnangagwa. No media source currently available 	https://www.voashona.com/a/chilonga-residents-allege-planned-demonstration-were-thwarted-by-police-and-intelligence-officials/5845984.html
politics	Hurumende Unobvuma Kuripa Muzvare Jestina Mukoko	Dare repamusoro reHigh Court rakapa mutongo wekuti Muzvare Jestina Mukoko vapihwe mari inosvika zviuru zana nemakumi mashanu zvemadhora semuripo wekupambwa nekushungurudzwa kwavakaitwa vari muhusungwa. Pamari iyi, Muzvare Mukoko vachapihwa mari inosvika chiuru zana imwe inosvika zviuru makumi mashanu ichienda kumagweta avo anove nhengo dzesangano reZimbabwe Lawyers for Human Rights. Hurumende nemagweta aMuzvare Mukoko akawirirana pamari iyi pamberi pedare. Dare iri rati mari iyi ibhadharwe musi wa31 Gumiguru usati wadarika. Muzvare Mukoko vakapambwa kumba kwavo kuNorton musi wa3 Zvita 2008 vakazoendeswa kumatare musi wa24 Zvita. Vaipomerwa mhosva yekuda kupidigura hurumende yevaive mutungamiri wenyika VaRobert Mugabe. Dare reSupreme Court rakambotara kuti vose vainge vapamba Muzvare Mukoko vaigona kuendeswa kumatare ivo pauzima. Muzvare Mukoko vati kuripwa uku hakubvise bundu riri mumoyo mavo asi zvichabatsira vamwe vanotyorerwa kodzero kuti vazive kuti kwekupotera kuripo. No media source currently available 	https://www.voashona.com/a/dare-repamusoro-rinoti-hurumende-iripe-muzvare-jestina-mukoko-/4601797.html
business	Huwori, Kusarongeka Zvonzi Ndidzo Honzeri Dzekushaikwa hweHupfu muNyika	Dambudziko rekushaikwa kwehupfu munyika rinonzi nevamwe ratodzika midzi, panguva iyo paine kunakurirana nyoka mhenyu pakati pehurumende nevanogaya upfu, avo vari kunzi vari kunzvengesa upfu, zvikuru hweRoller Meal. Hurumende yakabhadhara kare chidimbu chemari inofanirwa kutengeswa nayo rudzi rwehupfu urwu, ivzo zvinozoita kuti vatengi vahuwane nemutengo uri pasi, asi izvi zvinonzi hazvisi kubatsira sezvo hupfu hwacho huri kuramba huchishaikwaq muzvitoro asi huchiwanikwa kumusika mutema, uko kwahuri kuwanikwa nemari iri pamusoro. Vanogaya upfu vari kupomerwawo mhosva yekuwanza upfu hweNgwerewere, uhwo hunodhura, pachinzvimbo chekuti vagaye hweRoller Meal hunokwaniswa kutengwa nevanhu vose nemutengo uri pasi. Ruzhinji rwevanhu munyika rwunonzi rwave kuswera rwuchifudza zvitoro kuri kumirira kuti rwungangosangana nemotokari dzinodhirivhara upfu, pachinzvimbo chekunge rwuchiita zvinopa pundutso kumhuri pamwe nenyika. Mumwe anoti aswera akagarira upfu ndaAmai Rufaro Chakanyuka vekuGreendale muHarare, avo vanoti vazohuwana asi huchitengeswa nemadhora zana nemakumi mashanu patsapo yemakirogiramu gumi, pane mutengo wakatarwa nehurumende wemadhora makumi manomwe pamakirogiramu gumi. Nyanzvi mune zveupfumi vachishanda vakazvimirira, VaMasimba Kuchera, vanoti dambudziko rekushaikwa kwehupfu riri kukonzerwa nekusarongeka kwechirongwa chehurumende chekutsigira vanogaya upfu nemari kuitira kuti vagohutengesa nemari iri pasi. Vanoongorora zvematongerwo enyika vari nhengo yeZanu PF, VaGadzira Chirumhanzu, vanotiwo chanyanya kukonzera dambudziko rekushaikwa kwehupfu huwori, uhwo vanoti hwatekeshera munyika. VaChirumhanzu vanoti veruzhinji munyika vari kutarisira kuti hurumende ichakasika kutora matanho ekuparadza midzi yehuwori iyi isati yasunga nekusvina nyika yose. Svondo rapera vanogaya upfu vakapomerwa mhosva yekutengesa hwehupfu hwavanofanirwa kutengesera vanhu munyika kuDemocratic Republic of Congo, uko vanonzi vari kutengesa nemari iri pamusoro. Mukupera kwesvondo mapurisa anonzi akapinda mumabhizimusi evanogaya hupfu, uko anonzi akawana upfu hunosvika matani zviuru zvishanu hwakanga hakachengetedzwa, hunofungidzirwa kuti hwaida kuendeswa pamisika mitema. Asi mutauriri wesangano revanogaya hupfu, reGrain Millers Association of Zimbabwe, VaGarikai Chaunza vakaudza bepanhau reHerald kuti hapana chinoshamisa kuti vanogaya upfu vawanikwe vaine hupfu, sezvo riri iro basa ravo. VaChaunza vakatiwo vamwe vanogaya hupfu vari kuita dambudziko rekushaya chekutakurisa upfu uhwu kuendesa kune vezvitoro. Sachigaro weGrain Millers Association of Zimbabwe, VaTafadzwa Musarara, vanoti sangano ravo riri kupinza chibage munyika kubva munyika dzakaita seSouth Africa, Mexico, Brazil neThailand. Uganda yakazivisawo kuti ichatengesera Zimbabwe chibage. Asi VaKuchera vanoti panotoda kuti pagadziriswe mitemo yemunyika kuitira kuti zvinhu zvakaita sehupfu zvisashaikwa munyika. Kusvika matambudziko ose, kusanganisira huwori, zvagadziriswa No media source currently available vakawanda vanoti dambudziko rekushaikwa kwehupfu munyika richaramba riripo kunyangwe nyika yakapinza chibage chakawanda zvakadii kubva kunze, nekuti pane vanenge vachiwana cheuviri kubva kumutengeswa kwehupfu pamisika mitema. 	https://www.voashona.com/a/zimbabwe-economy-mealie-meal-shortages-corruption/5303127.html
business	Zimbabwe neSouth Africa Dzinonyorerana Zvibvumirano Munyaya dzezveUpfumi	"Zimbabwe neSouth Africa nemusi weChina dzanyorerana zvibvumirano zvakawanda zvakanangana nekuvandudza hupfumi hwenyika mbiri idzi. Nyika mbiri idzi dzanyoreranawo chibvumirano chezvemuchadenga chichaita kuti ndege dzekuSouth Africa dzakawanda dzikwanise kumhara muZimbabwe. Izvi zvinotevera musangano waitwa pakati pemakurukota emapazi akasiyana-siyana ehurumende idzi wanga uchidaidzwa kuti bi-national commission unove wekutanga wakadai kuitwa nenyika mbiri idzi. Vachitaura pamusangano uyu, mutungamiri wenyika, VaRobert Mugabe, vakurudzira vemabhizimusi vekuSouth Africa kuti vauye kuzosima mari dzavo muZimbabwe vachiti mabhizimusi avo haana chinoawana. ""Ndinoda kusimbaradza vemabhizimusi vekuSouth Africa kuti mabhizimusi avo akachengetedzeka muno uye tinodawo kuona vemabhizimusi vemuZimbabwe vachivhurawo mabhizimusi avo kuSouth Africa,"" VaMugabe vadaro. Mashoko aVaMugabe aya anouyawo apa vekunze vazhinji vari kubatwa nenhetemwa panyaya yekusima mari yavo muno pamusana pemutemo wakaiswa nehurumende wekuendesa hupfumi kuvatema. Kunyange hazvo VaMugabe vasina chavataura pamusoro pekutya kuri kuita vekunze vakawanda kusima mari yavo muZimbabwe, vati chirongwa chekuendesa hupfumi kuvatema chazvara anamuzvinabhizimusi vatsva vanogona kuita kuti hupfumi hweZimbabwe neSouth Africa husimukire. Zvichakadai, mutungamiri weSouth Africa, VaJacob Zuma, vakurudzira kuti pawumbwe hwaro hunoita kuti vemabhizimusi vakwanise kushanda zvakanaka. ""Patinoita izvi tinofanira kutarisa nyaya yekudyidzana munyaya dzehupfumi. Nokudaro tinofanira kuona kuti vemabhizimusi havana zvibingamupinyi zvavanosangana nazvo mukuita mabhizimusi avo. Tinofanirawo kuona kuti pavakwa muganhu mumwe chete pakati penyika dzedu kuitira kuti vanhu vafambe vakasununguka,"" VaZuma vadarowo. Zvichakadaro, gurukota rinowona nezve kunze kwenyika, VaSimbarashe Mumbengegwi vati zvimwe zvibvumirano pakati penyika mbiri idzi zvichiri pakati pekuzeyewa uye zvichasainwa munguva pfupi iri kutevera. VaMbengegwi vati nhaurirano dziri kuitwa dzakanangana nekuchengetedzeka hukama kwenyika mbiri idzi, zvekushanyirwa kwenyika nezvimwe zvakawanda. No media source currently available "	https://www.voashona.com/a/zimbabwe-politics-south-africa-economy-mugabe-zuma/3579276.html
business	VaMangudya Vanoti Vanotengesa Mafuta Vari Kuita Chitsotsi	Gavhuna webhanga guru renyika, reReserve Bank of Zimbabwe, Doctor John Mangudya, pamwe negurukota rinoona nezvemhando dzemoto, VaFortune Chasi, vanoti dambudziko rekushaikwa kwepeturu nedhiziri munyika riri kunyanyokonzerwa nehuwori huri kuitwa nemakambani nemagaraji anotengesa mafuta. Vachipa humbowo kukomiti yeparamende inoona nezvemhando dzemoto, VaMangudya vati vanoshamisika zvikuru kuti pane mitsetse yepeturu nedziziri ivo vakapa makambani emafuta munyika magwaro ekubhadhara mafuta aya kana kuti maLetters of Credit anokwana nyika yese. Vati pari zvino vakabhadhara mari inoita mamiriyoni zana negumi nemashanu emadhora ekuAmerica, iyo vati inokwanisa kutenga marita mamiriyoni zana nemakumi manomwe emafuta pamwedzi, kunyange hazvo nyika ichida zana nemakumi matatu emamiriyoni emarita emafuta pamwedzi. VaMangudya vati pane humbowo hunoratidza kuti mamiriyoni mashanu emarita ari kubva kumatangi ekuMsasa zuva rega rega, asi mafuta aya haasvike kumagaraji sezvo ari kuendeswa kunze kwenyika. VaMangudya vati izvi zvinoratidza kuti pane chitsotsi chiri kuitwa nemakambani aya. Asi VaMangudya vaudza komiti iyi kuti nyika ine chikwereti chisati chabhadharwa chemari inosvika mazana maviri emamiriyoni emadhora kumakambani ekunze anotengesa mafuta anosanganisira Independent Petroleum Group, Glencore, Trafigura, Engen ne Total. Vachipawo humbowo kukomiti iyi, VaChasi vati zviri pachena kuti pane huwori huri kuitwa nemakambani aya uye vari kutora matanho ekupedza zvese izvi. Vatiwo mafuta emotokari emuno ari kutengeswawo kunyika dzakati komberedza sezvo akachipa kudarika kunyika idzi. VaChasi vati Zimbabwe Energy Regulatory Authority inofanira kupihwa simba rekuita basa rayo nemazvo pamwe nekuongorora kuti mafuta anofamba sei kubva kwaonochengeterwa kuMsasa kuenda kumagaraji mazana matanhatu nemakumi maviri anotengesa mafuta munyika. VaChasi naVaMangudya vatiwo nyaya yemanyepo pamadandemutande akaita seWhatsApp, Twitter nemamwe ndiwo anokonzerawo kuti vanhu vaite chipatapata chekutenga mafuta vachichengeta mudzimba izvo zvinoita kuti ashaikwe mumagaraji. Vati izvi ndizvo zvakaitika svondo rino apo pakatanga kufambiswa mashoko ekuti mafuta emotokari ainge akwira mutengo asi iwo asina. Pavabvunzwa kuti sei vari kuramba kuti mafuta atengeswe nemadhora ekuAmerica, VaMangudya vati hazvigoni kuti hurumende iiite izvi nekuti vanhu vakawanda munyika havawani mari iyi. Vati zvikamu makumi maviri kubva muzana chete zvevanhu munyika ndizvo zvinowana mari yekunze chete. Pavabvunzwa neimwe nhengo yekomiti iyi, VaAnele Ndebele, kuti havawoni sekuti nyaya dzekusamira zvakanaka kwematongerwo enyika ndidzo dziri kukanganisa zvinhu munyika, VaChasi vati zviri pachena kuti izvi zviri kuitika munyika zvinokanganisa chimiro chenyika. Vanoongorora nyaya dzehupfumi vakazvimirira, VaMasimba Manyanya, vati zviri kuitika zvinoratidza kuti nyaya dzematongerwo enyika dzinoda kugadziriswa. Zvichakadai, VaChasi vazivisa kuti kushanduka kwemamiririro ekunze kuri kuita kuti mvura irambe ichidzikira kuKariba izvo zvinogona kuti gwenya remagetsi rimire kushanda mukati memwedzi gumi nemina kana izvi zvikaramba zvichiitika. Vatiwo nyaya yekusabhadhara magetsi, kubiwa kwemaTransformer nedzimwe tambo dzemagetsi zviri kutadzisa ZESA kuita basa rayo nemazvo. VaChasi vatiwo bhodhi reZESA pamwe nevakuru vakuru mukambani iyi vange vasiri kufambisa basa nemazvo izvo zvaita kuti kambani iyi isvike pakutadza kugaya magetsi anokwanira nyika. VaChasi vati vachadoma nyanzvi nevanhu vane chimiro chakanaka kupinda mubhodhi reZESA kuti vaburitse kambani iyi mumadhaka mairi.  	https://www.voashona.com/a/zimbabwe-central-bank-governor-says-fuel-is-being-sold-outside-zimbabwe/4939292.html
politics	Bato reMDC-T Rokurudzira Hurumende Kuti Iburitse muMajeri Vakasungirwa Zvematongerwo Enyika	Vakafanobata chigaro chemutungamiri weMDC-T, VaElias Mudzuri, vakurudzira hurumende yaVaEmmerson Mnangagwa kuti iburitse mujeri vasungwa vose vakasungirwa zvematongerwo enyika pasi pehurumende yevaimbova mutungamiri wenyika VaRobert Mugabe. Vachitaura nevatori venhau mushure mekushanyira jeri reChikurubi, uko kwakachengetwa dzimwe nhengo dze MDC-T dzinoti Yvonne Musarurwa, Last Maengehama naTungamirai Madzokere, VaMudzuri vati vasungwa vazhinji vakasungirwa zvematongerwo enyika pasi pehurumende yaVaMugabe vakaita saMuzvare Musarurwa nevamwe vavo vari kupikira mhosva dzavasina kupara. Nekudaro, VaMudzuri vakurudzira hurumende itsva yaVaEmmerson Mnangagwa kuti iburitse vasungwa vezvematongerwo enyika mumajeri ose ari munyika. VaMudzuri vanoti sebato vakatosvitsa chikumbiro ichi kubazi rinoona nezvemitemo. Muzvare Musarurwa nevamwe vavo vaviri, avo vakatongerwa kugara mujeri kwemakore makumi maviri mushure mekubatwa nemhosva yekuponda mupurisa VaPetros Mutedza mumusha weGlen View muna 2011, vakasvitsa chikumbiro kumatare chekuti nyaya yavo iongororwe zvakare vachiti havana mhosva yavakapara, asi nyaya iyi haisati yanzwikwa. Gurukota rezvemitemo VaZiyambi Ziyambi vaudza Studio 7 parunhare kuti bazi ravo rakatambira chikumbiro cheMDC chekuti vasungwa vezvematongerwo enyika vaburitswe mumajeri asi vachiri kuongorora nyaya iyi sehurumende. Zvichakadai, VaMudzuri vakurudzira komisheni inowona nezvesarudzo kuti inyorese vasungwa vari mumajeri sevavhoti vachiti ikodzero dzavo sezvizvarwa zveZimbabwe kuti vave nechokutaura mukutongwa kwenyika yavo. Hatina kukwanisa kutaura nevakafanobata chigaro chasachigaro weZEC, VaEmmanuel Magade, kuti tinzwe divi rekomisheni yavo panyaya iyi sezvo vanga vachiti vari mumusangano. No media source currently available 	https://www.voashona.com/a/zimbabwe-africa-mdc-t/4218866.html
business	Vagari kuChivi Voparura Zvirongwa Zvinosimudzira Dunhu Ravo	Nechinangwa chekuendesa mberi chirongwa che Zimbabwe Agenda for Sustainable Socio-Economic Transformation, Zim-Asset mumaruwa mavagere, vagari vedunhu reChivi kuMasvingo vari kuparurawo neMugovera hurongwa hwavo hwakanangana nekusimudzira dunhu ravo. No media source currently available Sachigaro weChivi Rural District Council, uye vari kanzura we Ward 31, VaKiller Zivhu, vanoti vanenge vakaungana pamusha pavo apo vanenge vachiparura zvirongwa zvakawanda. Vati zvirongwa izvi zvinosanganisira chibage chakarimwa chichabatsira vane nzara, mombe dzichapiwa kumadzishe kuti vagozorimira nherera nechirikadzi, pamwewo nehove dzavari kupfuya. VaZivhu vanoti vachatorawo mukana uyu kukurudzira vagari vemunharaunda yavo vari mumaguta kuti vavake kumamisha kwavanobva.	https://www.voashona.com/a/zimbabwe-chivi-zivhu-shona-zimasset-masvingo/2936463.html
business	Hurumende Inoshevedzera Musangano weKuedza Kumisa Kuramwa Mabasa kweVashandi	Hurumende inonzi yashevedzera musangano wechimbichimbi nevashandi vayo senzira yekuedza kudzivirira kuramwa mabasa kwevashandi mushure mekupera kwemazuva gumi nemana avakanga vaipa kuti igadzirise zvinhu, kukundikana kwavo vaizotanga kuramwa mabasa neMuvhuro svondo rino. Sachigaro wesangano rinomirira vashandi, reApex Council, Amai Cecilia Alexander, vanoti vakokwa nehurumende kuti vasangane neMuvhuro kuti vaedze kutsvaga nzira dzekudzivirira kuramwa mabasa kwevashandi mushure mekunge dzimwe nhaurirano dzavakamboita dzatadza kuburitsa chimuko. Asi Amai Alexander vanoti sangano ravo harisati rashevedzera kuramwa mabasa kunyange hazvo mazuva gumi nemana akadarika. Vanoti zvichabuda mumusangano uyu ndizvo zvichavapa gwara rekutora kuenda mberi. “Hurongwa huripo Vakandemiiri tichienda mberi ndehwekuti, chekutanga, apex Council haisati ya declare strike. Takangosana takawirirana kuti kwasara 48 hours, saka mangwana tiri kuenda kunosangana nehurumende kuseni. “Tarongazve kuti kuseni tine Apex Council yatinozoturira zvatinenge tataura ku meeting yeNational Joint Negotiations Council,” vanodaro Amai Alexander. Vashandi vehurumende vari kuramba kutambira mari inoita mamiriyoni mazana matatu emadhora yakanga yanzi nehurumende imbofanobatsira vashandi kubva mukukwira kwemitengo yezvinhu. Mazuva gumi akanga aziviswa nevashandi akapera nemusi weChishanu svondo rapera, zvichireva kuti vashandi vaifanirwa kutanga kuramwa mabasa kutanga kwesvondo rino. No media source currently available 	https://www.voashona.com/a/zimbabwe-civil-servants-meeting-national-joint-negotiating-council/4760962.html
sports	Ngezi Platinum Yoyambira Makepekepe Kuti Ichaiomesera neSvondo	Ngezi Platinum Stars yayambira Caps United kuti isapemberere kutora mukombe weligi zvechimbichimbi nekuti munhabvu munhu anofanira kutenda maruva adya chakata. Zvikwata zviviri izvi zviri kusangana muNational Sports Stadium neSvondo mumutambo unogona kupa Caps United mukombe weligi kana kukanganisa zvese zvaitwa nemaGreen Machine gore rese. Caps United iri kuda kukunda mumutambo uyu ichitarisirawo kuti FC Platinum inorohwa kana kuita mangenge neHighlanders kuti itore mukombe. Sachigaro weNgezi Platinum Stars VaJeremiah Getiseni vanoti hazvisi kuzove nyore kuti Caps United itorere mukombe pavari vachiti ivo marovero avakaita Highlanders neFC Platinum ndiwo avari kuzoita maGreen Machine. VaGetiseni vanoti vakagadzirira zvakasimba mutambo nemaGreen Machine vachiwedzera ivo kuti vari kuenderera mberi kugadzirira kusvikira mutambo uyu wapera. Pari zvino, Caps United ndiyo iri pamusoro soro nemapoinzi makumi mashanu nemanomwe, maviri pamusoro peFC Platinum, uyezve matatu kudarika Highlanders. Caps United ikakundwa kana kuita mangange, FC Platinum ikakunda Highlanders, Kugona Kunenge Kudada ndiyo inoenda pamusoro uyezve pedyo nemukombe unokosha $1,2 million. Asi mutsigiri weCaps United VaShingirai Miti vanoti vari kuona Makepekepe ichikunda Ngezi Platinum Stars vachiti ivo nguva yarebesa vasati vabata mukombe weligi. Makundano eCastle Lager Premier Soccer League asarwa nemitambo miviri kuti asvike kwamvura yacheka makumbo. Mimwe mitambo iriko svondo rino ndeiyi Mugovera Mutare City Rovers v Harare City Sakubva Tsholotsho v Bulawayo City Luveve ZPC Kariba v How Mine Nyamhunga  Svondo Triangle v Dynamos Gibbo Hwange v Chapungu Colliery Chicken Inn v Border Strikers Luveve Zvakamira zvakadai, maMighty Warriors neMugovera ari kupinda munhandare yemuYaounde muCameroon kusangana neBanyana Banyaya yekuSouth Africa mumutambo wavo wekutanga mumakwikwi e2016 Africa Women’s Africa Cup of Nations. Mutambo wekutanga wakakosha zvikuru zvekuti maMighty Warriors anofanira kukunda kunyange hazvo gadziriro yavo yanga isina kumira zvakanaka. Zvikwata izvi zvakasangana mumutambo wekuedzana masimba masvondo maviri apfuura maMighty Warriors akarohwa 3-0. Asi murairidzi wechikwata ichi Shadreck Mhlauzi anoti iyi inhoroondo achiti uyu mutambo mutsva uyezve une zvinangwa zvakasiyana. Kunze kweSouth Africa, maMighty Warriors achatamba zvekare neCameroon pamwe ne Egypt. Zvikwata zviviri kubva mugungano iri ndizvo zvinoenderera mberi nemakundano. No media source currently available  	https://www.voashona.com/a/zimbabwe-mitambo/3602947.html
health	Mapurisa eZRP Anoparura Chirongwa cheKudzivirira Kuraraira kweHIV/Aids	Zimbabwe Republic Police neChitatu yakaparura hurongwa hwehwaro hwekuyedza kudzivirira kutapuriranwa kwechirwere cheHIV/AIDS kwamutare. Hwaro uhu hwakananganga nekubatsira mapurisa ari pabasa uye vari pamudyandigere. Hurongwa uhu hwave nenguva yakareba huchikwenenzverwa paine chinangwa chekuti panosvika gore ra2020 pange pasisina vanoshaya nekuda kwechirongwa ichi. Vanenge vaine chirwere ichi vanenge vachitarisirwa kuwana mapiritsi zviri nyore. Mukuru wemapurisa mudunhu reManicaland, Assistant Commissioner Dorothy Kupara, avo vakaparura chirongwa ichi, vanoti zvakakosha kuti mapurisa ose aremekedze hwaro hwavapo kuitira kuderedza kuparira kwechirwere ichi. Amai Kupara vanoti hapana chinonyadzisa pakunoongororwa chirwere cheHIV uye pamwechete nekutora mishonga yacho sezvinodiwa. “Chirwere ichi chakangofananawo neshuga, kana zvakubata gadziriswa, so my officer will ensure kuti zvashandiswa sezvinotarisirwa, uye my officer handifungi kuti pane vachange vachiramba kuzotestwa, uye basa richatowanda kune ma medical officers vachitesitwa.” Mukuru wemapurisa uyu anotiwo hwaro huripo uhu hunobudisa pachena kuti vanenge vaine chirwere havaizotadziswa kusimudzirwa pabasa. Hwaro uhu hunotiwo vanenge varwara vanokwanisa kumbonozorora zvavo vachipora vachizongodzokera pabasa kana vave kunzwa zviri nani. Mumashoko avo ekuvhara chiitiko ichi, mumwe mukuru wemapurisa Superintendant Kamanda vanoti hwaro hwavapo uhu huchabatsira mukufambisa basa ravo zvakanaka kunyanya kuvatungamiriri vemakamba kumatunhu ose emunyika. “Ndinoti kumaDispols (District Police Officers) ose kana masangana nechinhu chiri medical chingakunetsai munongoti ko policy inoti chii? Endai munotitoreraiwo ende rinonzi rakatsetseka rinosuppotwa nePolice Act uye ne the current Labour Laws, tinoiti chii zviya, iSimbi yebasa!” Mumwe wechipurisa anorarama nehurwere Sergeant Tawanda Mugeri vachipa huchapupu vanoti zvakakosha kuti munhu wega wega, kunyanya kuchipurisa, ararame achiziva paamire mushure mekuvhenekwa ropa. “Panhau yekuudza vamwe vekubasa, inonzi chii zviya, inonzi disclosure, zviri nani inini ndavakuziva zvandiri zvitori right, ndikaenda kuhospital vave kutondishevedza nefirst name nekuti ndikanzwa parwadza ndotomhanya kuti ndizive kuti chii.” Hwaro hwekubudisa HIV/AIDS Policy hwakaitwa pachidyidzanwa nemasangano akasiyana-siyana anosanganisira reNational Aids Council, NAC, Population Services International, PSI nemamwewo. Mukuru weNational Aids Council muManicaland, VaEvans Makoni, vanoti vari kushanda nemapurisa kuti vazadzikise zviri muhwaro mavo. “Chatiunganidza pano inyaya yeZRP AIDS Policy launch iyi, chirongwa chiripo pakuti National Aids Council yakapuhwa mutoro wekuti irwisane nedenda reHIV. Saka mukuita izvozvo tinoti vanhu vari pamabasa kuti vawanirwe nguva yekuitirwa ma programmes inoita shoma saka kambani ikaita policy yaino implemenda zvinobata vazhinji vanenge vari kumabasa toderedza huwandu hwemari yatinoshandisa pakurapa nekuti vanhu vanenge vadzivirira.” Vakuru vechipurisa havana kuda kuburitsa pachena kuti chirwere ichi chakapararira zvakanyanya seyi muZRP, kunyangwe hazvo ongororo ichitaridza kuti kuchipurisa kumwe kwemamwe mapoka emabasa kwakatekeshera chirwere ichi kusanganisira kuchiuto, nekuvatyairi vedzimotokari dzinofamba mitunhu mirefu. Hwaro hwakaparurwa uhwu hucharamba huchiongororwa nekugadzirisa kuti hukwanise kufambidzana neshanduko inenge iriko uye nenguva. No media source currently available 	https://www.voashona.com/a/mutare-zimbabwe-republic-police-hiv-aids-policy/4407609.html
health	Matare eDzimhosva Ovhiringwa neChirwere cheCovid-19	Judicial Service Commission (JSC) yavhara matare mumadhorobha matanhatu mushure mekunge vashandi vemumatare aya vabatwa nechirwere che Covid-19. JSC yavhara matare amajisitireti, kuBindura, Chinhoyi, Kariba, Karoi, Mt Darwin neMutare uko kwavharwawo dare repamusoro. Munyori weJSC, VaWalter Chikwanha, vati vatora danho iri kuti matare aya ambofiritwa nemishonga inodzvirira kupararira kweCovid-19, kuvheneka vashandi pamwe nekuita ongororo yekutsvaga chakapa kuti denda iri ripinde mumatare aya. Vati vanoda kukwidza nyaya dzavo kumatere, magweta nevamwe vanoda rubatsiro kumatare aya vanofanira kubata vatongi vakuru munzvimbo dzavo, Registrar Additional Sheriff kana Assistant Master uye mafoni evanhu ava achaiswa pamatare avharwa aya. VaChikwanha havana kutaura kuti vanhu vangani vakabatwa neCovid 19 kumatare avharwa aya asi vati vari kushanda nebazi rezvehutano kugadzirisa kuti avhurwe uye veruzhinji vachaziviswa kuti matare aya achavhurwa rini. VaChikwanha vati JSC iri kutora matanho ese anokurudzirwa neWorld Health Organisation nebazi rezvehutano kudzvirira kupararira kweCovid-19 kumatare ose ari kushanda. Vatiwo vave kusimbaradza kupfekwa kwemamasiki, kugeza maoko nekushandisa maSanitizer kuti munhu apinde mumatare. Kunyange hazvo hurumende yakati mapazi ayo anofanira kuderedza huwandu hwevashandi vanoenda kubasa kusvika pazvikamu makumi mana kubva muzana, VaChikwanha vati havagoni kuita izvi nekuti matare anoita basa rakakosha. Gweta rinoshanda neZimbabwe Lawyers for Human Rights kwaMutare, Amai Peggy Tavagadza, vaudza Studio 7 kuti hongu danho ratorwa neJSC rakanaka chose asi rinofanirawo kuitirwa kuvasungwa, mapurisa navose vanoshandisa matare. Vatiwo JSC ngaifambirane nenguva kuti vanhu vatongwe pachishandisa muchina yechizvino zvino vasingasangane nevamwe mumatare. Mutungamiri wesangano reMedical and Dental Priivate Practitioners of Zimbabwe Association, Dr Johannes Marrisa, vati hurumende inofanira kuvheneka vanhu vakawanda kuti izive huwandu hwevanhu vane denda iri. Vaive gurukota rehutano panguva yehurumende yemubatanidzwa, Dr Henry Madzorera, vaudza Studio 7 kuti kuwanda kuri kuita Covid-19 kunokonzerwa nekuti matanho ekudzivirira denda iri haasi kutevedzwa vakatiwo hurumende inofanira kuwanisa vanhu zvekufambisa vachiti vanhu vari kutapuriranawo denda iri vari mimitsetse yemabhazi. Nezuro vanhu mazana manomwe nemakumi matanhatu nevatanhatu vakabatwa neCovid -19 izvo zvakasvitsa huwandu hwevanhu vabatwa neCovid-19 munyika yose pazviuru makumi mana nezvitauru nemazana mana nemakumi masere (43, 480 cases). Munhu mumwe chete akafa neCovid-19 nezuro,izvo zvaskavitsa huwandu hwevanhu vafa neCovid-19 munyika yosepachiuru nemazana matanhatu nemakumi mapfumbabwe nevaviri, 1 692. Kusvika nezuro vanhu vainge vabaiwa nhomba yekutanga vave zviuru mazana manomwe nemagumi zvishanu nemakumi mashanu nevatanhatu, 715 056 uye vabaiwa nhomba yepiri vave zviuru mazana mana nemakumi mashanu nechimwe nemazana manomwe nemakumi mapfumbamwe nevatatu, 451 793. Huwandu uhu hunotarisirwa kukwira nhasi manheru apo hurumende ichaburitsa zvayawana nhasi. Hurumende inoti ine hurongwa hwekubaya nhomba vanhu mamiriyoni gumi senzira yekudzivirira kupararira kweCovid-19. No media source currently available 	https://www.voashona.com/a/zimbabwe-courts-affected-by-covid-19/5941486.html
sports	‘Covid-19 yaondonga mutambo wenetball’	  MUTAMBI wenetball wechikwata chenyika chemaGems  Felistas Kwangwa — uyo anove kaputeni — anoti coronavirus yakamisa zvinhu zvakawanda muhupenyu hwake sezvo mutambo uyu uriwo unomuraramisa.   Kwangwa vazhinji vanomuziva ari mumwe wevatambi akatamba netball yainwisa mvura apo maGems akaenda kunokwikwidza kumakwikwi eVitality World Cup Liverpool 2019.   Achidzoka kubva kumutambo uyu, akasvika achitsiva Perpetual Siyachitema ndokugadzwa kuve kaputeni wechikwata ichi.   Kwangwa anoti kusawana mukana wekutamba mutambo uyu unomuraramisa iye pamwe nevatambi vakasiyana, kuri kurwadza uye kudzosera hupenyu hwavo kumashure.   “Zvinhu hazvina hazvo kumira zvakanaka, hatina kumbozvifungidzira kuti coronavirus ndizvo zvaichaita izvi.   Hatina kukanganiswa isu tega, asi pasi rese riri kuchema nechirwere ichi,” anodaro.   Mwedzi uno chikwata chemaGems chaifanirwa kunge chaenda kunokwikwidza kune mumwe mutambo kunyika yeRepublic of Wales asi wakamiswa nekuda kweCovid-19.   “Mwedzi uno tange tichifanirwa kunge taenda kuWales kunokwikwidza kune mumwe mutambo asi zvese zvakaenda mudondo.   Tave kungomirira pachapera coronavirus tozoona kuti tozvifambisa sei.   “Asi iye zvino tiri kuita gadziriro dzedu tiri kudzimba sezvo takangonzi tigare takagadzirira nehutungamiri hwedu nekuti tinogona kunotamba bhora kana ‘lockdown’ ikapera. Ndofunga pane zviri kurongwa,” anodaro Kwangwa.   Parizvino Kwangwa ari kugara kuZvishavane uko anoshanda.   “Ndiri kuZvishavane izvezvi, ndine vamwe vatambi vemaGems vatatu saka tinoita tichimbobatana tichiita gadziriro dzedu pamwechete.   “Vamwe vari kunzvimbo dzakasiyana munyika tinokurukura paWhatsApp tichitumirana mavhidhiyo uye tichirakidzana kugadzirira kwatinenge tichiita,” anodaro Kwangwa.	https://www.kwayedza.co.zw/covid-19-yaondonga-mutambo-wenetball/
sports	Breaking...Senegal Yopinda muChikamu Chechipiri Mumakwikwi eFIFA World Cup kuQatar	Senegal yave nyika yekutanga muAfrica kupinda muchikamu chechipiri chemakwikwi eWorld Cup kuQatar. Senegal yakunda Ecuador 2-1 muGroup A. Yabudirira kuenda kuchikamu chenyika gumi nenhatu kana kuti Group of 16 pamwe neNetherlands yakunda Qatar 2-0 muGroup A zvekare. No media source currently available 	https://www.voashona.com/a/6854872.html
health	Nyanzvi muNyaya dzezveHutano Dzotyira Kupararira kweChimbwamupengo	Nyanzvi munyaya dzezvehutano dzinoti dziri kutyira zvikuru kuti chirwere chechimbwamupengo chichapararira zvakanyanya zvikuru sezvo vanhu vakawanda vari kurumwa nembwa dzisina kubaiwa jekiseni rinodzivirira chirwere ichi. Vanhu vanodarika mazana mana vanonzi vari kurumwa svondo rega rega nembwa dzisina kubaiwa nhomba yekudzivirira chirwere chechimbwamupengo, izvo zvava kutyirwa kuti dambudziko rechirwere ichi, rinogona kuvhiringa hutano hwemunhu vakawanda vanenge varumwa. Imbwa dziri kuruma vanhu idzi dzinonzi dzinenge dzisina kuchengetedzwa mudzimba, zvinopa kuti dziswere dzichizvifambira muguta reHarare. Nyazvi munyaya dzezvehutano, Dr. Josephat Chiripanyanga, vanoti kana munhu arumwa nembwa, anofanira kuona muridzi wembwa yamuruma kuitira kuti azive kana yakabaiwa nhomba yechimbwamupengo. Dr. Chiripanyanga vanoti chirwere chechimbwamupengo chinonetsa kurapa zvokuti murwere akanonokerwa kurapwa, anoguma ave kuhukura sembwa kusvikira azofa nokuti anenge anonokerwa kurapwa. Dr. Chiripanyanga vanoti munhu anofanira kuenda kuchipatara mukati memazuva matatu kubva paanenge arumwa nembwa kuitira kuti majekiseni aanozobaiwa akwanise kushanda kuuraya huturu hwechimbwamupengo. Nyanzvi yezvirwere zvinotapuriranwa mubazi rehutano, Dr. Portia Manangazira, vanoti vanhu vanodarika mazana mana vanorumwa nembwa uye zhinji dzacho dzinenge dzisina kubaiwa nhomba yechimbwamupengo. Dr. Manangazira vanoti pasi rose hakuna munhu akararama mushure mokunge arumwa nembwa ine chimbwamupengo. Sekuru Kamwelo Banda veku Cranborne vanoti zvinoshamisa kuona vanhu vanogara nembwa dzinodarika gumi padzimba dzavo zvinova zvinhu zvisingabvumirwe pamutemo weHarare City Council. Dr. Manangazira vanoti mutemo wePublic Health Act unoraira maguta ose kuti vatevedzere zvakatarwa maererano nehuhwandu hwembwa hunofanirwa kuchengetwa paimba yoga yoga vakati asi mutemo uyu hausi kutevedzerwa. Dr. Manangazira vanoti vanhu vanodarika zviuru zvisere vakarumwa nembwa gore rakapfuura munyika zvikaonekwa kuti chikamu chikuru chembwa idzi dzaiva dzisina kubaiwa nhomba yechimbwamupengo. Studio 7 yakaedza kunzwa kubva kumutauriri weHarare, VaMichael Chideme, kuti sei kanzuru yavo isiri kutevedzera mitemo inovasungira kuona kuti imbwa dzemuguta dzabaiwa nhomba here kana kuti kwete, asi havana kuda kutaura nezvazvo. Asi VaChideme vanoti munhu wese anosungirwa kuchengetera imbwa dzake pamba pakakomberedzwa nemudhuri uye paine ghedhe rinovharwa kuitira kuti dzisaruma vanhu vanenge vachizvifambira. VaChideme vanoti kanzuru yavo iri kushushikana zvikuru nenyaya yembwa dziri kungomhanya mhanya munzvimbo dzakawanda dzisina muridzi wadzo. Mumwe mushandi wekuZimbabwe Society for The Prevention of Cruelty to Animals, uyo akaramba kudomwa nezita rake, sezvo asingabvumidzwe kutaura nevatori venhau, anoti vanhu vazhinji vari kutadza kuchengeta imbwa dzavo nepamusana pekuoma kwaita zvinhu munyaya dzehupfumi. No media source currently available 	https://www.voashona.com/a/nyanzvi-munyaya-dzezvehutano-dzotyira-kupararira-kwechimbwamupengo/4934602.html
business	Hurumende Yoita Nhaurirano dzeMari neMusi weChina neVashandi Vayo Vange Voronga Kuramwa Mabasa	Hurumende nemusi weChina iri kutarisirwa kuita musangano nevashandi vayo vari pasi pesangano reZimbabwe Confederation of Public Sector Trade Unions raimbozivikanwa nekuti Apex Council nezvenyaya yemuhoro. Izvi zvinotevera yambiro yevashandi ava yekuti vainge voronga kuratidzira sezvo hurumende isiri kuratidza kuzvipira pakuvawedzera mari. Asi gurukota rezvemari, Muzvinafundo Mthuli Ncube, negurukota rezvevashandi, VaPaul Mavima, vanoti vakazvipira kuti vataurirane nevashandi nenekuvawedzera mari. Musangano uyu uri kuitwa pasi pegungano reNational Joint Negotiating Council. Nhaurirano dzakamboitwa mavhiki maviri adarika asi hapana chakabuda nekutadza kuwirirana panyaya yekuti vashandi vobatirwa here mari pahomwe yakaumbwa nehurumende yeGovernment Employees Mutual Savings (Gems) yavanozokwanisa kukwereta uye nyaya yemari yemuhoro yekubatsirikana kana kuti Cost of Living Adjustment. Hurumende inonzi yaida kuwedzera vashandi nemari inosvika zvikamu makumi maviri nemashanu kubva muzana kana kuti 25% zvakarambwa nevashandi vari kuti hurumende yakawedzera vari muchiuto nevamwe nemari inodarika zana nemakumi mashanu kubva muzana kana kuti 150%. VaMavima vati nhaurirano dzakakosha uye dzinofanira kuitwa sezvo kuramwa mabasa kuchidzosera nyika kumashure. No media source currently available Mutauriri weZimbabwe Confederation of Public Sector Trade Unions, VaGibson Mushangu, vanoti vanoda kutambiriswa mari inosvika pamazana mashanu nemakumi maviri yekuAmerica kana kuti US$520. No media source currently available 	https://www.voashona.com/a/hurumende-yoita-nhaurirano-dzemari-nemusi-wechina-nevashandi-vayo-vange-voronga-kuramwa-mabasa/5835348.html
business	Varairidzi Vanoita Musangano Pamusoro Pekuramwa Mabasa	Rimwe remasangano anomiririra varairidzi, reProgressive Teachers Union of Zimbabwe, PTUZ, rinoti matunhu matanhatu esangano ravo akabvumirana kuti kana pasina mari inemusoro inopamidzirwa varairidzi pakupera kwemwedzi uno, nhengo dzesangano ravo dzirikuzoramwa mabasa. Mutungamiriri wePTUZ, Doctor Takavafira Zhou, vaudza Studio 7 kuti mamwe matunhu esangano ravo arikuita misangano mangwana, Chipiri, kuti vakurukure nezve kuramwa mabasa. VaZhou vati, zvinenge zvabuda mumisangano iyi pamwe chete neyakatoitwa ndizvo zvichatevedzerwa. No media source currently available 	https://www.voashona.com/a/zimbabwe-ptuz-mulls-industrial-action-takavafira-zhou/5000519.html
sports	Tarakinyu omirira Zim kuChina	  SHASHA yemarathon — Moses Tarakinyu — ndiye achanomirira Zimbabwe kumujaho weWorld Half Marathon kuChina munaMbudzi zvichitevera kuhwina kwaakaita mumakwikwi eTanganda Half Marathon svondo radarika kwaMutare.   Mujaho uyu ndiwo unoshandiswa kusarudza shasha yemarathon inomirira nyika kuWorld Half Marathon izvo Tarakinyu akakwanisa kuita svondo radarika apo abvuta mukombe kubva kuna Misheck Sithole uyo akapedza ari pechitatu.   Achitaura mushure mekukunda mumakwikwi aya, Tarakinyu anoti chiremerera chikuru kuhwina mujaho uyu pamwe nekuwaniswa mukana wekunomirira nyika kuChina.   “Handisi kugona nekufara nekuti sevamhanyi ndizvo zvatinotarisira pose patinenge tichikwikwidza mumijaho yakasiyana.   “Ndiri kufara zvikuru sezvo ndave nemukana wekunomirira nyika yangu kuChina kumujaho weWorld Half Marathon uko ndoziva kunenge kune shasha dzakawanda dzinobva pasi rose,” anodaro Tarakinyu.   Mutungamiri weNational Athletics Association of Zimbabwe (NAAZ), Tendai Tagara, anoti vachatsigira Tarakinyu zvakazara apo achaenda kumomirira nyika kuChina.   “Tarakinyu gore rino ange achimhanya zvinonwisa mvura nekuti ahwina mijaho yakawanda chaizvo. Saka tinoziva kuti paachaenda kuChina achanorwa semvumba uye isu tichamutsigira mugadziriro yake,” anodaro Tagara.   Zvakadaro, kune mimwe mijaho, Olivia Chitate akakwanisa kuchengetedza mukombe waakatora mugore ra2019 apo akahwina mujaho wemadzimai we21km Kuchiti mumujaho we10km wevarume, wakahwinwa naWellington Varevi apo wemadzimai ukahwinwa naAnne Chirisa.   Shasha yemujaho wewiricheya, Elford Moyo, akarakidza kuti haasi kuzosiya humambo hwake mumujaho uyu zvichitevera kuhwina kwaakaita zvakare.   Nerimwewo divi, kumadzimai ari kusimukira, Stella Jongwe, akahwina mujaho weTanganda Half Marathon kekutanga.	https://www.kwayedza.co.zw/tarakinyu-omirira-zim-kuchina/
sports	Argentina yaMessi yatiza neWorld Cup	  ARGENTINA ndiyo shasha dzepasi rese zvichitevera kukunda kwayaita France 4-2 kumapena mumutambo we2022 FIFA World Cup uyo watambwa manheru ano kunyika yeQatar.   Mutambo uyu, uyo wange uchinakidza kukunda ngoma kurira, wange wapera uri mangange 3-3.   Uyu ndiwo wangu uri mutambo wekupedzisira waLionel Messi achitambira nyika yake sezvo akati panopera mutambo wefainari ari kubva asendeka shangu dzake dzekutambira Argentina.   Mumutambo wanhasi, Messi anwisa kaviri kuchiti Kylian Mbappe weFrance akanda katatu achidzosa chikwata chake mumutambo uyu.   Mbappe ndiye abva ahwina golden boot kuWorld Cup sezvo anwisa kasere kumitambo iyi.   France, iyo yange iine vatambi vayo vazhinji vane madzinza ekuAfrica, ndiyo yange iine mukombe uyu mushure mekuutora muna2018.	https://www.kwayedza.co.zw/argentina-yamessi-yatiza-neworld-cup/
health	Vashandi, Vashandirwi neHurumende Votarisirwa Kusangana neChipiri paNyaya yeVashandi Vari kuDzimba Nekuda kweCoronavirus	Sangano rinomirira vashandi, reZimbabwe Congress of Trade Unions, ZCTU, rinoti rashevedzwa nehurumende kuti vazeye nyaya yekuti vashandi nevashandirwi vangabatwa sei munguva ino yekuvharwa kwemamwe makambani senzira yekudzivirira kupararira kwechirwere che coronavirus. Munyori mukuru weZCTU, VaJaphet Moyo, vanoti hurumende yavashevedza kumusangano neChipiri wekuti ivo sesangano rinomirira vashandi vapewo pfungwa dzavo pakuti vashandi vangabatsirwa sei pamazuva makumi mavbiri nerimwe avanenge vasiri kuenda kumabasa. VaMoyo vanoti kunyange hazvo sangano ravo riri iro rakatanga kuuya nepfungwa yekuti makambani ambovharwa kuitira kudzivirira vashandi kubva kuchirwere ichi, vakazoshamisika votonzwa mutungamiri wenyika, VaEmmerson Mnangagwa vozivisa kuti vanhu vagare kudzimba, asi pasina kuziviswa kuti vashandi nevanozvishandira pamwewo nemakambani anenge achitatarika vachabatsirwa sei. Vanoti musangano weTripartite Negotiating Forum wavakapedzisira kuita hauna kubuda nechisungo panyaya iyi nekuda kwekuti chirwere ichi chakanga chisati chapinda munyika panguva iyi. Asi vakanga vawirirana kuti paumbwe chikwata chaizotarisa nezvenyaya iyi, icho chisati chaumbwa kusvika pari nhasi. VaMoyo vanoti vanoona sekunge musangano wemusi weChipiri uyu uchatadza kubudirira sezvo naivo vari kutyawo kufambafamba, kunyange hazvo vachiti mushandi haafanirwe kukanganiswa panguva iyi. No media source currently available Hatina kukwanisa kunzwa divi revashandirwi panyaya iyi. Asi mutevedzeri wegurukota rezvekuburitswa kwemashoko, Doctor Energy Mutodi vanoti vashandirwi vose vanofanirwa kubhadhara vashandi vavo kwemazuva makumi maviri nerimwe iwayo, kunyange hazvo vari kuti vambonzwa vamwe vari kuti mushandi kana asina kushanda haawane mubhadharo wake. “Tambonzwa vamwe vari kuti no work no payment, saka izvozvo tiri kuti kwete. Hatisi kuda kunzwa mushandirwi anotadza kubhadhara mushandi wake nechikonzero cheCOVID-19,” VaMutodi vanodaro. Vanoti kana ivowo sehurumende, vashandi vavo vari kudzimba zvichireva kuti havafanirwe kutadza kuvabhadhara. Panyaya yekuti kune vamwe vari kuti vanogona kufa nenzara panguva yekusaenda kumabasa iyi, Doctor Mutodi vanoti vanhu ava vanofanirwa kuzivisa bazi rezvekugara zvakanaka kwevanhu uyewo mapurisa kuitira kuti vakwanise kuwaniswa rubatsiro rwakakodzera.	https://www.voashona.com/a/zimbabwe-coronavirus-labour-government-meeting/5351674.html
politics	Vanhu VemuBulawayo Voratidzira Zvine Mutsindo	Mapurisa muBulawayo ashandisa hutsi hunokachidza kuti adzinge vanhu vange vachiratidzira muguta iri. Pazosvika nguva dzekuma1 masikati muguta mange musisina vanhu zvitoro nemabhanga zvavharwa. Kunyange hazvo muguta matanga muine runyararo, zvitoro zvikuru zvakawanda zvange zvakavharwa uye panguva dzekuma9 mangwanani mhomho yevanhu yaungana paCity Hall vakazotenderera mumigwagwa yeguta ichiimba nekuisa matombo nezvimwe zvose zvavange vachikwanisa kuwana kudzivirira kufamba kwemotokari muguta. Kuratidzira uku kwaitikawo munzvimbo dzinogara veruzhinji dzakadai Sizinda, Tshabalala neEntumbane uko vamwe vevange vachiratidzira ava vapaza chimwe chitoro cheChoppies vachitora zvinhu. Kuvhurwa kwekotoro yekutanga kwedare reHigh Court uko kwaitwa nemutevedzeri waChief Justice, Justice Elizabeth Gwaunza, kwambomiswa kukazoenderera mberi mushure mekanguva apo vanhu ava vasvika vakaratidzira panze pedare iri. Mukuru weboka revechidiki mubato reMDC mudunhu reBulawayo VaMalandu Ncube avo vange variwo pakati pevange vachiratidzira vati iyi inzira yeveruzhinji yekuratidza hurumende kuti vaneta nematambudziko avari kusangana nawo zuva nezuva, vachitiwo kukwidzwa kwemutengo wemafuta edzimotokari kwawedzera kutambura uku. Gweta VaKholwani Ngwenya avo vange vari pachiitiko chekuvhurwa kweHigh Court ndemumwe wevaona zvaitika uye vaudza Studio 7 kuti kuratidzira kwaitwa nevanhu uku kunoenderana nekodzero dzavo pasi pebumbiro remutemo wenyika. Mumwe mugari wemuBulawayo VaMoses Kumbweya vati kuratidzira kwevanhu kwaitika uku hakushamisi nekuti veruzhinji munyika vave kunhonga svosve nemuromo. Mumwe mufundisii VaSikhalo Cele vaudza Studio 7 kuti mamiriro aita zvinhu munyika ave kuda kuti vanhu vose, kusanganisira mapato ezvematongerwo enyika, vaite maonera pamwe. Nhasi range riri zuva rekutanga rakadeedzerwa nevemamwe masangano akazvimirira ega kusanganisira veZimbabwe Congress of Trade Unions kana kuti ZCTU kuti vagare kumba. No media source currently available  	https://www.voashona.com/a/vanhu-vomubulawayo-voratidzira-zvine-mutsindo/4742424.html
politics	ZEC Yotanga Chirongwa Kunyoresa Vanhu Vachavhota Pachishandiswa BVR	Mutungamiri wenyika, VaRobert Mugabe, vatara kuti kutanga svondo rinouya nemusi wa14 Gunyana kusvika musi wa15 Ndira 2018, Zimbabwe Elections Commission, ZEC, inofanira kutanga kuumba gwaro idzva revavhoti kana kuti biometric voters roll. VaMugabe vaita izvi kuburikidza negwaro rezvisiviso zvehurumende kana kuti “government gazette”. Izvi ndizvo zvinofanira kuitwa pasi pemutemo wesarudzo kana kuti Electoral Act, gwaro idzva risati raparurwa. Asi vachitaura neStudio7, sachigaro weZEC, Amai Rita Makarau, vati hazvireve kuti vanobva vatanga kunyoresa vanhu musi wa14 Gunyana sezvo vachiri vakamirira mimwe michina yekunyoresa vanhu. No media source currently available Mukuru wesangano reElection Resource Centre, VaTawanda Chimhini, vati vari kufara nezvaitwa nemutungamiri wenyika sezvo vakagara vayambira ZEC kuti kuda kutanga kunyoresa vanhu pasina kuteverwa mutemo kwaizokonzera mutauro. No media source currently available 	https://www.voashona.com/a/zimbabwe-biometric-voters-roll-starts/4021101.html
health	Kusaenda kuMabasa kwaVanachiremba Kwoomesera Varwere Zvakanyanya	Hupenyu hwevarwere hworamba huri munjodzi sezvo vana chiremba vari kuramba vakashinga nerekuti havazi kuzodzokera kumabasa kusvika hurumende yagadzirisa zvichemo zvavo.\n\nPasvika Studio 7 pachipatara chikuru chemuBulawayo cheMpilo Central nhasi mangwanani vanhu vashoma vange vari kuzvikamu zvinorapwa varwere vanenge vachibva kumba, kwange kuchibatsirwa navana mukoti vachiri kudzidzira basa. Mumawadhi mange muine varwere vashoma vange vachionekwawo navana mukoti. Mumwe murwere anorarama nehurema, VaMalcolm Ndlovu, vati vave nevhiki vachirwara nemudumbu uye vange vauya kuti vazoonekwa navana chiremba asi vanzi vadzokere kumba sezvo vanachiremba vange vasiri pabasa. Studio 7 haina kukwanisa kunzwa kubva kumukuru wavana chiremba paMpilo Central, Doctor Solwayo Ngwenya, sezvo vange vachinzi vari mumusangano. Asi Doctor Mthabisi Bhebhe, vanove munyori weMpilo Doctors Association, vati vanachiremba vepachipatara ichi pamwe nevekuUnited Bulawayo Hospitals uye munyika mose, havazi kuzodzokera kubasa kusvikira hurumende yagadzirisa zvichemo zvavo. Doctor Bhebhe, avo vakambovewo mutauriri wesangano ravanachiremba vemuzvipatara zvehurumende reZimbabwe Hospital Doctors Association, vatiwo pari zvino hurumende haisati yaita zvinobatika pakugadzirisa zvichemo zvavo. Pakuti zvinhu zvakamira sei muzvipatara kana kwakatariswa varwere, Doctor Bhebhe vati havakwanise kuziva sezvo vasiri kuenda kubasa, asi vati shuviro yavo ndeyekuti hurumende igadzirise zvichemo zvavo nekukasika kuti vakwanise kudzokera kubasa vabatsire varwere. Hatina kukwanisa kunzwa divi rehurumende panyaya iyi. Kuramwa mabasa kwavana chiremba kwasvika muzuva rechimakumi maviri nemanomwe. Mune imwewo nyaya, kanzuru yeguta reBulawayo inoti iri kushushikana nekuti vagari vari kuramba vachishandisa mvura yakawanda izvo zvinogona kuzosiya madhamu anopa mvura muguta iri asisina mvura. Vachitaura neStudio 7 mushure memusangano nevagari pamusoro pemamiriro akaita zvinhu muguta panyaya dzemvura, munyori wekanzuru, VaChristopher Dube, vakurudzira kuti vagari vashandise mvura zvine mwero. Guta reBulawayo rinowana mvura kubva kumadhamu matanhatu anosanganisira Inyankuni, Lower Ncema, Upper Ncema, pamwe neUmzingwane, uye kwasara zvikamu makumi maviri kubva muzana zvemvura mumadhamu ari kushanda pari zvino. Dhamhu reUpper Ncema rakatomiswa kushandiswa pari zvino nekuda kwekushomeka kwemvura uye kanzuru inoti Umzingwane rinogona kumiswawo munguva pfupi inotevera. Panyaya yekuwedzerwa kwemari inoshandiswa nekanzuru kana kuti supplementary budget yakaparurwa nekanzuru svondo rapera, VaDube vatsanangura kuti bhajeti iyi ichashanda chete kana yapasiswa nehurumende. Pabhajeti iyi kanzuru inoti inoda kukwidza mitero nezvikamu zvinosvika mazana matatu kubva muzana uye vamwe vagari vari kutsutsumwa kuti mari iyi yakawandisa. No media source currently available  	https://www.voashona.com/a/zimbabwe-bulawayo-health-doctors-council-water/5104100.html
politics	Ndiyani Achakunda Musarudzo dzemuKenya?	Kuverengwa kwemavhoti kuri kuenderera mberi muKenya musarudzo dzemutungamiri wenyika dziri kukwikwidzanwa zvakasimba pakati paVaWilliam Ruto mutevedzeri wemutungamiri wenyika iyi naVaRaila Odinga. Vari kuona nezvesarudzo veIndependent Electoral and Boundaries Commission vanoti vachaburitsa zita reanenge akunda kana mavhoti ose apera kuverengwa. Mukuru wekomisheni iyi VaWafula Chebukati vakurudzira vanhu kuti vamirire murunyararo kuverengwa kwemavhoti. Idzi dzinogona kunga dziri sarudzo dzekupedzisira dzaVaOdinga kukwikwidza uye kave kechishanu vachipinda musarudzo dzekuva mutungamiir wenyika. VaOdinga vave nemakore makumi manomwe nemanomwe ekuberekwa. Munhu anokunda musarudzo anotarisirwa kuti awane mavhoti anodarika zvikamu makumi mashanu kubva muzana kana kuti 50%. Anokunda anofanirawo kuwana mavhoti zvikamu makumi maviri nemashanu kubva muzana mumatunhu makumi mana nemana pamatunhu makumi mana nemanomwe. Zvimwe zvizvarwa zverudzi rwevashona kubva kuZimbawe zvakatamira kukenya makore makumi mashanu adarika zvakavhotawo kekutanga musarudzo dzemunyika iyi mushure mekupihwa magwaro ehugaro nemutungamiri wenyika ari kusiya basa VaUhuru Kenyatta. MuKenya parizvino mune zvizvarwa zveZimbabwe zvakawanda zviri kuongorora sarudzo idzi. Mumwe ari kuongorora sarudzo mutungamiri wesangano reWomen’s Academy for Leadership and Excellence Muzvare Stabile Dewa avo vaudza Studio 7 kuti vafara nekubatwa kwaitwa sarudzo muKenya kunyngwe paine zvimhingamupinyi zvishoma. Vati havana havo kufara nekuti hapana mudzimia akwikwidza musaudzo dzemutungairi wenyika kunyangwe aoine vatatu vari kukwikwidza musarudzo sevatevedzeri vevatungamiri.  	https://www.voashona.com/a/6696197.html
health	Nyanzvi dzeHutano Dzotyira Kuti Kuungana kweVanhu paMabhazi eZUPCO Kuchakonzera Kuparadzirwa kweCovid-19	Nyanzvi mune zvehutano vari mukuru weCommunity Working Group on Health, VaItai Rusike, vari kukurudzira hurumende kuti igadzirisa nechimbichimbi dambudziko rechekufambisa vachiti kukundikana kwekambani yeZUPCO kutakura vanhu kuri kukonzera kuungana nekutsikirirana kwevanhu pamisika yemabhazi. VaRusike vanoti izvi zviri kuzoisa vanhu vakawanda munjodzi huru yekutapurirana hutachiwana hunokonzera chirwere cheCovid-19. Vanoti hurumende inofanirwa kuwedzera mabhazi eZUPCO, kana kudzosera mumigwagwa makombi aimbotakura vanhu, poonekwa kuti atevera mutemo wekudzivirira kupararira kweCovid-19. Svondo rapera mapurisa akazivisa kuti achange achisunga vedzimotokari dzisiri pasi peZUPCO, uye vafambi vanowanikwa vakakwira motokari idzi vachabhadhariswa madhora zviuru zviviri pamunhu sefaindi. VaRusike vanotiwo nekuda kwekuwanikwa kwehutachiwana hutsva hunokonzera Covid-19 hwe C.1.2 munyika dzakaita seSouth Africa, hurumende inofanirwa kusimbisa nyaya dzedzidziso pamusoro pedenda iri. No media source currently available Zvichakadaro, bazi rezvehutano rakazivisa neSvondo kuti vanhu gumi nevatanhatu (16) vakafa nechirwere cheCovid-19 munyika yose, uye vamwe zana nemakumi maviri nevashanu (125) vakawanikwa vaine chirwere ichi nezuro wakare. Izvi zvakasvitsa huwandu hwevanhu vafa nechirwere ichi munyika yose pazviuru zvina nemazana mana ane makumi masere nevaviri, (4,482). Vanhu vabatwa nechirwere cheCovid-19 kubva zvachatanga vakasvikawo pazviuru zana nemakumi maviri nezvishanu zvine mazana mashanu nemakumi mashanu (125,550). Vanhu vapora vave zviuru zana negumi nezvitanhatu zvine mazana mana nemumwe, (116,401). Kusvika pakupera kwezuva neSvondo, vanhu vakanga vabayiwa nhomba yekutanga yekudzivirira chirwere cheCovid-19 vakanga vave mamirioni maviri ane zviuru mazana manomwe negumi nezvitatu zvine mazana mashanu ane makumi mana nevasere (2 million 713 548). Vanhu vabayiwa nhomba dzose mbiri sezvinokurudzirwa vakanga vave miriyoni imwechete ine zviuru mazana manomwe negumi nezvinomwe zvine mazana mana nemakumi matatu kana kuti (1 million 717 430). Hurumende inoti ine hurongwa hwekubaya nhomba yeCovid-19 vanhu mamiriyoni gumi, kana kuti zvikamu makumi matanhatu kubva muzana, senzira yekudzivirira kupararira kwechirwere ichi. 	https://www.voashona.com/a/zimbabwe-transport-blues-a-covid-19-suprspreader-says-itai-rusike/6213968.html
business	Kurudziro yaVaChombo Yekudzinga Vanotengesa Mumigwagwa Yotsviriridza	Vanhu vakawanda vanoti kutengeswa kwezvinhu mumigwagwa zvisina kurongeka dziko kuri kukonzera dambudziko remarara muguta reHarare nemamwe maguta. Vanhu ava vanotiwo izvi zviri kukonzerawo zvirwere sezvo marara ari kungorasirwa pose pose. Mashoko everuzhinji aya anotevera mashoko anonzi akataurwa negurukota rezvekutongwa kwematunhu, VaIgatius Chombo, ekuti vanhu vari kutengesera mumigwagwa vanofanirwa kubviswa nekukasika. Asi veruzhinji vanoti hurumende yaVaChombo ndiyo honzeri sezvo iri kukundikana kuwanisa vanhu mabasa uye yakaregerera vanhu ava vachiita pamadiro kubva kare. Vachitaura mukupera kwesvondo pamusangano wepagore wemameya pamwe nemasachigaro emakanzuru wechimakumi manomwe nenhatu (73rd Urban Councils Association of Zimbabwe), wakaitirwa kuBulawayo, VaChombo vanonzi vakati panofanirwa kutorwa matanho nechimbichimbi ekuti vanotengesera mumigwagwa vange vachibviswa sezvo vari kukanganisa nyaya dzehutano uye nzvimbo dzinogara vanhu. Studio7 yakundikana kubata VaChombo panyaya iyi. Asi meya weguta reHarare, VaBernard Manyenyeni, avo vakapindawo musangano uyu, vabvuma kuti ichokwadi kuti VaChombo vakataura mashoko aya. VaManyenyeni vanoti dzimwe nguva mabatirwo anoitwa zvitengeswa zvinosanganisira zvekudya, anotyora mitemo yekutengeswa kwezvekudya. Vanoti dzimwe nguva vanotengesa zvinhu ava vanotiza mapurisa vachipedzisira voviga zvinhu zvavo zvinosanganisira zvekudya munzvimbo dzisina kukodzera dzakaita semumigero inorasa mvura. No media source currently available No media source currently available 	https://www.voashona.com/a/zimbabwe-politics-vendors-chombo/2625052.html
sports	Hatizi DeMbare: FC Platinum	SHASHA yeCastle Premiership FC Platinum inoti vatsigiri venhabvu kana vaongorori vemutambo uyu  ngavasafananidze chikwata chavo neDynamos iyo yakasvika kufainari yemutambo weCAF Champions League mugore ra1998.   Zvikuru zvange zvichitarisirwa kubva kuFC Platinum gore rino apo yakabudirira kupinda mumagroup-stages eCAF Champions League ayo anozivikanwa semini-league, kekutanga munhorowondo yechikwata ichi.   Asi isati yambosvika kure, FC Platinum yakatoburitswa mumumakwishu aya zvichitevera kutadza kwayakaita kuhwina kana mutambo mumwe chete zvawo muboka rayo muGroup B kubva mumitambo mina yayatamba.   Iye zvino FC Platinum yasarirwa nemitambo miviri chete neOrlando Pirates pamwe neEsperance of Tunisia uye kunyangwe ikaihwina hazvichabatsire chinhu.   Munhorowondo yenhabvu yemuno, chikwata cheDynamos ndicho chega chakakwanisa kuita zvinorova mumutambo uyu izvo zvakachiona chichisvika kufainari mugore ra1996 uye ikazombosvika kumasemi-fainari muna 2007.   Zvimwe zvikwata zvinosanganisira FC Platinum zviri kukundikana kutevera mumatsimba eDeMbare.   Muhurukuro neKwayedza, mukushi wemashoko weFC Platinum – Chido Chizondo – anoti zvikwata hazvifanane uye ivo pavakasvika mumakwishu aya vanofara napo nekuti ndipo pavaishuvira kusvika.   “Musatifananidze neDynamos isu, pedu patakasvika ndipo chaipo pataida kusvika. Chikuru chamunofanirwa kuziva ndechekuti isu tave nemakore 11 tapinda muPremier League saka hamungatienzanise nanaDynamos vagara kwemakore akawanda.   “Tichiri kudzidza uye tinovimba kuti patichadzoka tinogona kusvika pane chimwe chinhanho,” anodaro Chizondo.   Achibvunzwa neKwayedza kuti anonzwa sei sezvo chikwata chavo chakatadza kuhwinha kana mutambo mumwe chete, Chizondo anoti,  “Patakatosvika zvakatoringana zvakadaro nekuti isu chataingoda chete kusvika kumagroup-stages emutambo uyu, zvimwe zvese zvaizouya ibhonasi.   “Patakahwina tikiti rekukwikwidza mumakwishu aya takazviudza sechikwata kuti chatinoda kupinda mumagroup-stages ayo anozivikanwa semini-league chete. Saka sechikwata takasvika pataida kusvika, zvimwe zvese hazvisisina basa. Kana tikazodzoka mwaka unotevera tinenge tave kutarisa zvimwe zvatinoda kuti zviitike,” anodaro Chizondo.   Zvisinei, shasha yekuongorora nhabvu ari mutsigiri mukuru wemutambo uyu, Chris ‘Romario’ Musekiwa, anoti FC Platinum ichiri kudzidza nezvemutambo uyu.   “Champions League ave makata, saka sechikwata munofanirwa kugadzirira zvakasimba.   “Mumaonero angu, FC Platinum iri pakudzidza nezvemutambo uyu saka vanoda kupihwa nguva uye ivo ngavagadzirire sechikwata nekuti zvinosuwisa kuti mumitambo yavatamba votadza kunwisa kamwe chete zvako.   “Ivo sechikwata vanofanirwa kuita vachibvunzawo kune zvimwe zvikwata zvakaita seDynamos kuti vakasvika sei kufainari, vonzwa mazano ayo andinoona kuti anogona kuvabatsira,” anodaro Musekiwa.   Mutambo unotevera weFC Platinum mumakwishu aya, ichatamba svondo rinotevera apo iri kunanga kuSouth Africa kunotamba neOrlando Pirates yozopedzisa svondo rinozotevera paichasangana neEsperance muno.	https://www.kwayedza.co.zw/hatizi-dembare-fc-platinum/
business	Gurukota reMari neHupfumi Rinoparura Hurongwa Hunovandudza Hupfumi?	Bazi rezvemari raparura hwaro huchatevedzwa nenyika kwemakore maviri ari kutevera senzira yekuvandudza hupfumi hwenyika. Vachiparura hurongwa uhwu muHarare, gurukota rezvemari, Va Mthuli Ncube, vati hurongwa uhwu, uhwo hwavari kudaidza kuti transitional stabilzation program, hwakanangana nekusimudzira hupfumi hwenyika kubva pari zvino kusvika muna zvita 2020. Izvi zvichaitwa kubudikidza nekusimbaradza nyaya dzekurima, kucherwa kwezvicherwa, kusimbisa nyaya yekutengesera dzimwe nyika, kudzikisa mari inoshandiswa nevari muhurumende, kugadzirisa migwagwa, madhamu nezvimwe zvivakwa zvehurumende pamwe nekuona kuti makanzuru aita zvose zvaanosungirwa kuita kuitira kuti veruzhinji vawane hugaro hwakanaka. VaNcube vati hurumende ichasimbaradzawo nyaya yekucherechedzwa kwekodzero dzeveruzhinji pamwe nekuona kuti munyika magara muine runyararo kuitira kuti Zimbabwe ikwanise kukwezva vemabhizimusi ekunze vanoda kuzosima mari muno. Vatiwo zvakakosha kuti vemabhizimusi emuno vasimewo mari yavo munyika senzira yekukwezvawo vekunze uye kuti nyika yashanda zvakasimba kubhadhara zvikwereti zvayo kumasangano anokweretesa mari akaita se world bank ne internationational monetary fund nemamwe. VaNcube vaenderera mberi vachiti hupfumi hwenyika hwakatarisirwa kukura nezvikamu zvina kubva muzana mumakore mana kubva gore rinouya, huchizokura nezvikamu zvinomwe kubva muzana mamakore anenge achitevera maererano nehurongwa hwehurumende hwekuti munhu wese munyika ange ave kugara zvakanaka panosvika gore ra 2030. VaNcube vatiwo hurumende ichawedzera nhengo dzeparamende mari dzadzinotambiriswa kuitira kuti dzinyatsoitawo basa dzakachena mwoyo sezvo vachiti nyaya dzinozeyewa nenhengo dzeparamende mudare radzo dzichibata hupenyu hweveruzhinji. VaNcube, avo vanga vakatsigirwa nemunyori mubazi ravo, Va George Guvamatanga, vati mari dzemitero dziri kubhadhariswa vanhu dzichashandiswa kugadzira zvinhu zvinobatika zvakafanana nemigwagwa nekuona kuti zvipatara zvine mishonga vachiti zvakakosha kuti nyika irwisane nehuori kuti mari dzemitero dzioneke kushanda kwadzo. Mushure mekuparura hurongwa hwavo, Va Ncube vaudza Studio7 kuti vane hurongwa hwekubvisa mari yemhando yema bond notes nekufamba kwenguva mushure mekunge vagadzirisa zvinhu zvakati kuti. Nyanzvi munyaya dzezvehupfumi uye vachishanda nesangano re Labour and Economic Development Research Institute of Zimbabwe, Doctor Propser Chitambara, vaudza Studio7 kuti hapana chinofamba kana hurumende isina kuzvipira kuita zvose zviri kutaurwa naVaNcube. VaChitambara vati Zimbabwe inogona kusimukira kana ikashandisawo zviwanikwa zvayo zvakanaka pasina kutsvaga mari kunze yekuisa muhupfumi kana kuti stimulus package. Vazivisawo kuti hurumende ine hurongwa hwekuti pave nenzvimbo imwe chete ichange ichipa marezeresi kune vekunze vanoda kuita mabhizimusi munyika vachiti pane vamwe vana muzvinabhizimusi vavasina kudoma nemazita vavati vakatonosima mari dzavo kune dzimwe nyika dzakapoteredza Zimbabwe nechikonzero chekuti vainzi vatsvage marezenesi anodarika makumi maviri kuitira kuti vaite bhizimusi ravo muZimbabwe. Bazi rezvemari ratiwo riri mubishi kuongorora nyaya yekuti vari muhurumende vashandise motokari dzisingadhure senzira yekuderedza huwandu hwemari inoshandiswa nehurumende muzvinhu zvisina nemusoro. No media source currently available   	https://www.voashona.com/a/zimbabwe-finance-minister-launches-new-economy-boosting-program/4601795.html
health	Zimbabwe Yokundikana Kuzadzikisa Zvayakazvitarira neZvaitarisirwa neWHO paNyaya yeNhomba yeCovid-19	Zimbabwe iyo yave nenhomba dzinodarika mamiriyoni gumi nematanhatu kana kuti 16 million ichiri kutatarika kubaya vanhu nhomba sezviri kuitikawo munyika dzakawanda dzemuAfrica. Vanhu zvikamu makumi maviri kubva muzana ndivo vabayiwa nhomba mbiri munyika kusvika parizvino kunyangwe chinangwa chehurumende chaive chekuti vanhu mamiriyoni gumi kana kuti zvikamu makumi matanhatu kubva muzana vange vabayiwa nhomba yeCovid-19 mukupera kwegore rapera. Asi kunyangwe Zimbabwe isati yasvitsa huwandu uhu, yatangawo kubaya vamwe nhomba kechitatu. Nhomba yeCovid-19 yakatanga kubayiwa muZimbabwe musi wa 17 Mbudzi gore rapera. Nhomba dziri kubayiwa munyika dzinoti Sputnik V yekuRusssia pamwe nedzekuChina dzinoti Sinopharm neSinovac, Covaxin yekuIndia uye Janssen yeJohnson and Johnson dziri kushandiswa muZimbabwe. Kunyangwe hazvo vanhu vakawanda vachiri kuzengurira kubayiwa nhomba, mukuru anoona nezvekudzivirira chirwere cheCovid-19 munyika Dr Agnes Mahomva vanoti, nhomba inobatsira nekuti. Zimbabwe haina kungokundikana pane zvayainge yazvitarira chete pakubaya nhomba yeCovud-19 asi pane zvimwe zvainge zvatarwa nesangano reWorld Health Organization kana kuti WHO. WHO yainge yatiwo yainge iine chivimbo chekuti panopera gore ra2021, nyika dzemuAfrica dzinenge dzabaya vanhu vadzo zvikamu makumi mana kubva muzana nhomba. A si nyika shoma shoma dzisingadarike gumi kusanganisira, Seychelles, Mauritius, Morrocco, Rwanda neBotswana chete kuchamhembe kweAfrica ndidzo dzakwanisa kuita izvi. MuAfrica yose, vanhu zvikamu zviviri nechidimbu kubva muzana kana kuti 2, 5% ndivo vabayiwa nhomba zvichienzaniswa nezvikamu makumi matanhatu kubva muzana kana kuti 60% kubva kunyika dzakabudirira. Kunyangwe hazvo nyanzvi munyika nekunze dziri kuti zvave pachena kuti vanenge vabayiwa nhomba kaviri kana katatu vane mukana wakakura wekuti vakabatwa nechirwere cheCovid-19 vasafe, vanhu vashoma zvikuru vemuAfrica havana kubayiwa nezvikonzero zvakasiyana siyana. Vamwe vachiri kutya kutivanogona kutadza kuita mbereko vamwe vachiti chitendero hachivabvumidze zvose izvi zviri kutenderedzwa pamadandemutande akasiyana siyana pasi rose. Vamwe vanhu vari kushaya chivimbo nenhomba vachiti vamwe vakabayiwa nhomba dzose mbiri kana nhatu vari kungorwara. Asi nyanzvi munyaya dzezvezvirwere zvekutapuriranwa, Muzvinafundo Davison Sangweme vatiwo kushanduka kwechirwere kana kuti virus ndiko kunopa kuti chiiuye nedzimwe mhando chobata vakabayiwa nhomba ava. Ko huurumende yeZimbabwe ingaite sei kuti vanhu vakawanda vabayiwe nhomba? Tabvunza mukuru wesangano rinorwira kodzero dzevanhu munyaya dzezvehutano reCommunity Working Group on Health, VaItai Rusike vanoti hurumende inofanira kunyengetedza vanhu kuti vabayiwe nhomba. Nhomba muAfrica dziri kuuyawo kuburikidza nesangano reAfrican Union pasi pechirongwa chinonzi Vaccine Acquisition Trust kana kuti AVAT nechimwe cheWorld Health Organization chinonzi COVAX. Asi munyika dzakaita seNigeria, Malawi neSouth Sudan, dzimwe nhomba dzakapiswa sezvo mazuva akatarwa kuti dzinge dzashandiswa ainge adarika dzichiri mumatura. African Union iri kuchema chema kuti dzimwe nhomba dziri kuita zvekuraswa kuAfrica. Sangano iri rinotiwo chimwe chiri kupa kuti zvinetse kubaya vanhu nhomba inyaya yekuti dzimwe nyika dzemuAfrica hadzina zvimwe zvinodiwa mukushandiswa mukubaya nhomba zvakaita semafacemask, donje nemotokari dzekutakurisa nhomba kuendesa kune mamwe matunhu kanawo mafiriji ekuchengetera dzimwe nhomba. Sangano reTony Blair Institute for Global Change rinoti nhomba dzinosvika zvikamu makumi mana kubva muzana dziri muAfrica hadzina kushandiswa nezvikonzero zvakasiyana siyana. Mukuru weAfrica Centres for Disease Control VaJohn Nkengasonga vanoti dzimwe nyika hadzisiwo kana kutouya kuzotora mishonga kumatura avo. Asiwo vakawanda vanoti nyika dzakabudirira ndidzo dzakonzera dambudziko kunyanya nekusada kubatsira dzevarombo nenhomba. No media source currently available 	https://www.voashona.com/a/zimbabwe-yokundikana-kuzadzikisa-zvayakazvitarira-nezvaitarisirwa-newho-panyaya-yenhomba-yecovid-19/6380349.html
health	Zvitunha Zvoworera muMamochari neKushaya Magetsi kuMasvingo	Zvinhu zvaita manyama amire nerongo pachipata chikuru mudunhu reMasvingo cheMasvingo General Hospital sezvo kudzimwa dzimwa kwemagetsi kwave kupa kuti mitumbi yevanhu iri mumochari iwore. Chipatara ichi chatarisanawo nerimwe rekushomeka zvakanyanya kwemvura zvoomesera vanachiremba kuita basa ravo. Mukuru webasa pachipatara ichi, VaShadreck Zangairai, vaudza Studio 7, kuti dambudziko remagetsi nemvura riri kudzosera kumashure zvakanyanya basa pachipatara ichi. Vanoti pachipatara pari kuswera paine munhuwi wakaipa unobva kumochari nenyaya yekudzimwa kwemagetsi. Vakumbira ZESA kuti isavadzimire magetsi. Vatiwo genareta ravainaro harisi kushanda zvakanaka sezvo rave kuremerwa nekudaro vanoda rubatsiro rwekutenga rimwe rinoti dhonzei. Magetsi ari kudzimwa kunyangwe hazvo gurukota rinoona nezvemhando dzemoto VaFortune Chasi vakati ZESA hayaizodzima magetsi kunzvimbo dzose dzakakosha kusanganisira zvipatara nekunogayiwa mvura. Panyaya yekushomekwa kwemvura, VaZangairai vatiwo chipatara chiri kutopemha kuti chikwanise kucheresa zvibhorani. Mumwe chiremba asina kuda kudomwa nezita ati kushaikwa kwemagetsi nemvura kuri kuvaomesera. Dzimwe hama dzevarwere dzakaita saVaDreck Mujinga, dzinoti dzanzwa nekukumbira mvura kuvanhu vanogara mumusha weRhodene avo vari kutonetsekawo nekuiwana. Studio 7 yashanyira chipatara ichi ikaona hama dzevarwere dzichipinda pachipatara nezvigubhu uye migomo yemvura. Dhorobha reMasvingo rave nemwedzi yakawanda rakatarisana nedambudziko rekushomeka kwemvura zvichikonzerwa nekudzimwa kuri kuitwa magetsi kunocheneswa mvura kuBushemead Water Works. Mvura iyi inenge yadhonzwa kubva kudhamu reMutirikwi. Mumwe murwere, VaKudzai Manatsa vari mu ward yevarume pachipatara apa nechirwere cheshuga vanoti kushaikwa kwemvura kuri kupa kuti zvimbuzi zvisashande zvakanaka. Imwewo hama yemurwere , VaThomas Marume vanoti kushaikwa kwemvura kwavashaisa mufaro. Mayor weguta reMasvingo VaCollen Maboke vanoti dambudziko remvura riri kukonzerwa nekudzimwa kwe magetsi neZESA vachiti vakambozama kutaura neve bazi iri asi zviri kuramba. Vanachiremba pachipatara cheMasvingo ichi havana havo kuramwa mabasa sezvakaita vamwe muHarare neBulawayo asi vanoti havasi kushanda zvakanaka nematambudziko avasangana nawo aya. No media source currently available  	https://www.voashona.com/a/zvitunha-zvoworera-mumamochari-nekushaya-magetsi-kumasvingo/5198962.html
business	Zvizvarwa ZveZimbabwe Zviri Kunze Kwenyika Zvotumira Chikafu Kumusha	Apo pasi rose rakacherechedza zuva reWorld Food Day nezuro, zvizvarwa zveZimbabwe zvinogara nekushanda kunze kwenyika zvinoti zviri kushanda nesimba kuitira kuti zvibatsire vari kumusha nechikafu chiri kunetsa kuwana kuZimbabwe. Zvizvarwa zveZimbabwe zvinogara nekushanda muBotswana nedzimwe nyika zviri kutenga chikafu pamwe nekutumira mari kumusha kuitira kuti hama neshamwari dziwane chikafu, sezvo zvinhu zvisina kumira zvakanaka munyika. VaCosta Zimhunga, avo vanotyaira mubhazi anofamba pakati peGaborone neKasane muBotswana, vanoti kukwira kwemitengo pamwe nekuoma kwezvinhu munyaya dzehupfumi, kuri kukonzera kuti vanhu vakawanda vashaye chikafu. Chimwe chizvarwa cheZimbabwe, VaTafadzwa Makamudze, vanoti kusamira zvakanaka kwezvinhu kwava kuita kuti vagare vakatumira chikafu kumusha. Mumwe mudzidzi paUniversity of Botswana, Muzvare Memory Musavengane, vanoti vari kubatanidza zvechikoro nekushanda kuitira kuti vakwanise kubatsira vabereki vavo kumusha. Chimwewo chizvarwa cheZimbabwe, VaRobson Muroiwa, vanoti nzara yapfunya chisero munyika inoda kuti munhu asunge dzichisimba pakuriritira mhuri yake. Mwedzi wakapera, sangano reWorld Food Program rakati vanhu vanodarika miriyoni imwe chete vakatarisana nedambudziko renzara muZimbabwe. No media source currently available 	https://www.voashona.com/a/zimbabweans-in-diaspora-sending-food-to-zimbabwe-where-food-has-become-scarce-and-expensive/4616887.html
business	Vari Kunze Vochema neKwavanoti Kusatirimuka kweHurumende paNyaya yeMapasipoti	Zvimwe zvizvarwa zveZimbabwe zvikuru zviri kunze kwenyika zviri kunyunyuta zvakasimba nekwazvinoti kukundikana kwehurumende kuzviwanisa magwaro ekufambisa matsva kana kumutsiridza anenge apera kushanda, izvo zvave kuita kuti vamwe vavo varasikirwe nemabasa. Hurumende yakanga yambozivisa svondo rapera kuti zvinhu zvakanga zvave kuzoreruka sezvo yakatenga mapepa nezvimwe zvinodiwa mukugadzirwa kwemapasipoti. Asi tsvakiridzo yaitwa neStudio7 inoratidza kuti hurumende iri kutotarisira chikamu chekutanga chemapepa akatengwa aya pamwe nezvimwe zvinodiwa mukudhindwa kwemapasipoti zvakaita se ink zviri kutotarisirwa munyika pakati pemwedzi unouya. Mushandi uyu atiwo pari zvino hapana chiri kudhindwa kumahofisi kwavo, izvo zvinopesana nemashoko anga achiburitswa nevamwe ekuti zvinhu zvave kutanga kufamba. Chimwe chizvarwa cheZimbabwe chiri kuSouth Africa, VaMaxwell Mwale, vanoti vari kuchema zvikuru kuti pasipoti yavo yave kupera kushanda pasina hurongwa kwekuti vawane imwe nekukasika. VaMwale vanoti vanhu vakawanda muSouth Africa vave kuvharirwa mabhuku avo ekumabhanga sezvo vasisina magwaro anovabvumidza kugara nekushanda munyika iyi zviri pamutemo. VaMwale vanoti vanhu vakawanda vave kungogara vasina mapasipoti, kunyange hazvo vachityira kuti vachabatwa vachidzoserwa kumusha. VaMwale vanokurudzira hurumende yeZimbabwe kuti igare pasi nevatungamiri venyika dzine zvizvarwa zvayo votsvaga nzira dzingabatsira vanhu ava, pane kuti vadzoserwe kumusha. No media source currently available  	https://www.voashona.com/a/zimbabwe-passports-home-affairs-maxwell-mwale/5023727.html
politics	Vaigara Mupurazi reManzou Voramba Vachishungurudzwa naAmai Mugabe	Vagari vepa purazi reManzou, kuMazowe vanoti kunyange hazvo vakaita musangano nekomisheni yezvesarudzo vachitaura nezvekutyorerwa kodzero dzavo nemapurisa anonzi akatumwa naAmai Grace Mugabe kuti avabvise nechisimba papurazi iri, kushungurudzwa kwavo kuri kuenderera mberi. Sachigaro wekomisheni yeZimbabwe Human Rights Commission, VaElasto Mugwadi, vanoti chikwata chavakatumira kuManzou chiri kuita ongororo yekuona kuti kodzero dzevanhu ava dziri kutyorwa here kana kuti kwete. Rimwe sangano rinorwira kodzero dzevanhu reZimRights rashorawo zvikuru nyaya yekutyorwa kwekodzero dzevanhu nemapurisa papurazi iri. ZimRights inoti Amai Mugabe nemapurisa vanofanira kutevedzera bumbiro remitemo yenyika. Dare repamusoro rakambotongawo kuti vanhu ava vasabviswe asi hapana akazviteerera uye mapurisa ari kupomerwa mhosva yekutowedzera kushungurudza nekurova vanhu ava. Vagari ava vakatanga kugara papurazi iri muna 2000 asi gurukota redunhu reMashonaland Central, VaMartin Dinha, vanoti purazi iri rakazopihwa Amai Mugabe kuti vachengetere mhuka. Asi vamwe vanoti purazi iri rine goridhe rakawanda rinogona kuva riri iro rakapa kuti paite mutauro wakanyanya. Mumwe mugari wepapurazi iri, Amai Susan Kufakunesu, vanoti zvitangwena zvavange vavaka zvakaputswa pamwe nematanga emombe. Vanoti vave kutorara pamhene nguva dzose nevana vavo. No media source currently available  	https://www.voashona.com/a/zimbabwe-manzou-farm-residents-compain-of-rights-violations/3807336.html
politics	Amai Mugabe Vanoti Vane Rutsigiro rwaVaMugabe	Mudzimai wemutungamiri wenyika, Amai Grace Mugabe, nemusi weChina vakaita musangano nevatsigiri vebato ravo mumusha wevazhinji weMbare paChishawasha Grounds vachiti misangano yavo ine makomborero emutungamiri wenyika, VaRobert Mugabe. Amai Mugabe vakatambirwa zvine mutsindo nekambo kanonzi Unconqurable kakaimbwa naDr Tawanda Benson uye pange paine vamwewo vaimbi vakawanda. Asi semagariro eZanu-PF, misika yose yekuMbare nemabhizimisi akanzi avharwe kuitira kuti vanhu vaende kumusangano uyu. Mudzimai wemutungamiri wenyika arova nhendeshure panyaya yavo yekuti hapana chinoshamisira pakurwa hondo yerusununguko. Asi vange voti vanoremekedza zvakanyanya vanhu vakarwa muhondo yerusununguko. Vatiwo sangano revakarwa hondo yerusununguko rainge roda kupindwa napongwe mushure mekunge pabuda mashoko ekuti painge paine vamwe vesangano iri vainge voda kuratidzira kuti havavafarire amai mugabe vachiti vainge vavazvidza. Panyaya yematarakita yanetsa pakati pehurumende nevanopikisa, Amai Mugabe vati vanhu havasi kupihwa pachena asi kuti vachabhadhara. Vanopikisa vanoti matarakita aya ndeehurumende kubva kuchibvumirano chehurumende yeBrazil neye Zimbabwe. Asi Amai Mugabe vave kupa pamisangano yeZanu-PF. Vanhu vakapihwa mupunga nechibage. Sezvinongoitwawo nemurume wavo, amai Mugabe vashorawo nyika dzekumawirira uye vatori venhau vemapepa akazvimirira. Zvabudawo pachena kumusangano uyu kuti mubato reZanu-PF mune kunetsana kunotyisa sezvo vamwe vange voti havadi nhengo yedare reparamende yenzvimbo iyi, VaTendai Savanhu. VaSavanhu vakambomiswa kuva nhengo yeZanu-PF kwemakore mashanu vachipomerwa mhosva yekudyidzana naAmai Joice Mujuru vaimbova mutevedzeri waVaMugabe vasati vadzingwa mubato. Kunyangwe vanhu vemumbare vakawanda vati havachadi kushanda navasavanhu, amai Mugabe vati vanofanira kuregererwa. Nyanzvi munyaya dzezvematongero enyika vachitungamira sangano reZimbabwe Democracy Institute, VaPedzisayi Ruhanya, vanoti Amai Mugabe vari kuratidza kuti munhu ane makomborero emurume wavo. No media source currently available 	https://www.voashona.com/a/zimbabwe-zvematongerwo-enyika/3065311.html
health	Vanhu Vakawanda Vanoti Vanoda Ruzivo Pamusoro peNhomba yeCovid-19	Vagari vemuHarare vakawanda vanoti kunyange hazvo vari kufara kuti kwave nenhomba yokudzivirira chirwere cheCovid 19, vazhinji vavo vanoti havasi kunyatsonzwisisa nezvemushonga uyu. Mumwe mugari wemuguta, VaAlbert Mwaengepi, vanoti kunynage hazvo gurukota rezvehutano, VaConstantino Chiwenga, vakapaiwa chibaiwa nhomba yeSinopharm veruzhinji vachizviona, kutambirika kwenhomba iyi kuchanetsa muvanhu vakawanda munyika. Mutori wenhau, Henry Munjanja,anotiwo haasi kuzobaiwa nhomba iyi nechikonzero chokuti mushonga uyu wakangoerekana wamhara nendege pasina kana chenjedzo yokudzidzisa kana kuzivisa veruzhinji kuti mushonga uyu unoshanda sei. Asi nhengo yesangano reThe Aids and Arts Fondation, VaEmmaunel Gasa, vanoti vari kufara chaizvo nenyaya yenhomba yeCovid 19 yave munyika. Asi VaGasa vanoti zvainge zvakanaka zvikuru dai nhomba iyi yakatanga yaongororwa nenyanzvi dzehutano dzemunyika isati yabaiwa veruzhinji. Mumwe mugari wekuArdbernie, Amai Nakisai Murenje, vanoti vakakurudzirwa nehama neshamwari dziri mhiri kwemakungwa avo vakatobaiwa nhomba dzokudzivirira kutapuriranwa kweCovid 19, asi vanoti kutambirika kwenhomba yeSinopharm munyika kuchanetsa kana hurumende isina kupa veruzhinji mashoko akakwana ezvemashandiro emushonga uyu. Asi mumwe mukuru mubazi rezvehutano, Dr Robert Mudyiradima, vanoti pane hurongwa hwekushambadzira zvakadzama chirongwa chenhomba yeSinopharm kumativi mana enyika. Zimbabwe yakagamuchira neMuvhuro wapfuura nhomba dzinosvika mazana maviri ezviuru dzayakapihwa neChina pachena kuitira kuti ibaye vanhu kuitira kuti vazvidzivirire kuchirwere cheCovid-19. Zimbabwe iri kutarisira kuwana mwedzi unouya imwe nhomba inosvika mazana matanhatu ezviuru iyo yakatenga kukambani yekuChina ye Sinopharm. Hurumende inoti inotarisira kubaya vanhu zvikamu makumi matanhatu kubva muzana senzira yekurwisa kupararira kweCovid-19. No media source currently available 	https://www.voashona.com/a/harareans-want-to-know-more-about-covid-vaccine-from-china/5785290.html
sports	Zifa rongekai: zikeeper	MUTAMBI wemaWarriors — Edmore ‘Zikeeper’ Sibanda — anoti sangano rinotungamirira nhabvu remuno reZimbabwe Football Association (Zifa) harina kurongeka zvachose zvichitevera kusazadzikisa kwarakaita zvarakange ravimbisa vatambi vechikwata chenyika ichi apo vakaenda kumakwishu eAfrica Cup of Nations kuEgypt nguva yadarika.   Zikeeper aive muchikwata chemaWarriors chakanokwikwidza kuAfcon icho chakashoropodzwa zvikuru nevatsigiri venhabvu uye nevanoongorora mutambo uyu zvichitevera kuramba kwavaimboita kutamba vachiti vanoda kutanga vapihwa mugove wavo wemari neZifa izvo vainge vakavimbiswa.   Muhurukuro neKwayedza, Zikeeper anoti Zifa haina kurongeka sezvo yakange yakavavimbisa kuzovabhadhara mari dzavo vasati vatamba mitambo yavo izvo yakakundikana kuzadzikisa.   “Munoziva zvinozongonzi isu tinokara mari asi isu tinenge tine makondirakiti atinosainiswa nayo Zifa yacho.   “Ivo ndivo vanogadzira makondirakiti acho isu tongonzi iyo chisaina saka unobva washaya kuti isu tinenge takanganisa papi chaipo sezvo isu taingotevedzera izvo zvavainge vati tiite.   “Zvinorakidza kuti havana kurongeka uye havazive zvavari kuita sesangano,” anodaro Zikeeper.   Shasha iyi ndiyo yakabata bhora mutambo wekutanga wemaWarriors uyo vakakundwa 1-0 neEgypt apo akatamba zvainwisa mvura asi haana kuzoupedza sezvo akazobuda mushure mekunge akuvara ndokutsiviwa naElvis Chipezeze.   Mumutambo wechipiri, uyo maWarriors akaita mangange 1-1 neUganda, George Chigova ndiye aive mubati wepagedhi.   Kozoti mumutambo wekupedzisira — uyo maWarriors akazozvamburwa 4-0 neDemocratic Republic of Congo – Chipezeze ndiye aive pamambure uye akashoropodzwa zvikuru zvichitevera kukundwa kwavakaitwa sezvo vamwe vaiti akatengesa mutambo uyu.   Asi, Zikeeper anoramba kuti Chipezeze akatengesa mutambo uyu.   “Munoziva, vanhu iye zvino vanoda kuzongoti heee Chipezeze akatidyisa mutambo uya wekupedzisira weDRC asi havazive zvaiitika kumashure.   “Havazvizive kuti akarara kuma2 am ari mumusangano nevatungamiri veZifa tichida kuti mari ibude. Panguva iyo aifanirwa kunge akazorora achigadzirira zvemutambo, manje haana kuwana zororo rakakwana,” anodaro Zikeeper.   Zvakadai, mutambi uyu gore radarika aitambira Witbank Spurs yekuSouth Africa muNational First Division asi yakapedza iri pasi ndokuburitswa muligi iri.   Pakapera mwaka wegore radarika, ndipo pakabva papererawo kondirakiti yake uye iye zvino ari mushishi kutsvaga chimwe chikwata chekutambira.   “Kondirakiti yangu yakapera gore radarika kuWitbank Spurs saka iye zvino vamiriri vangu vari mushishi kunditsvagira chimwe chikwata chekutambira nekudaro ndakangomirira kunzwa kuti ndezvipi zvavandiwanira.   “Ndichiri mupfana chaiye uye ndine makore akawanda ekuramba ndichitamba nhabvu yepamusoro,” anodaro Zikeeper.	https://www.kwayedza.co.zw/zifa-rongekai-zikeeper/
politics	Varwiri veKodzero Vogara Vakabatira Ura Mumaoko Vachitya Kusungwa	Varwira kodzero dzevanhu vanoti havasi kukwanisa kuita basa ravo nemazvo sezvo vari kushungurudzwa nevasori avo vari kuuya kumisangano yavo pamwe nekumahofisi avo. Nhengo dzemasangano akasiyana siyana muMasvingo dzinoti dzave kugara dzichityira hupenyu hwadzo mazuva ose sezvo dziri kutyisidzirwa nevasori. Amai Lucia Masekesa veSangano reMasvingo Residents Association, vati kushanda kwavo kwava kunetsa nekuti vari kuvingwa kumabasa nekudzimba vachishungurudzwa nevasori vehurumende. Vanoona nezvekufambiswa kwemabasa musangano re Community Tolerance and Development Trust, VaBrighton Ramusi, vati kubva zvakasungwa mukuru wavo, VaGamuchirai Mukura, nevamwe vatanhatu vachibva kumusangano wakaitirwa kuMaldives, vari kuvingwa pabasa nevasori zuva nezuva vachibvunzwa mibvunzo yakasiyana siyna. Vati vari kubvunzwa pamwe nevagari vemumaruwa mavanoshandira kuti vari kudzidzisa vanhu zvehondo here sezvo mukuru wavo ari kupomerwa mhosva yekuenda kunze kwenyika kundodzidziswa zvekushandisa zvombo mukupidigura hurumende. Vanhuwo zvavo vanoenda kumisangano yezvekodzero dzevanhu kana mimwe misangano inotaura nezvekumira kwakaita hupfumi hwenyika, havachakwanisi kutaura pfungwa dzavo vakasununguka sezvo misangano iyi iri kupindwa nevasori. VaHardLife Mapingure ve Masvingo Human Rights Trust, vati kuvepo kwevasori pamisangano yavo kunoita kuti vagari vatye kutaura pfungwa dzavo pamisangano iyi. Gurukota rezvekubudiswa kwe mashoko, Amai Monica Mutsvangwa, havana kuda kutiudza pamire bazi ravo panyaya yevasori ava vachiti vange vari mumusangano. Ukuwo munyori mubazi ravo, VaNick Mangwana, vange vasingadairi nhare yavo. Mugari wekuMasvingo, VaTapiwa Gondo, vati zviri kuitwa nevasori izvi zvinoratidza kuti hapana musiyano pakati pe hutungamiriri hwaVaEmmerson Munangwagwa nehutunganiri hwaivepo apo VaRobert Mugabe vaive panyanga vasati vabviswa nemauto muna Mbudzi 2017. VaMukura nevamwe vavo havana kukwanisa kupihwa mukana wekubhdhara mari yechibatiso kuitira kuti vatongwe vachibva kudzimba dzavo sezvanga zvakatarisirwa. Vasungwa ava vacharamba vari mujeri kusvika musi wa Chikumi 7. Mutauriri wesangano remagweta ari kumirira vasungwa ava reZimbabwe Lawyers for Human Rights, Va Kumbirai Mafunda, vati mutongi wedare ati achapa mutongo wake nemusi weChishanu svondo rinouya apo achange apedza kunyora mutongo wake waachatura. No media source currently available 	https://www.voashona.com/a/zimbabwe-activists-live-in-fear-of-trumped-up-charges-of-subversion/4941007.html
politics	Boka rePlatform of Concerned Citizens, PCC, Roronga Musangano weKuzeya Mamiriro eZVinhu Munyika	"Vatungamiri vemapato ose ezvematongerwo enyika vari kutarisirwa kusangana nemusi weChina muHarare kumusangano wekuzeya matambudziko ari munyika pamwe nekutsvaga nzira dzingashandiswa kuti paumbwe hurumende ichafanobata matomu, kana kuti National Transitional Authority. Vamwe vari kutarisirwa kupinda musangano uri kukokerwa nePlatform of Concerned Citizens (PCC) uyu vamiriri vemasangano akazvimirira, vadzidzi, vechidiki pamwe nemadzimai. Mumwe wevari kuronga musangano uyu, Doctor Ibbo Mandaza vanoti chinangwa chemusangano wavo ndechekunzwa pfungwa dzevanhu pamusoro mamiriro akaita zvinhu munyika. ""Musangano wacho tadaidzira kuti tione kuti maZimbabweans senyika vanoti chiinenyaya ye crisis yatatarisana nayo senyika yeZimbabwe. Ndo main purpose yedu yemusangano wemusi weChina,"" Doctor Mandaza vanodaro. Vanoti nyaya yekuti ndiani achatora masimba kana VaMugabe vachinge vasiya chigaro iri kunetsa, saka boka ravo riri kuda kudzivirira mhere nekuurayana kuburikidza nekuumbwa kwe National Transitional Authority. ""Inenge iri nguva yekuti makore maviri or 18 months,vanhu vagara pasi vaine National Transitional Authority yevanhu vasiri ma politicians asi vanhu vakanangana nekuti nyika ipore."" Vanoti kusvika pari zvino vatungamiri vemapato ezvematongerwo enyika vazivisa kuti vachange vari pamusangano uyu vanosanganisira VaTendai Biti vePeople’s Democtratic Party, VaDumiso Dumiso Dabengwa vebato reZapu pamwe naVaSimba Makoni veMavambo/Kusile/Dawn. Asi Doctor Mandaza vanoti havasati vanzwa kubva kumapato anoti MDC T yaVaMorgan Tsvangirai, Zimbabwe People First yaAmai Joice Mujuru, pamwe neZanu PF inotungamirirwa naVaRobert Mugabe. Asi mutauriri weMDC-T VaObert Gutu vaudza Studio 7 kuti bato ravo harisi kukwanisa kuve pamusangano uyu sezvo pari zvino riri kumbonangana nekurwisa kuti mitemo ine chekuita nesarudzo ivandudzwe riri pasi pemubatanidzwa weNERA. Ukuwo mutauriri weZimbabwe People First, VaJealousy Mawarire vatiwo mutungamiri webato ravo Amai Mujuru havakwanisi kunge vari pamusangano uyu nemusi weChina sezvo vachisimuka kuenda kuSouth Africa zuva iroro kumusangano wavari kuronga kuita neMugovera. Hatina kukwanisa kunzwa kudivi reZanu PF kana VaMugabe vachabudirira kunge varipo pamusangano uyu. No media source currently available  "	https://www.voashona.com/a/zimbabwe-politics-pcc-nta-mandaza/3505473.html
health	Vanhu Zana neMakumi Matatu neVapfumbamwe Vofa neKuda kweDutumupengo Idai	Bazi rinoona nezvekuburitswa kwemashoko raburitswa padandemutande raro reTwitter kuti vanhu zana nemakumi matatu nemapfumbamwe vafa kusvika pari zvino nedambudziko reTropical Cyclone Idai. Vanhu zana nemakumi masere nevapfumbamwe havasi kuzivikanwa kuti vari kupi uye vamwe vanosvika zana nemakumi matanhatu vari muzvitsuwa vakamirira kununurwa. Mutauriri werimwe bazi reUnited Nations reWorld Food Programme kana kuti WFP VaHerve Verhoosel vati ongororo yavakaita nezuro inoratidza kuti vanhu zviuru mazana maviri muZimbabwe vakaputsirwa dzimba uye vanoda rubatsiro nechimbi chimbi. WFP inoti kuChimanimani, zvikamu makumi mapfumbamwe kubva muzana zvezvivakwa zvakaputswa dutumupengo iri. Amai Solinda Ngwenya vekuBulawayo vanoti vakarasikirwa nemhuri yehanzvadzi yavo yese yainge iri kuChimanimani ichiita mabasa ekuparidza shoko raMwari. No media source currently available Zvichakadaro, vamwe vanhu vakawirwa nedambudziko iri vanoti havasati vawana rubatsiro. Vamwe vanoti hurumende yeZimbabwe iyo ine zvikopokopo zviviri chete zveAir Force zviri kuManicaland inenge iri kuremerwa nezvinhu zvawedzerwawo nekuti migwagwa nemazambuko zvakaparadzwa. VaBrighton Nyanisi vari muWard 14 kuChipinge East vanoti havasati vawana chikafu kubva nemusi weMugovera. No media source currently available Mashoko aya atsinhirwa nemumiriri wenzvimbo iyi mudare reparamende, VaMathew Mlambo veMDC. No media source currently available Asi vachitaurawo nezvechikafu, gurukota rinoona nezvevashandi nemagariro evanhu Doctor Sekai Nzenza vanoti nyaya yekuparara kwemigwagwa nemazambuko ndiyo iri kupa kuti chikafu chitadze kusvika kune dzimwe nzvimbo. Asi vati vari kushanda zvakasimba kuzvigadzirisa. No media source currently available   	https://www.voashona.com/a/vanhu-zana-nemakumi-matatu-nevapfumbamwe-vofa-nekuda-kwedutumupengo-idai/4841513.html
politics	Pasi Rose Rinocherechedza Zuva reHutongo hweJekerere, reInternational Democracy Day	Zimbabwe neSvondo yakabatana nepasi rose mukucherechedza zuva rehutongo hwejekerere, kana kuti International Day of Democracy. Dingindira regore rino rakanga rakanangana nekuyeuchidza dzihurumende kuti hutongo hwejekere hwakanangana nevanhu. Zimbabwe, sedzimwe nyika dzakawanda mupasi rose, inotarisiswawo mabatiro ainoita kodzero dzevanhu, uye kuti iri kutevera zvakadii hutongo hwejekerere. Dzimwe nyika, zvikuru dzekumawirira, pamwe nezvimwe zvizvarwa zveZimbabwe, vanopomera hurumende yeZimbabwe mhosva yekutyora kodzero dzevanhu. Izvi zvinonzi ndizvo zvakazosvitsa kuti vamwe vakuru muhurumende yevaive mutungamiri wenyika VaRobert Mugabe, kusanganisira naivo VaMugabe, vatemerwe zvirango. Vamwe vanotiwo hapana shanduko yati yavepo pasi pehurumende yaVaEmmerson Mnangagwa, iyo iri kupomerwawo mhosva yekutowedzera kutyorwa kwekodzero dzevanhu ichishandisa mapurisa nemauto. Mukuru wesangano reZimbabwe Human Rights Association, VaOkay Machisa, vanoti kunyange hazvo vaive mutungamiri wenyika VaRobert Mugabe vakabatsira mukusunungura Zimbabwe, matongero avakanga vozoita mumashure akanga afanana nekuti vakanosungirira zvakare nyika pavakanga vasunungura. Vanoti hutongo hwejekerere hunoonekwa nemafambisirwo anenge achiitwa sarudzo munyika, pachitariswa kuti vanhu vari kuvhota murunyararo here, uye kuti zvabuda musarudzo zviri kutambirwa zvakadii. VaMachisa vanoti kunyange hazvo Zimbabwe ichiita sarudzo, zvinozobuda musarudzo idzi zvinowanzopikiswa nemamwe mapato anenge apinda musarudzo idzi, izvo zvinozoita kuti paonekwe sekunge hutongo hwejekerere husiri kuteverwa. Vanotiwo nyaya dzekupambwa kwevanhu vanofungidzirwa kuti vanopikisa nehurumende dzeimwe nyaya inosvibisa hurumende panyaya yehutongo hwejekerere. No media source currently available 	https://www.voashona.com/a/zimbabwe-international-democracy-day-okay-machisa-zimrights/5084349.html
business	Varairidzi Vanoti Havana Kuwana Mihoro Yavo neChitatu Sezvakanga Zvavimbiswa neHurumende	Rimwe sangano rinomirira varairidzi, reProgressive Teachers Union of Zimbabwe rinoti varairidzi havana kuwana mihoro yavo neChitatu sezvakanga zvavimbiswa nehurumende. Mutungamiri wePTUZ, Doctor Takavafira Zhou, vanoti varairidzi vaifanirwa kuwana mihoro yavo kumabhanga avo, asi nhengo dzavo dzakawanda dzaivazivisa kuti kwakanga kusina mari sezvo mihoro yakanga isina kuiswa. Asi vamwe vanoti vanofunga kuti kumbovharwa kwemasaisai eindaneti kunogona kunge kuri iko kwakanonotsawo kufambiswa kwemari, sezvo hurumende ichitumira mari idzi kumabhanga dziri maRTGS kuburikidza nemasaisai. Svondo rino hurumende yakazivisa kuti yapa vashandi vayo vose mari yekuti vabatsirikane kubva mukukwira kwemitengo yezvinhu mwedzi uno chete iri pakati pezvikamu makumi maviri nezviviri kubva muzana kusvika pazvikamu zvishanu kubva muzana, zvichienderana nemuhoro wemunhu. Asi Doctor Zhou vanoti sesangano vari kuramba kutambira mari idzi sezvo dziri shoma kwazvo zvichienzaniswa nekukwira kwezvinhu munyika. Vashandi vehurumende vakaramba kutambira zvikamu gumi kubva muzana zvavakanga vaipwa nehurumende svondo rapera, izvo zvakazoita kuti vape hurumende mazuva gumi nemana ekuti igadzirise zvinhu, kukundikana kwayo vanozoramwa mabasa. Doctor Zhou vanoti nhengo dzavo dziri kumboenda kumabasa zuva rimwe chete pasvondo, asi kubva svondo rinouya vanenge votarisisa kuti votora matanho api, sezvo mazuva gumi nemana avakapa hurumende achikwanawo svondo rinouya. No media source currently available 	https://www.voashona.com/a/zimbabwe-civil-servants-salaries-takavafira-zhou/4746740.html
health	Huwandu hweVanhu Vari Kubatwa Pamwe neKufa neCovid-19 Hworamba Hwuchikura	Kunyange hazvo huwandu hwevanhu vari kubatwa nechirwere cheCOVID-19 huri kuramba huchikwira, vanhu vakawanda havasi kutora matanho ekuzvidzivirira sezviri kukurudzirwa nesangano reWorld Health Organization, akaita sekupfeka mamasiki kumeso kwavo. Kunyange hazvo zviri pachena kuti veruzhinji vari kutapurirana chirwere ichi munyika, kumisika yemabhazi pamwe nekumabhanga vanhu vanenge vakaungana, kana kumanikidzana, izvo zvinoita kuti kutapurirana kweCovid-19 kuve nyore. Studio7 yaona vanhu vazhinji vange vasina kupfeka mamasiki apo vanga vachisangana neveruzhinji muguta reHarare. Mumwe mugari wemuHarare, VaPaul Majaira, avo vanga vasina kuzvidzivirira vati dzimwe nguva vanombokanganwa kuzvidzivirira. Mumwe murume uyo asina kuda kudomwa nezita anga akamirira kutora mari pane rimwe bhanga muguta apo vanhu vanga vakatsokodzerana abvuma kuStudio7 kuti ane ruzivo rwekuti huwandu hwevari kubatwa nechirwere cheCOVID-19 munyika huri kukwira. Asi ati kunyange hazvo achiziva kuti kumira vakapatsanurana kunobatsira, nyaya yekutya kupindirwa ndiyo inoita kuti vanhu vabatane vari mumitsetse. VaSimon Zhou, avo vanga vakamirira bhazi kuti vaende kuMt Pleasant Heights, vati vanga vava nemaawa mana vari panzvimbo imwe chete, izvo zvinogona kuti vabate chirwere ichi. Vatiwo vanhu havasi kutariswa temperature kana kupihwa zvekuzora maoko ava pavanenge vachipinda mumabhazi eZupco sezvaiitika pakatanga kuvhurwa nyika. Munyori wezvehutano muMDC Alliance, uye vakambove gurukota rezvehutano muhurumende yemubatanidzwa, Dr. Henry Madzorera, vati vanhu vanofanirwa kuchengetedza hutano hwavo kuburikidza nekutevedzera zvinokurudzirwa nevehutano. Dr. Madzorera vakurudzirawo kuti munguva ino yechando dai veruzhinji vagara kudzimba. Mutevedzeri wegurukota rezvehutano, Va John Mangwiro, vaudza Studio7 parunhare kuti vari kuwedzera kudzidzisa veruzhinji nezvechirwere ichi pamwe nekuwedzera vanhu vanoongororwa kuitira kudzivirira kutapuriranwa kwechirwere ichi. Vachitaura kumusangano wePolitburo yebato ravo, mutungamiriri wenyika, VaEmmerson Mnangagwa, vatiwo kukwira kuri kuita huwandu hwevari kubatwa neCOVID-19 kuchaitawo kuti vatarise zvakare nyaya yekuvharwa kwenyika. Huwandu hwevanhu vari kubatwa pamwe nekufa nechirwere cheCovid-19 hausi kukwira muZimbabwe chete, sezvo izvi zviri kuitikawo munyika dzakawanda pasi rose, iro rave nevanhu vanodarika mamiriyoni gumi nemaviri vabatwa nechirwere ichi, vanhu vanodarika zviuru makumi masere nezvisere nemazana maviri ane gumi nevaviri, vari vemuZimbabwe. No media source currently available  	https://www.voashona.com/a/covid-19-figures-continue-to-rise-in-zimbabwe/5498035.html
health	Huwandu hweVari Kubatwa neCovid-19 Vagara Vari Munyika Hwoshusha Nyanzvi dzeZvehutano	Kukwira kwehuwandu hwevanhu vasina nhoroondo yekubuda munyika vave kuwanikwa vaine chirwere cheCovid-19 kunonzi nedzimwe nyanzvi mune zvehutano chinhu chinofanirwa kuvhundutsa hurumende pamwe neveruzhinji kuti patorwe matanho nekukasika. Izvi zvinotevera mashoko ebazi rezvehutano akabuda nemusi weChina ekuti huwandu hwevanhu vabatwa neCovid-19 munyika hwakanga hwakwira kusvika pachiuru nemazana matatu nemakumi matanhatu nevaviri, kana kuti 1 362 pakupera kwezuva. Bazi iri rinoti huwandu uhwu hwakakwira zvichitevera kuwanikwa kwevamwe mazana maviri nemakumi manomwe nevatatu kana kuti 273, vaine chirwere ichi, mazana maviri nemakumi matanhatu kana kuti 260, vari vanhu vagara vanga vari munyika, gumi nevatatu kana kuti 13, vari vanhu vakadzoka munyika kubva kunze. Huwandu hwevanhu vafa munyika hwakakwira kusvika pamakumi maviri nevatatu kana kuti 23, uye vapora vave mazana mana nemakumi maviri nevashanu, kana kuti 425. Vanhu vakaongororwa kana vaine chirwere ichi nemusi weChina vaisvika chiuru nemazana mashanu nemakumi mashanu nemumwe kana kuti 1 551. Dunhu rinonzi rine vanhu vakawandisa vari kuwanikwa vaine chirwere ichi idunhu reBulawayo, iro rine vanhu vanosvika mazana mana negumi nevapfumbamwe, 419, richiteverwa neHarare ine vanhu mazana matatu nemakumi masere nevapfumbamwe, kana kuti 389. Pave nekutyirwa kuti sezvo guta reBulawayo riine vanhu vakawanda vari kubatwa vaine chirwere ichi, rinogona kunge risina kugadzirira zvakakwana kuchengeta vanhu vari kuwanikwa vaine Covid-19 ava. Asi zvipatara zviviri zvakagadzurudzwa mazuva apera aya kuti zvitambire varwere veCovid-19 zvinoti Thorngrove ne Ekusileni, zvinonzi zvatanga kushanda. Johns Hopkins University yemuAmerica, iyo iri kutevera kukwira kwehuwandu hwevanhu vari kubatwa nechirwere ichi pasi rose, inoti vanhu vanodarika mamiriyoni gumi nematatu nezviuru mazana masere kana kuti 13.8 million vabatwa pasi rose, vafa vachidarika mazana mashanu nemakumi manomwe ezviuru kana kuti 590 000. MuAmerica chete, vanhu vanodarika mamiriyoni matatu nezviuru mazana mashanu kana kuti 3.5 million vabatwa nacho uye vafa vadarika zviuru zana nemakumi matatu nezvisere kana kuti 138 000. South Africa, iyo inove ine vanhu vakawandisa muAfrica vane Covid-19, uye iri muvakidzani weZimbabwe, yave nevanhu vanodarika zviuru mazana matatu nemakumi maviri nezvina kana kuti 324 000 vakawanikwa vaine chirwere ichi. Vanhu vafa muSouth Africa vasvika pazviuru zvina nemazana matanhatu nemakumi matanhatu nevapfumbamwe kana kuti 4 669. Vazhinji vevanhu vari kuwanikwa vaine covid-19 vachibva kunze kwenyika vari kubva kuSouth Africa. Doctor Gilson Mandigo, avo vari muHarare, vanoti havasi vose vari kubva kunyika iyi vari kupinda nepamiganho iri pamutemo, sezvo kuine vamwe vari kusvetuka muganhu vachipinda munyika vasina kuvhenekwa. Vanoti izvi ndezvimwe zvezvinhu zviri kuwedzera dambudziko iri munyika sezvo hurumende isingazokwanisa kuziva kuti apinda munyika zviri kunze kwemutemo ndeupi. Doctor Mandigo vanoti hurumende inofanirwa kusimbisa mutemo wekusafambafamba, zvikuru kurambida vanhu vanobva mumatunhu ane dambudziko guru rechirwere ichi kuti vasashanyira dzimwe nzvimbo. Hurumende iri kukurudzirwawo kuti iwedzere kuvhenekwa kwevanhu vagara vari munyika, zvikuru vari kumaruwa, uko kunoshanyirwa nevakawanda vanobva mumadhorobha nemaguta ane vanhu vari kubatwa vaine chirwere che covid-19. Vanotiwo veruzhinji vanofanirwa kuita bandiko ravo kuburikidza nekupfeka zvekuvhara miromo nemhino kana kuti ma mask, kugeza maoko avo nesipo pamwe nekukoshesa nyaya yesiya mikaha pakati pavo uye kusangoungana. Doctor Mandigo vari kukurudzirawo hurumende kuti kana yodzamisa mutemo wekurambidza kufambafamba kwevanhu iisewo mukana wekuti veruzhinji vakwanise kuwana chekudya, vachiti panogona kuzoguma pave nedambudziko rekufa kwevanhu nenzara, kwete necovid-19. Asi vanoti mitengo yezvekuvhara miromo nemhino iri pamusoro zvakanyanya muzvitoro zviri kutengesa, vakati dai pawanikwa zvinokwanisa kuwachwa kana zvashandiswa kuitira kuti veruzhinji vasarasikirwa nemari yakawanda.  No media source currently available 	https://www.voashona.com/a/zimbabwe-covid-19-local-transmissions-rise-doctor-gilson-mandigo/5506912.html
sports	‘Mabhinya’ ava kuda Graham Potter	  CHIKWATA chenhabvu chekuEngland, cheChelsea chinonzi chiri kuita hurukuro nemurairidzi weBrighton & Hove – Graham Potter – uyo wavanoda kuti agotsiva Thomas Tuchel zvichitevera kudzingwa basa kwaakaitwa nezuro.   Varairidzi vakawanda vanosanganisira Zinedine Zidane naMauricio Pochettino vange vachifungidzirwa kuti vanogona kutsiva Tuchel sevarairidzi ve”Chele” kana kuti “Mabhinya”, asi pane mashoko anoti Potter ndiye ari kudiwa neChelsea.   Chikwata cheBrighton & Hove chakatopa Potter mvumo yekuti akurukure neMabhinya uye zvikafamba zvakanaka, anotarisirwa kunge akagara pabhenji reChelsea svondo rino apo ichasangana neFulham.   Kana Chelsea ikaita chibvumirano naPotter, inotarisirwa kubhadhara mari inosvika 12 miriyoni paunzi yekumutenga kubva kuBrighton.	https://www.kwayedza.co.zw/mabhinya-ava-kuda-graham-potter/
health	Nhomba yeCovid-19 Iri Kubva kuChina Ichapihwa Vanhu Isina Kuongororwa muZimbabwe	Nyanzvi munyaya dzehutano dzinoti mushonga wekudzivirira Covid-19 uyo uri kutanga kusvika nemusi weMuvhuru ichibva China, unofanira kutevedza gwara rinoshandiswa pamishonga yese inopinda munyika rekuti unotanga waongoororwa kuti unoshanda sei muZimbabwe zvichienderana nemhando yehutachiwana huri muno usati wapihwa veruzhinji. Vaimbove gurukota rezvehutano muhurumende yemubatanidzwa, Dr Henry Madzorera, vanoti mushonga usati watengwa, Zimbabwe, kuburikidza nebazi rehutano, inotanga yaongorora kuti mushonga uyu wakagadzirwa sei kunyika kwaunobva, uye kuti zvawakashatira ndezvipi veruzhinji vasati vapihwa mushonga uyu. Vati panopinda mushonga uyu munyika, unofanira kutanga waongororwa sezvo wakagadzirwa kudunhu repasi rino rakasiyana neZimbabwe. VaMadzorera vati ongororo iyi inogona kuitwa mukati meguva pfupi sezvo denda reCovid-19 riri kupararira nekusaika. VaMadzorera vati pari zvino havana ruzivo kuti izvi zvakaitwa here kana kuti kwete sezvo hurumende isiri kubuda pachena nehurongwa hwayo. Imwe nyanzvi yezvehutano, Dr Peter Mataruse, vatiwo tarisiro yavo ndeyekuti Medicines Control Authority of Zimbabwe, ichaongorora mishonga yeCovid-19 sezvainoita pamishonga yese inopinda munyika sezvinodiwa nemitemo yakaita kuti bazi iri riumbwe munyika. Vati ongororo idzi dzinogona kuitwa kunyange hazvo mushonga watove munyika. Sachigaro wekomiti yeparamende inoona nezvehutano, Dr Ruth Labode, vatsinhira mashoko emamwe machiremba, vachiti paramende inotarisira kuti bazi rehutano richavapakurira zvizere nemusi weChipiri pavanotanga kugara dare reNational Assembly. Mukuru weMedicine Control Authority of Zimbabwe, VaRichard Rukwata, vatiwo vakapa hurumende mvumo yekuunza mishonga yeCovid-19 munyika mushure mekunge yatevedza zvese zvinodiwa pasi pemitemo yenyika. Pasi pechibvumirano cheZimbabwe Covid-19 National Development and Vacccination Strategy, Medicines Control Authority of Zimbabwe inopa mvumo yekuunza nekushandisa mishonga iyi mukati memazuva mashanu ichinge yapihwa humbowo hunoratidza kuti mishonga iyi yakanyoreswa munyika dzayakagadzirwa, uye kuti yakanyoreswawo nesangano reWorld Health Organisation here kana kuti kwete. Vati panofanirawo kuitwa ongororo yekuona kuti mishonga iyi haikanganise here vanhu munyika yose. Vati kunyange hazvo ongororo dzakadai dzichikwanisa kutora nguva yakareba, dzinokwanisa kuitwa mukati memazuva manomwe sezvo mishonga iyi iri kushandiswa zvechimbichimbi. Mutevedzeri wegurukota rinoona nezvehutano, Dr John Mangwiro, vati hurumende yakatevedza zvese zvinodiwa uye vari kutevedza hunyanzvi hwesainzi pamatanho ese avari kutora. Gurukota rezvehutano, uye vari mutevedzeri wemutungamiri wenyika, VaConstantino Chiwenga, vati zvinhu zose zviri mugwara uye mushonga uri kusvika munyika, uchabva wapihwa vanhu vari muchikamu chekutanga kuwana nhomba iyi. Vanhu ava vanosanganisira vana chiremba, vakoti, vashandi vemuzvipatara nevose vanoita mabasa anonzi akakosha zvikuru. Izvi zvinoburitsa pachena kuti hurumende haina hurongwa hwekutanga yaongorora nhomba iyi isati yapihwa veruzhinji. Mutangamiriri wenyika, VaEmmerson Mnangagwa, vanotarisira kugamuchira mishonga yeSinopharm inosvika mazana maviri ezviuru nemusi weMuvhuro painosvika munyika ichibva kuChina. No media source currently available 	https://www.voashona.com/a/zimbabwe-to-vaccinate-sinopharm-covid-19-vaccine-without-undergoing-clinical-trials-first/5776286.html
business	Zvizvarwa zveZimbawe Zvofarira Kuvhurwa kweBhodha neBotswana Svondo Rinouya	Varidzi vemabhazi anofamba pakati peHarare neGaborone nemamwe maguta ari munyika dzakatenderedza Zimbabwe vanoti vafadzwa zvikuru nedanho ratorwa neBotswana rekuti vatange kushanda musi wa1 Zvita. Gurukota rinoona nezvekutakurwa kwevanhu nezvinhu uye kufambiswa kwemashoko muBotswana, VaThulaganyo Segokgo vaivisa nezvedanho iri vachitaura nevatori venhau nemusi weMuvhuro. VaSegokgo vazivisa kuti rimwe remabhodha mashanu ari kuvhurwa zvizere kubva musi wa1 Zvita ndere Plumtre-Ramokgwebana iro rinoshandiswa zvikuru nezvizvarwa zveZimbabwe. Botswana yakavhara mabhodha ayo nenyika dzakaitenderedza muna Kubvumbi gore rino senzira yekudzivirira kupararira kwehutachiwana hweCovid-19. Kuvharwa kwemabhodha uku kwakakanda ruzhinji rwezvizvarwa zveZimbabwe mukanwa mamupere sezvo zvichirarama nekutenga zvinhu kunyika dzakatenderedza Zimbabwe zvichinotengesa kumusha. Mukuru kukambani yeMangongongo Logistics ine mabhazi anobva mudhorobha reFrancistown muBotswana achienda kuHarare VaMartin Vumbani vati bhizimisi range radzokera kumashure zvakanyanya nekuvharwa kwemabhodha. Chimwe chizvarwa cheZimbabwe chinotyaira kukambani imwe cheteyo VaThompson Moyo vatsinhira mashoko aya. Kunyange hazvo vachigamuchira kuvhurwa kwemabhodha nemaoko maviri, VaMoyo vaenderera mberi vachiti vachatenda maruva vadya chakata nokuti zvinoda kutevedza kuti kusaparadzirwa hutachiwana hhweCovid-19 hazvisi nyore kuzadzikisa. Vachitsigira mashoko aVaMoyo, VaThomas Muzavazi vaudza Studio 7 kuti dai nyika dziri mudunhu reSADC dzataurirana kuti vanhu vasabhadhariswe mari zhinji pakuvhenekwa hutachiwana hweCoronavirus. Vafambi vanotarisirwa kuva nechitambi chinoratidza kuti havana chirwere cheCOVID-19 uye kutewedzera zvinodikanwa kuti hutachiwana husapararire kusanganisira kupfeka maface mask, kugeza maoko nguva dzose uye kusaungana kwenguva refu. Vakuru mubazi rezvekupinda nekubuda kwevanhu muZimbabwe vakatozivisa dare reparamende kuti havana zvimwe zvikwanisiro zvekuona kuti vanhu havapinde here pamabhodha nemapepa ekunyeba vachiti vanoda mari yekutenga michina yechizvinozvino. No media source currently available 	https://www.voashona.com/a/zvizvarwa-zvezimbawe-zvofarira-kuvhurwa-kwebhodha-nebotswana-svondo-rinouya/5673668.html
politics	VaMnangagwa Vanoti Vanenge Vakundwa Ngavabvume Kukundwa	Mutungamiri wenyika, VaEmmerson Mnangagwa, vanoti vanhu vanenge vakundwa musarudzo vanofanirwa kubvuma kukundwa voshanda nekupembera nevanenge vakakunda kuitira kuti munyika muve nerunyararo. Vachitaura nhasi muBanket apo vanga vachitsvaira marara mumusha unogara veruzhinji weKuwadzana, VaMnangagwa vati vanhu vanofanirwa kuwirirana munyika, uye kuti kana munhu akundwa musarudzo, haafanirwe kuita zvemhirizhonga asi kuti anofanirwa kupembera nevakakunda kuti munyika muve nerunyararo. VaMnangagwa vati kana munhu akundwa anofanirwa kusiya zvinenge zvamukundisa zvemhirizhonga, uyo anenge akunda sezvavakaita, oramba achiita zvinoita kuti arambe achikunda. VaMnangagwa vati bato ravo reZanu PF rinokunda nokudaro richaramba richiita zvinokundisa zvekuenda kunonzwa zvichemo zvevanhu nekuzvigadzirisa sezvavakaita zvekuunza mabhazi anobhadharwa mari shoma yekufambisa. Kunyange VaMnangagwa vasina kudoma bato nezita, vazhinji vanoti ibato rinopikisa reMDC inotungamirirwa naVaNelson Chamisa ranga richitaurwa. Asi mutevedzeri wemutauriri webato reMDC, VaLuke Tamborinyoka, vati bato ravo harisi kuzobva pachokwadi chekuti VaMnangagwa vakabirira sarudzo izvo vanoti Zimbabwe Electoral Commission yakabvuma nekuchinja zvakabuda musarudzo katatu. Panyaya yehutsanana VaMnangagwa vati hurumende ichaisa mutemo wekuti motokari dzose dzinotakura veruzhinji zvikuru mabhazi dzive nemabhini ekurasira marara sezvo zvakaonekwa kuti vanhu vanenge vari mudzimotokari vanorasa marara nepamahwindo. Asi mumwe mugari wemuBanket asina kuda kudomwa nezita anoti kuchenesa nzvimbo hakufanirwe kumirira zuva rinotsvaira mutungamiri wenyika sezviri kuitika muBanket umo makatsvairwa nezuro nekuti VaMnangagwa vari kuuya. VaMnangangwa, avo vasvika muBanket nguva dza 8 manganani dzavanga vachitarisirwa, vaudza vanhu kuti vakurumidza nekuti vari kuenda kuAdis Ababa, KuEthiopia nhasi kumusangano weAfrican Union. No media source currently available 	https://www.voashona.com/a/zimbabwe-president-says-losers-should-accept-poll-results/5278565.html
business	Paramende Inopasisa Bhiri reRBZ Kuti Hurumende Itore Zvikwereti Zvayo Zvose	Dare reNational Assembly rapasisa bhiri reReserve Bank of Zimbabwe Debt Assumption iro rinopa hurumende mvumo yekutora zvikwereti zvese zvebhanga guru renyika. No media source currently available Banga iri rine zvikwereti zvinosvilka bhiriyoni nemazana matatu ezviuru zvemadhora. Bhiri iri rapasa mushure mekupopotedzana pakati penhengo dzebato reMovement for Democratic Change pamwe nhengo dzeZanu PF, MDC ichiti vose vane zvikwereti kuRBZ havafanirwe kuvhota. Zvichitevera kupopotedzana uku, dare razovhota uye nhengo dzeZanu PF zana negumi neshanu dzatsigira bhiri iri, nhengo makumi matatu nenomwe dze MDC dzapikisa bhiri iri. Vachitaura mushure mekuvhota uku, mumiriri weKuwadzana East, VaNelson Chamisa, vebato reMDC vati zvaitwa nedare zvakashata chose sezvo rabvumidza dzimwe nhengo dzeZanu PF dzakapihwa zvinhu neRBZ kuti dzivhote. Asi gurukota rezvamari, VaPatrick Chinamasa, avo vakaunza bhiri iri kudare vati kugunununa kwaVaChamisa nebato ravo hakuna maturo ose. Mumiriri weBulawaro Central, Amai Dorcus Sibanda, vati vasuwa nezvaitika sezvo veruzhinji vave kuzobhadhara zvikwereti zvakatorwa nenhengo dzeZanu PF. RBZ yakaita chikwereti ichi mushure mekutengera nhengo dzedare dzeZanu PF nevamwe vatsigiri vebato iri matirakita, motokari nezvimwe. Amai Sibanda vanoti vanhu vemudunhu ravo vanoda kuti wese akapihwa zvinhu neRBZ abhadhare kana kudzora zvinhu zvacho kana asingakwanise kubhadhara. Vanoongorora nyaya dzehupfumi, VaMasimba Kuchera, vaudza Studio 7 kuti zviri kuitwa nehurumende zvekutora zvikwereti zveRBZ zvakashata chose uye zvichaita kuti chikwereti chayo chirambe chichikura. Vatiwo izvi zvinokanganisawo mukana wekuti hurumende iwane rubatsiro rwemari kubva kune dzimwe nyika nemasangano anobatsira. Dzimwe nhengo dzeMDC dziri kukurudzira kuti nhengo dzebato dziri mudare reparamende dzibude zvadzo sezvo pasina zvido zve MDC zvadziri kumirira. Asi vamwe vashoma vanoti vacharamba vari muparamende vachimirira zvido zvevanhu vakavavhotera. Bhiri iri rave kuenda kudare reSenate uko rinotarisirwa kupasa nyore nyore sezvo Zanu PF ine nhengo dzakawanda kudarika MDC mudare iri. Kana rabva ikoko rinobva ranosainwa nemutungamiriri wenyika kuti rive mutemo.	https://www.voashona.com/a/rbz-bill-chamisa-zanu-pf-mdc-chifera-shona/2764772.html
politics	Vamwe Vanoti Zvakarwirwa Hondo Hazvina Kuzadzikiswa Sezvo Nhamo Yatekeshera	Apo Zimbabwe iri kucherechedza zuva remagamba vamwe vanoti zvakarwirwa muhondo yerusununguko zviri kuzadzikiswa, asi vamwe vachitiwo kutambura kuri kuita vana veZimbabwe, chiratidzo chekuti nyika haisisiri mugwara raitarisirwa nevakarwira nyika. Munyori mukuru wesangano reZimbabwe National Liberation War Veterans Association, VaDouglas Mahiya, vanoti zvimwe zvakarwirwa muhondo yeChimurenga, kutora masimba ezvematongerwo enyika kwakaitwa nevanhu vatema. VaMahiya, avo vanove nhengo yeZanu PF, vanotiwo chimwe chakagonekwa munyika kupihwa kwakaitwa vanhu vatema mapurazi, kunyange hazvo zvakarwirwa muhondo yeChimurenga zvisina kubudirira zvese. VaMahiya vanoti hurumende yaiva yaVaRobert Mugabe yakavhiringa zvinhu nekuisa vanhu muzvinzvimbo asi vasina ruzivo rwezvakaenderwa kuhondo. Mumwe aive murwiri werusununguko, VaShadreck Makombe, vanotiwo chakanyanyobudirira kuwaniswa kuwaniswa minda kwevanhu vatema. Asiwo VaMakombe vanoti vamwe havachakoshesi vaimbove varwiri verusununguko, kunyanya vechidiki, vavanoti havachaoni kubatsira kwekusununguka kwenyika nekuti vanoona zvinhu zvavo zvisingachafambi. VaMakombe vanoti tarisiro yavo huru ndeyekuti mutungamiriri wenyika, VaEmmerson Mnangagwa, varange vese vane huori munyika. Mumwe muongorori wezvematongerwo enyika, Dr Tinashe Mawere, vanoti kwavari hapana chakachinja patsika dzehutongi sezvo kuchine hudzvinyiriri. Vanotiwo vanoona sekuti ropa rakadeukira mahara munguva yehondo. Mutauriri webato reMDC, VaDaniel Molekele, vanotiwo zvakarwirwa muhondo yekusunungura nyika zvakasiyana zvikuru nezviri kuitika munyika pari zvino. VaMolekele vanoti Zimbabwe yava kutoda kuvakwa patsva. Asi VaMahiya vanoti kutambura kuri kuitika munyika kwakakonzerwa nehutongi hwaVaMugabe, uhwo husina kugadzirisa hupfumi hwenyika, izvo vanoti zvava kugadziriswa nehurumende yaVaEmmerson Mnangagwa. Vakawanda vanoti havaoni kukosha kwekuzvitonga kana munyika musina mabasa, kodzero dzevanhu dzichityorwa nehurumende, muzvipatara muchishaikwa mishonga, zvinhu zvichidhura muzvitoro, vanhu vachiita zvidzidzo zvepamusoro soro asi vachipedzisira votengesa zvinhu mumigwagwa nepamusana pekushaikwa kwemabasa. No media source currently available    	https://www.voashona.com/a/vamwe-vanoti-zvakarwirwa-hondo-hazvina-kuzadzikiswa-sezvo-nhamo-yatekeshera/5039063.html
business	Mutungamiri weNyika, VaMnangagwa, Vanosimuka Kuenda kuDavos kuMusangano weWorld Economic Forum	Mutungamiri wenyika, VaEmmerson Mnangagwa vakasimuka neSvondo manheru vakananga kuSwizterland kumusangano wekuzeya matambudziko akatarisana nepasi rose weWorld Economic Forum, uyo unoitirwa muguta reDavos. Musangano uyu wakatanga neSvondo uye unopera musi weChina svondo rino. VaMnangagwa vari kutarisirwa kuita misangano yepamusorosoro nevatungamiri vedzimwe nyika pamwe nevakuru vezvemabhizimusi emuEurope muhurongwa hwavo hwekuedza kukwezva vemabhizimusi kuti vapinde munyika. Musangano weWorld Economic Forum uyu uri kutarisirwa kupindwa nevatungamiri venyika, vemabhizimusi pamwe nevemasangano akazvimirira vanoda kusvika kuzviuru zviviri nemazana mashanu, avo vari kutarisirwa kuzeya nyaya dziri kutambudza pasi rino dzinosanganisira denda reCovid-19, hondo iri pakati peRussia neUkraine, kusagadzikana kwehupfumi pamwe nekushanduka kwemamiriro ekunze. Muzvinafundo Elliot Masocha, vanove nyanzvi mune zvehupfumi nekudyidzana kwenyika dzapasi rose, vari zvakare mudzidzisi mukuru wezvemabhizimusi paDevry University muAmerica, vanoti musangano uyu wakakosha zvikuru kuZimbabwe nepasi rose Panyaya yekuti VaMnangagwa vane chavanodzoka nacho here kubva kumusangano uyu, Muzvinafundo Masocha vanoti havaoni paine chinokohwe nekuda kwekuti nhoroondo yeZimbabwe munyaya dzezvikwereti pamwe nekumabatiro ayo enyaya dzezvemabhizimusi nehupfumi zvinogona kuvakanganisa. No media source currently available 	https://www.voashona.com/a/6585040.html
business	Varimi Votambira Kurudziro Yekuti Varimi Vatengese Dzimwe Mombe	Rimwe sangano revarimiri, reZimbabwe Commercial Farmers’ Union, ZCFU, rinoti varimi vanofanirwa kutambira kurudziro yehurumende yekuti vatapudze zvipfuwo zvavo munguva ino yekushaikwa kwemafuro, kuitira kuti vasazorasikirwa nepfuma yavo. Rimwe sangano revarimi, reZimbabwe Commercial Farmers’ Union, ZCFU, rinoti varimi vanofanirwa kutambira kurudziro yehurumende yekuti vatapudze zvipfuwo zvavo munguva ino yekushaikwa kwemafuro, kuitira kuti vasazorasikirwa nepfuma yavo. Mukuru wesangano iri, VaJeremiah Tevera, vanoti sangano ravo ragara richikurudzira varimi vari mumatunhu ane nzara kuti vatengese zvimwe zvipfuwo zvavo kuitira kuti vawane mari yekutenga chikafu chekupa kune zvimwe zvipfuwo zvavanenge vasara nazvo. “Ishoko rakanaka ravari kutaura asi isu sesangano tinoona sekunge ranga ranonoka kuuya nekuti zvipfuwo zviri kufa,” VaTevera vanodaro. Mutevedzeri wegurukurota rezvekurima vakanangana nezvipfuwo, VaPaddy Zhanda, vanonzi nedandemutande renhau reThe Source vari kukurudzirawo varimi kuti vaite nhimuramiswe, vasachiva kuverenga mombe dzakawanda asi idzo dzichizofa dzoga nenzara. Vazhanda vanonzi vari kutarisirwa kushanya kumatunhu eMatabeland South neMatabeleland North neChitatu kuti vasangane nevarimi kuti vakurukure nezvemamiriro akaita zvinhu pamwe nezvekurudziro yavo iyi. Takundikana kubata VaZhanda kuti tinzwe nezvehurongwa hwavo uhwu. Mombe dzinodarika zviuru zvinomwe dzinonzi dzafa mukati memwedzi mina yapfuura nekuda kwekushaiwa mafuro. Hurumende mwedzi wapera yakaparura chirongwa chekubatsira varimi nechikafu chezvipfuyo zvavo mudunhu reChiredzi, asi vamwe varimi vanonzi vari kukundikana kuwana madhora masere ekuti vatenge tsaga rimwe chete rechikafu ichi. No media source currently available 	https://www.voashona.com/a/zimbabwe-politics-cattle-drought-zhanda-chiredzi-tevera-zcfu/3173771.html
health	Madzimai Obatwa Chibharo neKubirwa Zvowedzerwa Nekushomeka kweMabhazi eZUPCO	Sangano rePassengers Association of Zimbabwe rinoti danho rehurumende rekubvisa makombi mumigwagwa nechinangwa chekuda kuvamanikidza kuti vaite mushandirapamwe nekambani yehurumende yeZUPCO rave kuisa hupenyu hwevanhu vakawanda munjodzi. Izvi zvinotevera kukwira kwehuwandu hwemadzimai ari kubatwa chibharo uye kubirwa zvakanyanya kwevanhu nevanhu vane motokari dzinozivikanwa nekuti mishikashika. Vachinyora padandemutande ravo reTwitter, mapurisa anoti vanhu havafanire kukwira motokari dzemushikashika idzi uye havafanire kutakura mari yakawanda. Mutauriri wemapurisa Assistant Commissioner Paul Nyathi mumashoko kuvatori vanhu vanotiwo muHarare ndimo manyanya nyaya dzekubatwa chibharo kwemadzimai uye kubirwa kwevanhu. Motokari dziri kushandiswa nematsotsi aya dzinosanganisira maHonda Fit nemaToyota Wish, vanhu vari kubirwa mari nenharembozha. Vanhu vakawanda vaudza Studio 7 kuti mabhazi eZUPCO mashoma nekudaro vanozogumisira vakwira chero motokari. Mutungamiri wePassengers Association of Zimbabwe VaTafadzwa Goliati vaudza Studio 7 kuti mabhazi mashoma zvosiya vanhu vokwira motokari dzematsotsi. No media source currently available  	https://www.voashona.com/a/madzimai-obatwa-chibharo-nekubirwa-nekushomeka-kwemabhazi-ezupco/6011769.html
sports	Raza apinda muTeam of the Tournament	  MUTAMBI wemaChevrons, Sikandar Raza, akasarudzwa kupinda muchikwata cheUpstox Most Valubale Team of the ICC Men’s T20 World Cup 2022.   Zvichitevera kupera kwakaita mutambo weICC T20 World Cup uyo waitambirwa kuAustralia uye wakazohwinwa neEngland mushure mekukunda Pakistan musi weSvondo wadarika, Raza akadomwa kuve mumwe wevakatamba zvinonwisa mvura kumutambo uyu.   Akapinda muchikwata chakasarudzwa cheTeam of the Tournament chine vamwe vakaita saAlex Hales weEngland, Jos Buttler (England), Virat Kohli (India), Glen Phillips (New Zealand) naShadab Khan (Pakistan).   Muchikwata chemaChevrons chakanokwikwidza kumutambo uyu, Raza mumwe wevatambi vakadadisa izvo zvakaona achiita 216 runs uye ndokutora 10 wickets.   Ichi chiremerera chikuru sezvo zvinorakidza kusimukira kuri kuita mutambo uyu munyika muno zvichitevera kugadzwa kwakaitwa Dave Houghton pachigaro chinopisa chekurairidza maChevrons nguva pfupi yadarika.   Mumutambo uchangopera uyu weT20 World Cup, maCheverons akapedza ari pekupedzisira muboka reGroup B reSuper 12.   Chikwata chenyika ichi chakangokwanisa kuhwina mutambo mumwe chete wePakistan ndokuita mangange neSouth Africa uyo wakazotadziswa kupera nekuda kwemvura yakanaya musi wacho.   Zvakadaro, Zimbabwe yakapihwa chiremerera chekuronga mutambo weICC U19 Men’s World Cup 2026 pamwe chete neNamibia.   Sachigaro weZimbabwe Cricket (ZC), Tavengwa Mukuhlani, anoti sangano ravo riri kunzwa manyukunyuku nechiremerera chikuru chakapihwa nyika ichi.   “Tiri kunzwa kufara kuti mutambo weICC U19 Men’s World Cup 2026 uri kuzotambirwa muZimbabwe.   “Izvi hazvibatsire kungosimukira kwemutambo uyu munyika chete, asi mukana wekurakidza kuti tiri imwe yenyika dzine mukurumbira mukutamba mutambo uyu pasi rese.   “Panosvika 2026, tinenge takagadzirira zvikuru,” anodaro.   Zimbabwe zvekare yakapihwa mukana wekuronga mutambo weICC Men’s World Cup 2027 wevakuru pamwe chete neSouth Africa neNamibia.	https://www.kwayedza.co.zw/raza-apinda-muteam-of-the-tournament/
business	Vashandi veChitungwiza Voenderera Mberi Vachiramwa Mabasa, Asi Kanzuru Ichiti Vari Kushanda	Vamwe vashandi vekanzuru yeChitungwiza vanosanganisira vanamukoti nevari muboka rezvehutano, vari kuramwa mabasa vachinyunyuta kuti vanoda zvikwanisiro zvinovadzivirira kubva kuCoronavirus, kana kuti ma Personal Protective Equipment, uyewo mari dzekubatsirikana munguva ino yeCOVID-19. Vanamukoti mumakiriniki ekanzuru ose vanonzi vari kungogara zvavo pabasa vasingashande vachizongobatsira chete vanenge vaine pamuviri panoda rubatsiro rwechimbi-chimbi. Vamwe vari kuramwa mabasa vanonzi vashandi vekudivi remvura pamwe nevekudivi rinoona nezvekuraswa kwetsvina. Vachipindura mubvunzo wedu, vakafanobata chigaro chamabharani wekanzuru yeChitungwiza, Doctor Tonderai Kasu, vati mashoko avawana nhasi anoratidza kuti vanamukoti vari pamabasa avo uye vari kushanda semazuva ose. Doctor Kasu vatiwo vari kutowana chikumbiro kubva kuvashandi vari kushanda usiku chekuti vawaniswe chekufambisa. Asi vati mamiriro ezvinhu haasati anyatsogadzikana uye vachiri mushishi kugadzirisa zvichemo zvose zvakasimudzwa navamukoti. Asi sachigaro vesangano rinomirira vashandi reChitungwiza Municipality Workers’ Union, Reverend Ephraim Katsina, vanoti kanzuru inofanirwa kukoshesa hutano hwevashandi vayo kuitira kuti ivo vapewo vagari hutano hwakakodzera, zvikuru munguva ino yeCOVID-19. Nekudaro, Reverend Katsina vanoti kanzuru inofanirwa kuita musangano wechimbi-chimbi nevamiriri vevashandi kuitira kuti dambudziko iri rigadziriswe vashandi vadzokere mumabasa. No media source currently available 	https://www.voashona.com/a/zimbabwe-chitungwiza-workers-strike-ephraim-katsina/5400872.html
sports	‘dembare hainyure’	  MUTAMBI weDynamos FC, Kudzanayi Dhemere, anotsidza kuti iye pamwe nevamwe vatambi vechikwata ichi vachasunga dzisimbe kuti DeMbare “isanyure” mwaka uno.   Masvondo adarika chikwata ichi change chichinyombwa nevatsigiri vezvimwe zvikwata nekudzikira kwachaita zvasvika pakuchiona chichirwira kuti chisaburitswe muligi reCastle Premiership.   Mwaka uno, tariro huru yaive kuDeMbare iyo yakapedza iri pechiri gore radarika asi zvakaenda nepamwe sezvo chikwata ichi chiri kutatarika zvikuru nekuda kwezvikonzero zvakasiyana.   DeMbare parizvino yasarirwa nemitambo minomwe uye iri kufanirwa kuhwina yese kana ichida kuramba iri muCastle Premiership asi mitambo yacho haina kumbochipa sezvo vhiki rino ichasangana neFC Platinum kuMandava Stadium, kuZvishavane.   Asi sekutaura kwaDhemere anoti hakuna gomo risingakwirike.   “Zvinhu zvinoenda nepamwe asi tiri kuramba takashinga, tichirwa semvumba kuti tirambe tiri muCastle Premiership.   “Tiri Dynamos isu chikwata chikuru munhabvu yemuno uye chine nhoroondo huru panyaya dzenhabvu. Saka hatimbosiye chikwata chedu chichinyura, kwete tinoramba. Kunyangwe zviome sei tinoramba tichishanda nesimba kuti tifadze vatsigiri vedu,” anodaro Dhemere.    Pakutanga kwemwaka uno, zvikuru zvaitarisirwa kubva kuna Dhemere uyo akambotamba nhabvu yainwisa mvura izvo zvakamuona achibatsira DeMbare kuhwina mukombe weZNA Charity Shield apo yakakunda CAPS UNITED kusemi-fainari uye neHighlanders mufainari yemutambo uyu.    Mumitambo miviri iyi, Dhemere aitamba nhabvu kunge akasvikirwa sezvo akanwisa mune yese.   Asi, mumwaka wegore rino mutambi uyu akwanisa kunwisa kaviri chete.    “Ini hangu handisi kufara nematambiro andaita, ndinoziva kuti ndogona kutamba zvepamusoro kudarika zvandaita mwaka uno asi ndichiri kukura uye ndichiri kudzidza.   “Asi ndikaramba ndichishanda nesimba pamwe nechikwata changu tinoziva kuti tinosimuka zvakare,” anodaro Dhemere.   Maneja weDeMbare, Richard Chihoro, svondo rapera akabuda pachena kuti chikwata chake chiri kutatarika mwaka uno zvichitevera kubva kwakaita Christian ‘Ntouba’ Epoupa uyo aichitungamira mukurwira mukombe uye ndiye aive top goal scorer kuDynamos apo akanwisa ka12.   Kubva kwaEpoupa kuri kuonekwa mwaka uno sezvo mutambi ari kutungamira pakunwisa kuDeMbare ndiQuality Kadzange uyo angokwanisa kunwisa katanhatu chete mumitambo yePSL.	https://www.kwayedza.co.zw/dembare-hainyure/
sports	Highlanders neFC Platinum dzotarisirwa Kupinda muMafinals eChibuku Super Cup	Makundano eChibuku Super Cup ar ikupinda musemi fainari apo Highlanders yadongorera mufainari. Chikwata chinotora mukombe weChibuku Super Cup chinobudirira kumiririra nyika mumakwikwi emuAfrica eCaf Confederation Cup Highlanders haisi kuvanza kuti chinangwa chavo ndechekutora mikombe yese mikuru weleaague newe Chibuku Super Cup. Chikwata ichi svondo rino chiri kuswedera pedyo nekuzadzikisa chinangwa chavo apo vari kusangana neNgezi Platinum Stars musemi fainari yeChibuku Super Cup muBabourfields Stadium. Pakambosangana zvikwata zviviri izvi munhandare imwe cheteyo, Ngezi Platinum Stars yakabuda ichizhamba ichiti yaive yabirirwa mushure mekunge Highlanders yapihwa penareti mutambo wave kupera ndokukunda 2-1. Asi ikozvino kuzhamba uku kungangotadza kuitika sezvo Highladers yacho iri kubvira moto. Bosso yakunda mumitambo gumi yavo yakateverana zvekuti pane vakawanda varikuti Ngezi Platinum Stars haisi kumira. Mutori wedu wenhau dzemitambo Michael Kariati anotipa nyaya iyi. VaRichard Musengezi mutsigiri wenhabvu vanoti mutambo uyu uchange wakaoma asi vari kuona Highlanders ichienderera mberi nekukunda kwayo. Asi Highlnders isafunge kuti yakatokunda kare nekuti Ngezi Platinum Stars inozivikanwa nenyaya yekuita zvishamiso. Imwe semi fainari iri kuMandava Stadium mangwana uko FC Platinum irikubandana neHarare City iyo inorairidzwa naMoses Chunga. Pakapedzisira kusangana zvikwata zviviri izvi Kugona Kunenge Kudada yakarohwa 2-1 ndokubviswa pamusoro pegungano reCastle Lager Premier Soccer League zvekuti vane shungu dzekudzorera. Murairidzi wavo Norman Mapeza anoti haasi kutarisa kuti uyu mutambo weligi kana wemukombe. Anoti iye vari kugadzirira mutambo uyu sezvavaingoita imwe yese yavakatamba. Murairidzi wemaSunshine City Boys Moses Chunga anoti mutambo wese wavanotamba vanotarisira kukunda achiti iye zvemutambo we Platinum arikuzvigadzirisa. Vakawanda vasineyi nezvikwata zvirikutamba izvi varikuona kunge fainari ichave pakati peFC Platinum neHighlanders. Fainari yemukombe uyu iriko musi wa 5 Mbudzi.	https://www.voashona.com/a/zimbabwe-mitambo/3561421.html
sports	pe yakahwapura mukombe	CHIKORO chePrince Edward ndicho chakahwapura mukombe wemakwikwi eDairyboard Rugby Schools Festival ayo akaitirwa muHarare svondo rapera.   Prince Edward yakakunda Churchill Boys 16-10 mufainari yainakidza kukunda ngoma kurira.   Tawanda Jimu – uyo anove Dairyboard Rugby Schools Festival Tournament director – anoti makwikwi aya akakosha sezvo vachiashandisa kutsvaga nyanzvi dzemangwana dzichazomirira nyika pamwe nezvikwata zvikuru zvemutambo uyu.   Anoti makwishu egore rino akarakidza kuti mutambo werugby wakura zvikuru uye uri kutambwa muzvikoro, vachitarisa zvikwata zvakawanda zvakauya kuzokwikwidza zvevakomana nevasikana.   “Tichiongorora zvikwata zvese zvakauya, takazviona kuti mutambo uyu uri kuramba uchikura uye uchisimudzira vatambi pamwe nezvikwata zvakawanda.   “Zvimwe zvikwata zvaizviona sezvikuru iye zvino zvave kuzviona zvega kuti hazvingohwine dambe nekuti zvimwe zvekumamisha chaizvo zvaitozvikunda zvichitamba rugby yepamusoro, inonwisa mvura,” anodaro Jimu.   Anoenderera mberi achiti mutambo uyu uripo pakupa mukana kuvatambi verugby kubva kuzvikoro zvakasiyana kuti vagosimukire kusvika padanho rave naTendai “The Beast” Mtawarira uyo anotambira maSpringboks eSouth Africa.   “Chishuvo chedu kuti titsvage mumwe Beast kuburikidza nemutambo uyu ndiko saka uchiitwa gore negore kuti vatambi ava vawane mukana wekusvika kure.   “Tinoziva kuti kuburikidza nemutambo uyu ndipo vamwe vatambi vanoonekwa nezvikwata zvakasiyana izvo zvinozovapa mukana wekuzvitambira,” anodaro.	https://www.kwayedza.co.zw/pe-yakahwapura-mukombe/
politics	VaBiden Vozivisa Nyika Yavo Nezve Kuurayiwa kweMutungamiri weAl Quaida	Mutungamiri wenyika yeAmerica VaJoe Biden nezuro vakati America yainge yauraya mutungamiri wechikwata chinopfurikidza mwero cheAl Qaida, Ayman al Zawahri. Al Zawhri akaberekerwa kuEgypyt. Chikwata cheAl Qaida ndicho chakapamba ndege ndokuparadza zvivakwa muNew York, Pentagon nePennsylvania musi wa 11 Gunyana 2001 kukafa vanhu zviuru zviviri nemazana mapfumbamwe nemakumi manomwe nevanomwe. VaBiden vakati mushure mekutsvaga Al Zawhri kwemakore akawanda, vasori vemuAmerica vakazoziva kuti ainge ave kugara muKabul, Afghanistan nevamwe vepedyo vemhuri yake. VaBiden vanoti Al Zawahri akaurayiwa ari oga kunyangwe mumba maainge ari mainge muine vamwe vanhu. Chizvarwa cheZimbabwe chinogara muNew York muzvare Savanna Madamombe, vanoti chiitiko ichi chichabatsira kupodza maronda evanhu vazhinji vakarasikirwa nehama neshamwari muguta iri mugore ra 2011. No media source currently available 	https://www.voashona.com/a/6684184.html
politics	VaMatemadanda Vopomera VaMugabe Mhosva Yose yeGukurahundi	"Munyori wesangano revakamborwa hondo yerusununguko, VaVictor Matemadanda, vanoti hapana zvazvinobatsira kuti nyika irambe ichitsvaka munhu wekupomera mhosva yeGukurahundi izvo zviri pachena kuti vaimbove mutungamiri wenyika, VaRobert Mugabe, ndivo vanofanirwa kubvunzwa uye kutsanangura mhosva yavakapara iyi. VaMatemadanda vanoti VaMugabe ndivo vanofanira kutaurira vanhu kuti zvipangamazano zvavo vaive vanaani panguva yeGukurahundi. Vanoti VaMugabe ndivo vaive mukuru wemauto, kana kuti ""Commander-in-Chief"", panguva iyi, uye semukuru wemauto, mutungamiri wenyika ndiye anotanga kana kumisa hondo. “Hapana minister kana commander wemauto ane simba rekutanga hondo. Hondo inotangwa napresident, yomiswa napresident,” VaMatemadanda vanodaro. Vanoti hurongwa hwemauto eFifth Brigade hwakatoshevedzerwa varairidzi vakabva kuNorth Korea, nekudaro hazvishandi kuramba vanhu vachinyenyeredza dambudziko rakatarisana nenyika. Asi dzimwe nyanzvi mune zvematongerwo enyika dzinoti mashoko aVaMatemadanda ekuda kuedza kuchenura mutungamiri wenyika VaEmmerson Mnangagwa haana zvaanobatsira, sezvo VaMnangagwa vaive ivo gurukota rezvekugadzikana kwenyika vachiona nezvevasori panguva iyi. Nyanzvi idzi dzinoti maoko aVaMnangagwa akangosvibawo sezvakaita aVaMugabe panyaya iyi. No media source currently available "	https://www.voashona.com/a/zimbabwe-politics-gukurahundi-blame-mugabe-matemadanda/4412025.html
sports	Mukombe ndewedu: Jere	SACHIGARO weCAPS UNITED, Farai Jere, anoti mwaka wa2019 ndewechikwata chake uye chinoda kurakasha zvimwe zvese kuti vagove shasha zvakare dzeCastle Premiership.   Makepekepe, sezita remadunhurirwa reCAPS UNITED, yakapedzisira kusimudza mukombe wePremier Soccer League (PSL) mugore ra2016 uye makore maviri adarika mukombe uyu wange uchitorwa FC Platinum.   Mwaka yadarika, CAPS UNITED yange ichitatarika zvikuru kuti ipedze iri pakati pezvikwata zvina zvepamusoro pelog.   Achitaura neKwayedza svondo rino, Jere anoti chikwata chavo chicharwa semvumba mwaka uno.   “Gore rino, Makepekepe ichadzirakasha dzese mirai muone uye tiri kuvaka zvakasimba kuti tidzore mukombe wedu weCastle Premiership.   “Mukatarisa vatambi vamwe vataunza kuchikwaa chedu zvinorakidza kuti tiri kuziva zvatiri kuita uye tiri kuda chaizvo kuve shasha,” anodaro Jere.   Anoti CAPS UNITED inoda kutora mukombe wePSL kuitira kuti igowana mukana wekukwikwidza zvakare mumitambo yeCAF Champions League.   Anoti vane vatambi vavatenga mwaka uno vepamusoro vachabatsira zvikuru chikwata chavo mukusimukira panyaya dzenhabvu.   Kusvika parizvino, Makepe-kepe yatenga vatambi vanosanganisira Gabriel Nyoni uyo akabva kuHighlanders, Phineas Bhamusi kubva kuTriangle, Blessing Sarupinda kubva kuBlack Rhinos nevamwe vakasiyana.   “Isu tiri kuda kudzokera muChampions League nekuti mutambo uyu wakakosha zvikuru, zvikwata zvese zvinoda kukwikwidzamo saka isu toda kudzokera.   “Mukatarisa vatambi vatatenga ndeve pamusoro, izvozvo  zvega zvinorakidza kuti basa ratiri kuda kubata iguru,” anodaro Jere.	https://www.kwayedza.co.zw/mukombe-ndewedu-jere/
politics	VaMugabe Votemesa VaMnangagwa Musoro	Bepanhau reStandard nemusi weSvondo rakaburitsa mashoko ekuti vaimbova mutungamiri wenyika VaRobert Mugabe vakaudza vanhu vakauya pamhembererero yebhavhudhe ravo kumba kwavo kuBorrowdale kuti mutungamiri wenyika VaEmmerson Mnangagwa vainge vavakumbira kuti vaite navo musangano. VaMugabe vanonziwo vakati mhuri yavo iri kushungurudzwa nehurumende yaVaMnangagwa. Vakatiwo vainge vakatorerwa vashandi nedzimotokari uye mudzimai wavo Amai Grace Mugabe vari kugara vachichema. VaMugabe vanotiwo havana kubva nekuda asi vakashandisirwa mauto. Hatina kukwanisa kubata mutauriri waVaMugabe VaGeorge Charamba kana mutauriri webato reZanu-PF. Nyanzvi munyaya dzezvematongerwo enyika VaEarnest Mudzengi vanoti VaMnangagwa havadi kuti VaMugabe vafukure hapwa nekuti zvinozopa kuti hutongi hwavo huiite sehwechiuto. No media source currently available    	https://www.voashona.com/a/zimbabwe-matongerwo-enyika/4269986.html
politics	VaMugabe Vanoshamisa Veruzhinji Vachiti Vasiya Basa	Vange vari mutungamiri wenyika, VaRobert Mugabe, vasiya basa rekutungamira hurumende mushure mekunge vazivisa paramende kuti vasiya basa semutungamiri wenyika. VaMugabe vatora danho iri panguva iyo paramende yanga ichitora matanho ekuvapomera mhosva sezviri mubumbiro remitemo yenyika, pachishandiswa nzira ye impeachment. Mutauriri wedare reparamende, VaJacob Mudenda, vaudza nhengo dzeparamende dzanga dzaungana kuHarare International Conference Centre, kuti hurongwa hwe impeachment hwava kumiswa sezvo VaMugabe vabvuma kubva pachigaro. Gurukota rezvemutemo, VaHappyton Bonyongwe, ndivo vanonzi vatura shoko rekusiya basa kwaVaMugabe kuna VaMudenda, izvo zvinonzi VaBonyongwe vatombopengerwa nedzimwe nhengo dzeparamende dzanga dzafunga kuti vari kuda kukanganisa hurongwa hwe impeachment hwanga hwatanga. VaMugabe vasiya basa zvichitevera kupindira kwakaita mauto nemusi weChipiri svondo rapera achiti zvinhu zvanga zvaipa munyika, kusanganisira kuparara kwehupfumi munyika. Bato reZanu PF rakatobuda nechisungo chekuti vakadzingwa semutevedzeri waVaMugabe muhurumende nemuZanu PF, VaEmmerson Mnangagwa, ndivo vari kutora basa raiitwa naVaMugabe. VaMugabe vakaberekwa musi wa 21 Kukadzi 1924 kwaKutama mudunhu reMashonaland West. Vakadzidza paKutama neku Fort Hare University kuSouth Africa, mushure vakazoshanda semurairidzi. Zanu PF yatosvitsa zita raVaMnangagwa kuti vatambirwe zviri pamutemo semutungamiri wenyika. Pasi pemitemo yenyika, VaMnangagwa vanofanirwa kutora mhiko yekuva mutungamiri wenyika achabata matomu kusvika panoitwa sarudzo gore rinouya. Muna 1963, VaMugabe vakasarudzwa semunyori mukuru webato idzva rakanga raumbwa reZimbabwe African National Union, Zanu. Vakazosarudzwa semutungamiri webato iri muna 1975, muna 1980 vakazosarudzwa kuve mutungamiri wehurumende yeZimbabwe zvichitevera kukunda kwebato ravo musarudzo. Muna 1987, vakazove mutungamiri wenyika kusvika kusiya kwavo basa neChipiri, Mbudzi 21, 2017. No media source currently available  	https://www.voashona.com/a/zimbabwe-politics-mugabe-mnangagwa/4128665.html
sports	Zimbabwe Yotarisana neKudzingwa Munhabvu yePasi Rose?	Zimbabwe inogona kudzingwa munhabvu yepasi rose chero nguva zvichitevera kukundikana kweSports and Recreation Commission, SRC, kudzosera bhodhi reZifa rayakadzingwa muna Mbudzi gore rapera. SRC yakadzinga bhodhi iri ichiti rainge rashandisa mari zvisiri pamwero. Asi sangano renhabvu yepasi rose, reFederation of International Football, Fifa, rakazivisa mwedzi wapera kuti rakanga risiri kufara nekupindira kwehurumende mukufambiswa kwenhabvu munyika. Sangano iri rakazivisa kuti bhodhi reZifa rikasadzorerwa musi wa Ndira 3, 2022 asati apfuura, Fifa yaizotorera nhabvu yemuZimbabwe matanho akaomarara. Asi SRC inoti haisi kuzodzosera bhodhi reZifa, uye haina kuwana tsamba yakabva kuFifa iri kutaura nezvekudzoserwa kwebhodhi iri. Sachigaro veSRC, VaGerald Mlotshwa, vaudza Studio7 kuti Fifa yakatarira nguva iyi kuZifa, vakati hapana nguva yakatarirwa SRC. VaMlotshwa mukuwasha wemutungamiri wenyika, VaEmmerson Mnangagwa, sezvo vakaroora mwanasikana wavo, Farai Celine Mnangagwa. Studio7 haina kukwanisa kunzwa kuna sachigaro wekomiti yeparamende inoona nezvemitambo, VaMathias Tongofa, kuti tinzwe pamire komiti yavo panyaya iyi. Asi imwe nhengo yekomiti iyi, VaTrevor Saruwaka, vanoti hunhinhi huri kuitwa neSRC huchaita kuti Zimbabwe idzingwe munhabvu yepasi rose sezvo mitemo yeFifa isingadi kuti dzihurumende dzipindire mukufambiswa kwenhabvu munyika dzepasi rose. VaSaruwaka vanoti Fifa inotora matanho akaomarara pose panenge patyorwa mitemo yayo. Vanotiwo sezvo zuva rakatarwa rakapfuura madeko, Zimbabwe inofanirwa kunyorera Fifa ichikumbira ruregerero uye kuona kuti bhodhi reZifa radzoserwa kuitira kuti Zimbabwe isadzingwe munhabvu yepasi rose. Studio7 haina kukwanisa kubata gurukota rezvemitambo, Kirsty Coventry, sezvo vanga vasingabatike panharembozha yavo. VaSaruwaka vanoti pari zvino komiti yavo haisi kuita basa zvichitevera kumiswa kweparamende kuungana ichiita basa rayo kusvika mwedzi unouya nepamusana pedambudziko rechirwere. cheCovid-19. Asi VaSaruwaka vanoti pachavhura paramende, vachada kunzwa kuSRC kuti seyi yakatora danho rinoisa nhabvu yemunyika parumananzombe. Zimbabwe iri kuCameroon kumakwikwi eAfcon, uko inogona kudzingwa kana chero nguva kana Fifa ikatora danho rekudzinga Zimbabwe munhabvu yepasi rose sezvayinoita kunyika dzinenge dzatyora mitemo yayo. No media source currently available 	https://www.voashona.com/a/zimbabwe-faces-possible-ban-from-international-football/6380381.html
sports	Dynamos Inotenga Vatambi Vatsva	Dynamos yatenga vatambi vatsva senzira yekuti chikwata ichi chisimbe kudarika zvachiri. Dembare iri kudzoka munhandare neSvondo iine vatambi vatsva apo ichatamba neZPC Kariba sekutaura kwaita gwaro rabva kune vanoronga mitambo muPremier Soccer League, VaElisha Mandireva. Mutungamiri weDembare, VaSolomon Sanyamandwe, vanoti vateveri veDynamos vanofanira kugadziririra kuona Dynamos yakasimba uyezve yakasiyana zvikuru neyaivepo munharaunda yekutanga iyo yaitatarika zvinotyisa. VaSanyamandwe vanoti Dembare yakatenga vatambi vatsva vakati wandei kusanganisira Kingstone Nkhata kubva kuSupersport yekuSouth Africa uyo vanotarisira kuti achapedza dambudziko ravanaro rezvibodzwa. VaSanyamandwe vanoti Nkhata akanyorerana chibvumirano chemwedzi mitanhatu neDembare vachizoona kuti vanokwanisa here kuwedzera nguva yacho. Nkhata ane nhoroondo yakasimba mumutambo wenhabvu mushure mekutambira Kaiser Chiefs, Free State Stars, Black Leopards neSupersport United muSouth Africa pamwe neBuymore neCaps United mu Zimbabwe. Nkhata akatambira Zimbabwe kanokwana kagumi akanwisa zvibodzwa zvitatu. Pamusoro paNkhata, VaSanyamandwe vanoti Dynamos yakatenga zvekare Brett Amidu kubva kuFC Platinum vachiwedzera ivo kuti zviri mumaoko emurairidzi wavo, Lloyd Mutasa, kushandisa kana kuregedza Denver Mukamba uyo akadzoka kubva kuCaps United. Mukamba ane nhoroondo yemisikanzwa. Asi Mutasa anoti hapana mutambi ane nzvimbo muchikwata ichi. Dynamos yaifanira kuve yakadzoka munhandare svondo rapera ichisangana neHighlanders asi mutambo uyu wakamiswa nePSL.. Pari zvino, Dembare iri pachinhanho chegumi nenhatu, mapoinzi mashanu kubva pachikwata chakatarisana nekubuda muPSL cheNichrut icho chine mapoinzi gumi nemanomwe. Mutasa anoseka avo vari kuti chikwata chake chingangobuda mumakwikwi aya. Pari zvino, chikwata cheFC Platinum ndicho chiri kutungamira makundano ePSL nemapoinzi makumi mana nemapfumbamwe, mapoinzi maviri pamusoro peNgezi Platinum Stars. No media source currently available 	https://www.voashona.com/a/dynamos-buys-new-players/4528544.html
health	Vanhu Gumi Vanoshaya Vamwe Vachiparadzirwa Misha neMafashamu eMvura	Mhuri dzakawanda kuMashonaland Central, Mashonaland West, Manicaland, Midlands neMatabeleland North dzasara dzisina misha mushure mekunge yakukurwa nemafashamu emvura anotyisa asati amboonekwa mumatunhu aya kwenguva yakareba. Vanhu gumi vanonzi varasikirwa nehupenyu kusvika parizvino. Zvipfuyo, minda, mabhiriji nemigwagwa zviri kuparadzwawo nemafashamu emzvura aya. Civil Protection Unit iyo yakazivisa kuti inoda mari inosvika mamiriyoni matatu ekubatsira vanhu vanenge vawirwa nematambudziko akadai iri mubishi kuyedza kubatira vanhu ava ichibatsirana nemamwe mapazi ehurumende akaita sevemauto emuchadenga nevamwe. Mukuru weCivil Protection Unit VaMadzudzo Pawadyira vati vari kukwanisa kununura vanhu vange vavhiringidzwa nemvura iyi asi vakati titaure negurukota rezvematunhu VaIgnatious Chombo. Nyaya dzekubatsira vanhu vanenge vapinda mumatambudziko akadai dziri kubazi raVaChombo. Asi Vachombo vaudza Studio 7 kuti vari pazororo asi vakatiwo titaure nevakafanobata matomu mubazi ravo VaJoseph Made avo vange vasingadaire nharembozha yavo. Mumiriri weMakonde mudare reparamende VaKindness Paradza vanove nhengo yeZanu-PF vatenda kuti zvinhu hazvina kumira zvakanaka mudunhu ravo uye misha yakawanda yaparadzwa nemafashamu emvura aya. No media source currently available   	https://www.voashona.com/a/zimbabwe-economy/2586649.html
politics	Vakarwa Hondo yeRusununguko Voronga Nhaurirano neBritain	Vanotungamirira sangano revakarwa hondo yerusununguko reZimbabwe National Liberation War Veterans Association vanoti vari kuronga musangano neBritain nedzimwer nyika dzakabudirira kuti vagadzirise nyaya yemagariro avo sezvo vari kuti hurumende yavarasa. Vesangano re ZLHR ava vakataura mashoko aya apo vakaita musangano nevatori venhau muHarare nemusi weChina. Munyori mukuru musangano re ZNLWA VaVictor Matemadanda vati kunyangwe hazvo vakazoshorwa kuti vave kuita misangano nevekumawirira havana hany'a nazvo sezvo chinangwa chavo chiri chekuti varwi vehondo yerusununguko vabatsirikane. Vati vane chivimbo chekuti hurukuro dzavachaita idzi dzichabatsira kusimudzira hupenyu hwevarwi verusununguko. VaMatemadanda vashoropodzawo Brigadier General Retired Asher Walter Tapfumaneyi munyori mubazi revakarwa hondo vachiti vanofanira kuregedza kuda kutonga sangano revarwi vehondo yerusununguko. VaTapfumaneyi vanoti hurumende yave kuda vatungamiri vatsva sezvo isingakwanise kushanda nevatungamiri varipo nekuti vakati mutungamiri wenyika VaRobert Mugabe ngavaende pamudyandigere vachitiwo havachavatsvagire rutsigiro. VaMatemadanda vati bato reZanu PF harina kumboita hany'a nevarwi vehondo yerusununguko uye sangano ravo isangano rakazvimirira risinei nebato reZanu PF. Vatiwo vari kushushikana kuti kunyangwe vakarwa hondo, vana veZimbbwe havana rusununguko. Vanoona nezvemabasa musangano iri, VaFrancis Nhando vatsigira mashoko aya vachiti vakazvionera pamhuno sefodya apo vange vobvunzurudzwa nemapurisa kuti sei vange vakamira muHarare Gardens vari vana apo vaigadzirira kuita musangano wavo. Vanoona nezvekubuditswa kwemashoko musangano iri, VaDouglas Mahiya vati vanokatyamadzwa kuti hurumende inoda kupindira munyaya dzesangano revarwi verusunungukonekuyedza kuri putsa. Musangano uyu wange uine vanasachigaro vekumatunhu akasiyana-siyana avo vati kunyangwe hazvo hurumende ichida kuvanganisa, vari kuzoramba vachibatira pamwe nemukuru wavo VaChristopher Mutsvangwa. Hatina kukwanisa kubata gurukota rezvevakarwa hondo VaTshinga Dube kana VaTapfumaneyi sezo vange vasiri kudarira nharembozha dzavo. No media source currently available 	https://www.voashona.com/a/zimbabwe-matongerwo-enyika/3510766.html
sports	Juventus yodzora Morata	kuedza kudzora mutambi weChelsea – Alvaro Morata – zvichitevera kutatarika kwaaita mumwaka wake wekutanga kuStamford Bridge.   Chikwata ichi chiri kuda mutambi uyu nechikwereti mwaka unotevera nekudaro chiri kugadzirira kubhadhara mari inosvika 13 miriyoni paunzi uye chine chivimbo chekuzomutenga zvachose.   Mari inozodirwa mutambi uyu inozosvika ku43 miriyoni paunzi kana chikwata chekuTurin ichi chikada kuzomutenga zvachose mugore ra2019.   Alvaro anoda chaizvo kudzokera kuJuventus uko kwaakatambira kwemakore maviri asati aenda kuReal Madrid iyo yakambomudzora mugore ra2016.   Sekutara kweTuttosoprt, maBlues ari kunzi anoda kutenga Edinson Cavani kubva kuParis Saint-Germain sezvo chikwata chekuFrance ichi chichida kugadzirisa mapepa acho maringe nemashandisirwo emari apo chiri kurwisa nyaya dzeFinancial Fair Play.   Izvi ndizvo zvichavhurira Morata mukana wekudzokera kuJuventus, kozoti PSG neBayern zviri kudawo chizvarwa chekuSpain ichi.   Morata akatamba zvinonwisa mvura kuStamford Bridge izvo zvakamuona achinwisa katanhatu mumitambo minomwe.   Kubva ipapo, mutambi uyu akabva atanga kutatarika zvikuru sezvo akazonwisa kashanu chete kubva mumitambo 22 kuchikwata chaAntonio Conte. – SportsMail Football	https://www.kwayedza.co.zw/juventus-yodzora-morata/
business	Dambudziko Rekushaya Mari muMabhanga Roenderera Mberi muNyika	Nyazvi munyaya dzezvehupfumi uye vanhuwo zvavo munyika vari kushora zvikuru vemabhanga uye vemuzvitoro nekuvabhadharisa mari dzemitero kwavari kuita kuti vatore mari dzavo mumabhanga kana kuwana mari muzvitoro. Vanhu vanoti kunze kwekupedza nguva yakareba vari mumitsetse, vave kubhadhara mari inosvika madhora makumi maviri pakutora mari inosvika chiuru chemadhora yavanofanirwa kunge vachitora nemadhora matatu chete. Vanhu ava vanoti vave kumanikidzwa kutora mari inosvika chiuru chemadhora mukati memazuva gumi sezvo vari kukwanisa kutora zana remadhora chete pazuva kubva mumabhanga uye pose pavanotora mari iyi vanobhadhariswa mari. Vezvitoro vanonziwo vari kumanikidza vanhu kuti vatenge zvavanenge vasiri kuda kuti vakwanisewo kuwana mari. Mukuru weBankers Association of Zimbabwe Dr. Charity Jinya vanoti vemabhanga havana zvavangaite pamitero iyi nekuti vashandi vawo vanenge vawandirwawo nebasa. Asi vanhu vataura neStudio 7 vanoti vave kupedza nguva yakareba yavanofanirwa kunge vachishanda vakaforera mari. Kunyangwe zvazvo mukuru webhanga renyika VaJohn Mangudya vakati mabhanga ape vanhu mari inosvika chiuru chemadhora pazuva, Amai Esther Samson vati chino nyanyovashungurudza kutadza kupiwa mari yakatemerwa iyi. “Kubvira last week tichingotora mari tichipiwa ma$200. Ndasvika na 7am kuzopiwa $200 iyoyo kuma past 3 pm kuno apa unenge wanzwa nenzara. Izvozvi ndatozotenga nartjie apo ndiro randadya pano. Tiri kuswera pano nenzara. Mari iri kunetsa” Amai Samson vanodaro. Mumwe zvakare ange akaforera mari pabhanga reCABS ndaVaMagodo Bangwayo, avo vati vari kurasikirwa nenguva yekunge vachibata mabasa panguva iyo vanhu vazhinji vari kurarama nekubata mabasa emaoko nekuda kwekusawanikwa kwemabasa. “Cash iri kunetsa, unogona kumira panapa 3 hours uchinzi mari hapana. Ndasvika kuma 11am asi ndiri kutobva kuwana mari ikozvino. Queue yanga yakasvika ukoko, vachimbopinza six six, kusvika vaapa 15 kusvika tazonzi tese kuma past 3 pm,” VaBangwayo vadaro. VaJack Kavero vaudzawo Studio 7 kuti kumichina kana kuti maATM vanhu havasi kukwanisa kutora mari sezvo musina mari. Vatiwo mumabhanga vari kungoudzwa kuti hakuna mari. Vati zvinovashungurudza zvikuru kuti vanobuda ziya kushanda vobudazve ziya kutora mari yavo kubhanga. No media source currently available Zvichakadaro, sangano rinomirira varairidzi reZimbabwe Teachers Association, Zimta, rati dambudziko remari kumabhanga riri kukanganisawo zvikuru mashandiro evarairidzi, sezvo vari kuzomanikidzwa kupedza nguva vari mumitsetse vachiedza kutora mari. Mukuru weZimta, VaSifiso Ndlovu vati nemhaka yekuti mabhanga haasi kukwanisa kupa vanhu mari dzavanoda pazuva, varairidzi vazhinji vari kukundikana kubhadhara zvikwereti pamwe nemitero yepavanogara. “Varairidzi vari kutarisira kutambira mari dzavo dzemihoro mangwana, ndinoona vazhinji vavo vachi kundikana kudzokera kumabasa kwavo vatadza kuwana mari dzavo.” VaNdlovu vati vane hurongwa hwekumbogara pasi nevatungamiri vezvemari kuti vanzwe kuti dambudziko iri richapera riini. Vanoti nyika inofanirwawo kusimbisa kurudziro yekuti vanhu vashandise makadhi ekumabhanga sezviri kuitwa mune dzimwe nyika dzakapoteredza. “Tinofanirwa kusiyana netsika yekungoshandisa mari chete, toshandisawo zvimwe zvakaita sema credit card kana digital money,” VaNdlovu vadaro. No media source currently available 	https://www.voashona.com/a/zimbabwe-politics-cash-crisis-banks-zimta/3347402.html
sports	Tsiva mberi, mari mumashure-Musonda	  MURAIRIDZI wetsiva ane mukurumbira arizve nyanzvi yekuronga mitambo uyu, Clyde Musonda, anoti vatambi pakutanga havafanire kutungamidza mari asi kuti vagadzire mazita avo.   Achitaura neKwayedza, Musonda anoti chinodiwa mumutambo wetsiva kuti munhu atange agadzira zita rake, zvemari zvozotevera.   “Tsiva pari zvino haina mari, vatsigirri chaivo hakuna. Asi vatambi tinovakurudzira kuti ngavasatungamidza mari sezvo chikuru kuti vagadzire mazita avo.   “Zita ndiro rakakosha nekuti ukahwina mitambo yakawanda uchirwira nzungu, mitambo ine mari inotanga kuuya uye kana mapuromota ekunze anotanga kukutsvaga voda kushanda newe nekuti vanenge vaona chiedza chakanaka pauri,” anodaro Musonda.   Musonda pari zvino ari kurairidza vatambi vatanhatu muchikwata chake cheDeltaforce Boxing Academy achitsigirwa neGypsite Sports Promotions.   Pavatambi vatanhatu ava, vana ndevemuZimbabwe nevaviri vekuMalawi.   VemuZimbabwe ndiTinashe “Chairman” Madziwana uyo anova shasha ine bhande reZimbabwe National Super Bantamweight, Collin Nyamambisha anorwa muboka reheavyweight, Simon Madanhire naTinashe Mutodza kuchizoti vatambi vekuMalawi ndiAnisha Bashil naIsreal Kamwamba.	https://www.kwayedza.co.zw/tsiva-mberi-mari-mumashure-musonda/
health	Southern African Community USA Yobatana neManna Food Center muKuwanisa Chikafu Kune Vakakanganiswa neCovid-19	"Sangano rinomirira zvizvarwa zvekuchamhembe kweAfirca zviri muAmerica, reSouthern African Community USA, kana kuti SACU, rakabatana nesangano reManna Food Center riri muMontgomery County mudunhu reMaryland mukupa rubatsiro rwechikafu kune zvizvarwa zvemuSADC zvinogara muMontgomery County zvakakanganiswa nedenda reCovid-19. Nhengo yeSACU, Muzvare Omega Tawonezvi, vanoti sesangano vakaona zvakakosha kuti vabatane neManna Food Center kuitira kubatsira nezvekudya zvizvarwa zvekuchamhembe kweAfrica kusanganisira vana vangadai vari kuAmerica kuchikoro asi vakazokanganiswa neCovid-19. Muzvare Tawonezvi vanoti vari kukurudzira zvizvarwa zvekuchamhembe kweAfrica zvingadai zvichida rubatsiro rwechikafu pane ino nguva kuti zvisanyare asi kuti zvibude pachena zvononyoresa kuti zviwane rubatsiro urwu, kwete kutambura chinyararire. Vanoti vanhu vari kubuda vachizivisa kuti vanoda rubatsiro kana zvichienzaniswa nekare. ""Chirwere ichi cheCorona chavharisa zvinhu saka vanhu havasi kunyanya kutya kana kunyara sezvavaimboita pane dzimwe nguva nekuti vanoziva kuti zviri kuitika mazuvano zviri beyond their control,"" vanodaro Muzvare Tawonezvi. Vanoti pakunyoresa kuManna Food Center hakubvunzwi munhu paamire panyaya dzemapepa ehugaro hwake kunze kwekungoti aburitse chitupa chinoratidza kuti anogara muMontgomery County, uye pane nzira nhatu dzinosanganisira kunyoresa kuManna kana kushambadza kuri kuitwa neSACU dzekuti vanhu vakwanise kunyoresa. ""Ende uye tine ma outreach workers vari kuita basa rekufamba muma community akasiyanasiyana kutsvaga kuti vanonidha rubatsiro ndivanaani."" Sangano reSouthern African Community USA rakaumbwa pamwe nekanyoreswa zviri pamutemo mudunhu reMaryland muna 2013 nechinangwa chekusimudzira tsika nemagariro ezvizvarwa zvekuchamhembe kweAfrica zviri muAmerica pamwe nekuzvibatanidza kuburikidza nemitambo yakasiyanasiyana. No media source currently available "	https://www.voashona.com/a/zimbabwe-southern-african-community-usa-partners-manna-in-distruting-food-to-covid-19-victims/5675961.html
business	Commonwealth Yotumira Nhumwa kuZimbabwe Kuti Dziongorore Kuti Ingadzorwe Here Mugungano Iri	Hurongwa hwekuti Zimbabwe idzokere mumubatanidzwa wenyika dzainge dziri pasi pehutongo hweBritain weCommonwealth hwave padanho repamusoro mushure mekunge sangano iri razivisa kuti rave kuzotumira chikwata chevaongorori vanoona kuti zvakakodzera here kuti itenderwe kudzokera kuva nhengo zvekare. Mutungamiri wenyika VaEmmerson Mnangagwa vakanyora tsamba kumunyori mukuru weCommonwealth Amai Patricia Scotland musi wa 9 Chivabvu vachiti vave kuda kuti Zimbabwe idzokere mugungano iri. Mutauriri weCommonwealth VaBarnie Choudhury vanoti vatanga kuongorora kuti Zimbabwe yakakodzera here kudzoswa. Vaimbova mutungamiri wenyika VaRobert Mugabe vakaburitsa Zimbabwe muCommonwealth muna 2003 mushure mekunge Commonwealth yazivisa muna 2002 kuti yainge ichironga kumbomisa Zimbabwe kuva nhengo. Zimbabwe inofanira kuchengetedza kodzero dzevanhu kuti itenderwe kudzoka mugungano. No media source currently available  	https://www.voashona.com/a/commonwealth-yotumira-nhumwa-nhumwa-kuzimbabwe/4412662.html
sports	Vatambi vaita ngura: Siyachitema	  MURAIRIDZI wechikwata chenetball cheGlow Petroleum Queens – Perpetau Siyachitema – anoti kugara nguva refu vatambi vemutambo uyu vakangogara kwava kuona vazhinji vachiusiya, kuita ngura kana kutsvaga mamwe mabasa anovararamisa.   Kubva pakatanga kumiswa mitambo gore radarika nekuda kwechirwere cheCovid-19, mutambo wenetball hauna kuzombopihwa mvumo yekutambwa zvekare izvo sekutaura kwaSiyachitema, zvava kuita kuti vamwe vatambi vaore moyo vachifunga kuti mutambo uyu hauchdzoke uye vamwe vave kuita mamwe mabasa kana zvedzimba.   “Denda iri chokwadi rakanganisa zvakawanda chaizvo nekuti vatambi vazhinji havachina shungu nemutambo uyu nekuti havachazive kuti uchadzoka here kana kuti kwete.   “Kubva gore radarika taingoita gadziriro vamwe vari kudzimba dzavo, zvino munhu anosvika pakuneta nekungoita gadziriro dzake mutambo usingadzoke.   Kuburikidza nekugara ikoko, vamwe vave kusimba miviri yavo, vamwe vave kuita pamuviri zvekuti kuzotamba netball kunozonetsa pamberi apo. “Kudai denda iri rachipera kuitira kuti upenyu hwedu nevatambi huchiendekawo nekuti ndipo panoraramira vatambi vazhinji,” anodaro Siyachitema.   Shasha iyi inoti iri kuzvishingisa ndokuudza vatambi vake kuti vasaore moyo uye vagare vachiita gadziriro dzavo kuitira kuti miviri yavo igare yakasimba.   “Pakatanga Covid-19 gore radarika, vatambi vaiita gadziriro vari kudzimba dzavo uye mazuva ose ndaigadzira mavhidhiyo ndovatumira ezvandinenge ndichida kuti vadzidze ivo vozonditumira vachizviita, asi vamwe vakasvika pakuneta nekuti vanenge vave kubvunza kuti toramba tichifondokerei iwo mutambo wacho usiri kudzoka. Vanenge vachitoti zviri nani kuita zvimwe.   “Ini semurairidzi wavo, handikwanise kuvaudza izvozvo kuti zororai, ndinongovati garai muchingoita gadziriro kusvika pazvinenge zvakanaka, hapana anoziva kuti zvinonaka rinhi,” anodaro.   Siyachitema ndiye akatungamira chikwata chemaGems chekutanga kuenda kunokwikwidza kumitambo yeWorld Cup 2019 apo chakanokwikwidza kuEngland uye kubva kumutambo uyu, akasvika achisendeka shangu dzake dzekutamba ndokutanga kurairidza mutambo uyu.   Chikwata chemaGems gore rinotevera chinofanirwa kutanga kurwira kuenda kumutambo we2023 World Cup uyo unofanirwa kuzotambirwa kuSouth Africa.   Achitaura, Siyachitema anoti kana netball ikasapihwa mvumo yekuti ichitanga kutambwa, zvinogona kuremera chikwata chemaGems gore rinotevera kusarudza vatambi vanochimirira pakurwira tikiti rekuenda kuSouth Africa sezvo vatambi vazhinji vanenge vava nengura yekugara vasingatambe kwenguva refu.   “Zvino zvino takatarisana nekurwira kuenda kuWorld Cup, zvino kana tisiri kutamba zvinogona kuzoremera chikwata chenyika.   “Mitambo iri kutofanirwa kutanga kutambwa nekuchimbidza kuti vatambi vagare vakagwinya uye vanosarudza chikwata chenyika vatange kuongorora vatambi. Patakabva kuWorld Cup yekupedzisira, vatambi vakaita seni, Pauline Jani naJoice Takaidza takabva tasendeka kutambira maGems, saka pane gwanza guru rinofanira kuvharwa.   Kana mitambo isiri kutambwa hameno kuti vanotitsiva sei,” anodaro Siyachitema.	https://www.kwayedza.co.zw/vatambi-vaita-ngura-siyachitema/
politics	America neIran Dzopesana paNyaya yeZimbabwe paZuva Rekupemberera Kuzvitonga Kuzere	Hurumende yeAmerica yakatumira mashoko ekukorokotedza mhuri yeZimbabwe kwete kuvatungamiri wenyika Vaemmerson Mnangangwa pazuva rekupemberera kuwana kuzvitonga kuzere. Mumashoko kuvatori venhau, gurukota rinoona nezvekudyidzana nedzimwe nyika muAmerica VaAntony Blinken vakakurudzira hurumende yeZimbabwe kuti iremekedze kodzero dzevanhu dziri mubumbiro remitemo renyika. Vanotiwo zvakakosha kuti muZimbabwe muitwe nhaurirano kuti muve nekubatana sezvakarwirwa nyika. Hurumende yeZimbabwe inoti hayo America inofanira kubvisa zvirango zvakatemerwa vamwe vatungamiri venyika vachipomerwa mhosva yekutonga nedemo. Asi mumashoko avo pazuva rekuwana kuzvitonga kuzere kwezimbabwe, mutungamiri wenyika yeIran VaHassan Rouhani vakakorokotedza VaMnangagwa vachishorawo nyaya yezvirango zvakatemerwa Zimbabwe. vakati zvirango izvo zvinofanira kubviswa. Iran yakatemerwawo zvirango neAmerica ichipomerwa mhosva yekuda kugadzira chombo chenuclear.	https://www.voashona.com/a/america-neiran-dzopesana-panyaya-yezimbabwe-pazuva-rekupemberera-kuzvitonga-kuzere/5857749.html
business	VaChinamasa Vanotura Bhajeti re$4,1 Billion Kuti Ritambirwe neParamende	Gurukota rezvemari, VaPatrick Chinamasa, vaparura neChina bhajeti regore rinouya remabhiriyoni mazana mashanu ezviuru zvemadhora. VaChinamasa vanoti zvikamu makumi masere nezviviri kubva muzana zvemari iyi zvichashandiswa pamihoro yevashandi vehurumende. Vati izvi zvinoreva kuti hurumende inosara isina mari yekawanda yekushandisa kuita mamwe mabasa ayo akakosha. Vachitura muparamende hurongwa hwavari kuda kuti hushandiswe pamari yehurumende gore rinouya, Chinamasa vati hupfumi hwenyika hauna kumira zvakanaka uye bhajeti iri harina kunyanyosiyana nere gore rino. Semaonero avo, VaChinamasa vati izvi zvinoreva kuti hupfumi hwenyika hausi kufamba zvakanaka. Vati mari zhinji ichaunganidzwa nehurumende ichaenda kumihoro yevashandi vayo uye izvi zvinoreva kuti hurumende ichange ichibhadhara vashandi vanenge vasingaite basa sezvo pasina mari yekuitisa mabasa anodiwa nehurumende. VaChinamasa vati kunze kwemari yavari kutarisira kuwana kubva kumitero, vanotarisira kuwana mari ingangosvika bhiriyoni remadhora sezvikwereti pamwe nerubatsiro runobva kune dzimwe nyika. Vati sezvo hupfumi hwenyika husiri kufamba zvakanaka, zvakakosha kuti bhajeti ravo rironge hwaro hwekuti makambani avhure uye kuti nyika ikwanise kukwezva makambani ekunze. Vanoti pari zvino nyika iri kutenga zvinhu zvakawanda kubva kunze kudarika zvairi kutengesa. Vatiwo zvizhinji zviri kutengwa kunze zvinogona kugadzirwa munyika. Nekuda kwaizvovo, VaChinamasa vati makambani achange achitengesa zvinhu kunze zvakanyanya achabvisa mitero inenge iri pasi pasi. Vatiwo kunyange hazvo vari kushanda nemabhanga ekunze akaita seInternational Monetary Fund mukugadzirisa nyaya yezvikwereti, hurumende yavewo nehwaro hwekugadzirisa nyaya iyi. Zimbabwe ine zvikwereti zvekunze zvinosvika mabhiriyoni masere emadhora ekunze. Vatiwo mutemo wekupa masimba ehupfumi kuvatema vemuno unofanira kujekeswa kuitira kuti vekunze vakwanise kuzotanga mabhizimisi muZimbabwe. VaChinamasa vanoti vanoda kutanga mabhizimisi munyika vanofanira kutaurirana nebazi rinoona nezvevechidiki nezvekupa masimba ehupfumi kuvatema kuti vajekeserwe kuti mutemo uyu unofamba sei. Vati izvi zvakakosha sezvo makambani emunyika ari kuvhara. Vatiwo kubva muna 2011 kusvika gore rino, makambani anodarika zviuru zvina nemazana matanhatu akavhara, ukuwo vashandi vanodarika zviuru makumi mashanu nezvishanu, vakarasikirwa nemabasa. VaChinamasa vatiwo vashandi vanotambira mari isingadariki mazana matanhatu emadhora pamwedzi havafanirwe kubatirwa mutero kutanga gore rinouya. VaChinamasa vatiwo hurumende iri kuda kukwidza mitero wefodya yemudzanga senzira yekuunganidza mari. Vatiwo vari kukumbira paramende kuti idzikewo mutero kuvarimi vefodya vachiti mari ichaunganidzwa kubva pamutero uyu ichashandiswa pamabasa ekudyara miti sezvo varimi vefodya vari kutema miti apo vanenge vave kupisa fodya yavo. VaChinamasa vati vari kudawo kuderedza mitero yehwahwa hwemumabhodhoro kana izvi zvikatambirwa neparamende. VaChinamasa vatiwo hurumende ine hurongwa hwekupa hurumende dzematunhu mari asi yakamirira kuti patange pave nemitemo yekushanda kwehurumende dzematunhu idzi. Vatiwo vari kuda kuisawo parutivi mamiriyoni gumi emadhora semari yekusimudzira matunhu kana kuti Constituency Development Fund. Asi vati mari iyi ichapihwa nhengo dzeparamende kana pachinge pave nemutemo wekushandiswa kwemari iyi. VaChinamasa vatiwo hurumende ine hurongwa hwekubatsira varimi nembeu nefotireza nezvimwe senzira yekuti nyika iwane goho rakanaka. Vatiwo hupfumi hwenyika hunotarisirwa kukura nezvikamu zvitatu nechidimbu kubva muzana gore rinouya. Matare eHouse of Assembly ne Senate ari kutarisirwa kuzeya bhajeti raturwa naVaChinamasa oona kuti oritambira here kana kuti kwete sezvinodiwa nemitemo. No media source currently available 	https://www.voashona.com/a/zimbabwe-chinamasa-budget/2537375.html
business	Vamwe Varimi Votadziswa Kurima Minda Yavo kuMashonaland West neVari Kuchera Goridhe	Vamwe varimi mudunhu reMashonaland West vanoti vave kutadza kurima minda yavakapihwa nehurumende nekuda kwevanhu vari kuchera goridhe muminda yavo. Varimi ava, avo vakapihwa minda pasi pechirongwa chehurumende chekuwanisa ivhu kuruzhinji rwevanhu vanoti nguva dzakawanda vave kuwana minda yavo yavakucherwa nevanhu vanochera zvicherwa vasina mvumo kana kuti makorokoza, avo vanenge vachitsvaga goridhe. Varimi ava vanoti haasi makorokoza chete ari kuchera minda yavo, kunyange vanochera goridhe zviri pamutemo vanongokaruka vauya nemagwaro anovapa mvumo yekuchera muminda yavo zviri pamutemo. Mumwe mugari wekuMakonde akachererwa mumunda make ndiAmai Mary Nyabadza. Amai Nyabadza vanoti hurumende ingadai isina kupa vanhu minda munzvimbo dzizere zvicherwa nekuti vave kutotadza kurima. Vanoti vanochera zvicherwa ava vanoita zvemhirizhonga kana munhu akada kuvarambidza. Mumwe murimi akachererwa mumunda make, VaReason Dandawa, vanotiwo vanochera goridhe vanoita madiro ajojina uye vanoita zvemhirizhonga. VaDandawa vanoti chikamu chinoti anochera zvicherwa anoonekwa seakakosha kudarika murimi mumaziso emutemo chinofanirwa kuvandudzwa. Mumwe murimi akapindirwawo mumunda make emahekiteya makumi masere kwaZvimba nevanochera goridhe, VaGerald Mashiri, vanoti vakapindirwa nevanhu vatanhatu vari kuchera goridhe vasina kuvapa mvumo. VaMashiri vanoti hurumende inofanirwa kupa murimi mukana wekutanga wekuti achere goridhe riri mumunda make. VaMashiri vanoti vanochera goridhe ava vanosiya vasina kuvhara makomba vachiti bazi rinoona nezvemigodhi pamwe nezvicherwa ndiro riri kuita zvehuwori zvekupa vanochera ava marezinesi pasina gwaro rekuti murimi abvuma here kana kuti kwete. Sachigaro weboka remadzimai anoita zvekuchera zvicherwa, Muzvare Chiedza Chipangura, vanoti gakava remurimi nemucheri rinofanirwa kupedzwa nekukurumidza nemukuru webazi rezvemigodhi nezvhicherwa wedunhu zviri pamutemo. Muzvare Chipangura vanoti zvikatora nguva rinenge rave dambudziko rehuwori. Panyaya yevacheri vari kurambira paminda, Muzvare Chiedza vanoti dambudziko rine vamwe varimi nderekuti vanoda kurambira nzvimbo asi ivo vasingacheri zvicherwa vachida kungorima chete. Mukuru webazi rezvemigodhi nezvicherwa mudunhu reMashonaland West, Amai Sibongubuhle Mpindiwa, vanobvuma kuti pane nyaya dzine chitsama dzekusawirirana kwevarimi nevanochera zvicherwa zvakaita segoridhe, asi vachiti nyaya dzacho dzinongosiyana nenzvimbo. Amai Mpindiwa vanoti rimwe dambudziko rinoita varimi kufunga kuti zvicherwa zvinenge zviri muminda mavo ndezvavo vachiti izvi hazvisi izvo nekuti zvicherwa ndezvehurumende iyo inopa bvumo kune wose anenge akumbira bvumo yekuchera. Amai Mpindiwa vanoti nzvimbo yose munyika inogona kupihwa mvumo yekuti icherwe zvicherwa kusanganisira nzvimbo dzehurumende. Nyanzvi munyaya dzezvicherwa vachishanda vakazvimiririra, VaGeorge Mugani, vanoti mutemo unopa mucheri wezvicherwa mvumo yekuchera zvicherwa kunyange pamunda wemumwe munhu sezvo mvumo yekurima iri pamasendimita makumi matatu kubva pamsoro kudzika pasi chete, zvichireva kuti kubva panogumira masendimita makumi matatu aya zvichidzika, pasi pose hapachisiri pake, asi panenge pave pehurumende. Panyaya yemutemo wemigodhi nezvirimwa VaMugani vanoti mutemo uri kuvandudzwa kuchengetedza murimi sezvo pave nemutemo wekuti mucheri wezvicherwa anofanirwa kupihwa mvumo nemurimi kana aine mahekiteya ari pasi pezana. Ongororo yakaitwa neStudio 7 inoratidza kuti dambudziko iri rakatekeshera mumatunhu madiki ose muMashonaland West anoti Hurungwe, Makonde, Zvimba, Norton, Chegutu, Kadoma pamwe neMhondoro, uye rinowanikwawo mune mamwe matunhu ose emunyika ane zvicherwa zvakaita segoridhe. No media source currently available 	https://www.voashona.com/a/6542216.html
health	Varwere Voomerwa neKushaikwa neKudhura kweMishonga	Vanhu vakawanda munyika vari kuchema chema nekushaikwa uye kudhura kuri kuita mishonga zvopa kuti hupenyu hwevarwere vakawanda huve munjodzi. Zvipatara zvikuru zvehurumende zvinonzi zvasara nemishonga yakakosha isingadarike mazuva gumi. Vanotengesa nekugadzira mishonga vanoti hurumende haisi kuvapa mari yakakwana yekunze yekutenga mishonga kubva kuIndia neSouth Africa kunyanya. Sachigaro wePharmaceutical Manufacturers Association of Zimbabwe ,VaEmmanuel Mujuru, vatenda kuti zvinhu hazvina kumira zvakanaka nenyaya yekushaya mari vachiti vanoda mamiriyoni maviri emadhora asi vari kuwana zvikamu gumi kubva muzana zvemari iyi. Mashoko aya atsinhirwawo naMuzvare Emily Nyathi vanotengesa mishonga muHarare. Amai Nyathi vati nyaya iyi yave nenguva ingatosvika makore maviri isina kugadziriswa. Hurumende inoti iri kuyedza kutsvaga mari yekubatsira mukutenga mushonga uye nemusi weChina yakapa vanotenga mishonga mari inosvika mamiriyoni matatu nezviuru zviviri mushure mekunge yambovapa mari inosvika mamiriyoni matanhatu nezviuru zvisere svondo rapera. Asi chiremba Dr Rutendo Bonde vanoti mari iyi idonwe remvura mugwenga. Mashoko aya atsinhirwawo naAmai Nyathi. Mukuru wechipatara cheMpilo Hospital, Dr Solwayo Ngwenya, vaudza nhepfenyuro yeZBC kuti vasara nemishonga inokwana mazuva gumi chete. Matambudziko aya ndemamwe kuParirenyatwa, Harare Hospital, UBH nezvimwe zvipatara zvehurumende. Mukuru weCommunity Working Group on Health, VaItai Rusike, vatendawo kuti zvinhu hazvina kumira zvakanaka munyaya dzemishonga. Vanotiwo vamwe vanhu vave kutopotera kumaporofita nekun’anga Vakawanda vataura neStudio 7 vati vave kutoita mapiritsi ekudimbura nepakati kuti vakwanise kutombowana chekunwa pazuva. Vamwewo vanoti vave kutopona nekuenda kunyika dzakaita seZambia neSouth Africa kunotsvaga mishonga. Nyanzvi munyaya dzezvehupfumi Muzvinafundo Gift Mugano vanoti hurumende inofanira kumutsiridza makambani anogadzira mushonga kuti varerutse dambudziko iri. Mari zhinji yeZimbabwe inosvika zvikamu makumi mapfumbamwe kubva muzana inobva kumasangano akazvimirira akaita seUnited Nations Children’s Fund, Global Fund neUS Presidents Emmergency Plan for Aids Relief neDepartment for International Development yekuBritain. Pharmaceutical Society of Zimbabwe inogadzira mishonga inoti inoda mari inosvika mamiriyoni makumi mana nemashanu kuti itange kushanda zvakanaka. VePharmaceutical Wholesalers Association vanoti nekuda kwechikwereti chemari inosvika mamiriyoni makumi maviri nemashanu, havachapihwe mishonga kwavaitenga. Vanoti pamwedzi vanoda mari inosvika mamiriyoni masere. No media source currently available  	https://www.voashona.com/a/varwere-voomerwa-nekushaikwa-nekudhura-kwemishonga/4621025.html
business	Kukwidzwa kweMafuta eKufambisa Kworwadza Vagari muChinhoyi	Vagari vemuChinhoyi vanoti havasi kufara nemakwidzirwo ari kuita mari dzekufambisa kuenda kunzvimbo dzakasiyana apo zvitoro zvakawanda zvainge zvakavharwa neSvondo. Mari dzekufambisa dzakamuka dzakakwidzwa nezuro mangawanani zvichitevera kukwidzwa kwakaitwa mari yemafuta edzimotokari nemutungamiri wenyika VaEmmerson Mnangagwa neMugovera. Dzendo dzose dzemuChinhoyi dzaisiita dhora rimwechete dzave kuita madhora matatu, mari inonzi nevakawanda yakawandisa. Kubva muChinhoyi kuenda kuHarare munhu aimbobhadhara madhora matanhatu, asi iye zvino kwave kubhadharwa madhora gumi nemashanu. Kubva muChinhoyi kuenda kuChegutu kana kuKaroi kwave kuita madhora gumi nemaviri kubva pamadhora matanhatu. Amai Sarudzai Patana vanoti madhora matanhatu pamunhu kuenda kubasa ivo nemurume wavo nemwana wavo anoenda kuchikoro nekombi yakawandisa. Mumwe mudzidzisi, VaItai Mutapa, avo vanoti vainge vave kuenda kubasa kaviri pasvondo, vanoti nhasi havaende kubasa sezvo vasina mari yekufambisa. VaMutapa vanoti pavaenda kunotenga zvekudya zvitoro zvanga zvakavhara zvavapa fungidziro yekuti vezvitoro vari kuda kukwidza mitengo yezvinhu kubva nhasi mangwanani. Asi VaClifford Matambo, avo vanotengesa zvekudya, vanoti mitengo inofanirwa kukwira sezvo mari yekuunza zvinhu zvavanotengesa zvave kuvadhurira nekuda kwemitengo yemafuta yakakwidzwa. Mumwewo mugari wemuChinhoyi anoda kudanwa nezita rekuti Nimrod anoti zvinonyadzisa kuti mutungamiri wenyika VaMnangagwa anozivisa kukwira kwemafuta gurukota rezvemhando dzemoto riripo. Mutungamiri wenyika VaMnangagwa vakazivisa kuti dhiziri rave kutengwa nemadhora matatu nemasendi gumi nerimwe ukuwo peturu yave kuita madhora matatu nemasenzi makumi matatu. Kunyange mafuta edzimotokari akakwidzwa achiri kushaikwa munyika.	https://www.voashona.com/a/zimbabwe-busfare-hike-chinhoyi/4741188.html
sports	‘UPENYU PAMBERI, BHORA MUSHURE’	MUTAMBI weZimbabwe Warriors nechikwata cheStade de Reims chekuFrance, Marshall Munetsi, anoti panguva ino yechirwere cheCovid-19 icho chatekeshera pasi rose, upenyu hwevanhu hunofanirwa kukosheswa kudarika mutambo wenhabvu.   Achitaura svondo rino ari kuFrance uko anotambira achitambira nhabvu yake, Munetsi anoti kumiswa kwakaita mitambo yenhabvu kunyika iyi pamwe nepasi rose kwakakosha sezvo matanho akatorwa aya ari kubatsira kurwisa kupararira kwecoronavirus.   “Ini semutambi wenhabvu, mutambo uyu hauna kunyanya kukosha kukunda upenyu hwevanhu. Ndinotsigira kumiswa kwakaitwa mitambo yenhabvu sezvo uku kuri kubatsira kurwisa kupararira kwecoronavirus.   Kana chirwere ichi chapera hacho, tochidzokera kunotamba hedu nhabvu.   “Zvose ngatingozviisai mumaoko aMwari, zvichadarika hazvo todzokera kuupenyu hwedu hwemazuva ose,” anodaro.   Munetsi akatanga kutambira chikwata cheStade de Reims mwaka uno achibva kuchikwata cheOrlando Pirates chekuSouth Africa.   Kusvika pazomiswa mitambo yose, Munetsi ange achitamba nhabvu inonwisa mvura kuStade de Reims izvo zvakambomuona achimaka shasha Neymar Jnr mune umwe mutambo wechikwata chake necheParis St Germain (PSG) uyo chikwata chaje chakahwina 2-0. Mumutambo uyu, Munetsi akarumbidzwa zvikuru sezvo PSG ichizivikanwa pasi rose nevatambi vanoita “kuruka” bhora vachisanganisira iye Neymar Jnr, Kylian Mbappe, Edinson Cavani asi musi uyu shasha idzi dzakashaiswa mukana.   Munetsi anoti agere zvakanaka kuchikwata chaari kutambira cheReims achiti kana mumwe mukana wekuenda kune chimwe chikwata ukaiuya, achatarisa zvinomunakira.   “Ndiri kugutsikana nepandiri iye zvino, asi ndinoda kusvika kumusoro-soro nenhabvu. Ndichatungamirirwa naMwari murwendo rwangu uye kwose kwandinoenda ndiye anoziva kwandichasvika.   “Ingori nyaya yekuona zuva nezuva kuti zvinenge zvichifamba sei. Kana mukana wauya ndinoushandisa ndofambira mberi nemutambo,” anodaro Munetsi.   Nemusi weChipiri svondo rino, vanhu 18 vange vabatwa vaine chirwere cheCovid-19 muZimbabwe apo vatatu vacho vakatoshaya.	https://www.kwayedza.co.zw/upenyu-pamberi-bhora-mushure/
health	Madhokotera neVakoti Votanga Kuramwa Mabasa neKushaya Zvekuzvidzivirira kuCoronavirus	Vanachiremba navana mukoti munyika vatanga kuramwa mabasa kunyangwe nyika yatarisana nechirwere chouraya vanhu vakawanda pasi rose cheCoronavirus. Vanachiremba navanamukoti ava vanoti hurumende iri kukundikana kuvapa zvekushandisa kuti vazvidzivire kutapurirwa zvirwere zvakaita seCoronavirus. Mutsamba kubazi rezvehutano, iri mumaoko eStudio 7, vanamukoti kuburikidza nesangano reZimbabwe Nurses Association vati vakasuma bazi rezvehutano mazuva maviri apfuura kut vanoda zvekuzvidzivirira kubva kuchirwere cheCoronavirus, mvura muzvipatara uye mari yekushanda kwavachaita nguva yakareba vachirapa vane chirwere cheCoronavirus. Mutsamba kubazi rezvehutano nevakuru vezvipatara zvehurumende munyika, mutungamiri wesangano rinomirira vanachiremba reZimbabwe Hospital Doctors Association, Dr Tawanda Zvakada, vatiwo nhengo dzavo hadzichakwanise kuramba dzichishanda kutanga nhasi sezvo dzisina zvekuzvidzivirira. Vati vakaita musangano nehurumende neMuvhuro nezvenyaya iyi asi kusvika pari zvino hapana chabuda. Hatina kukwanisa kubata gurukota rezvehutano, Dr Obadiah Moyo, kana munyori mubazi ravo, Dr Agnes Mahomva, sezvo vose vange vasiri kudaira nharembozha dzavo. Kusvika pari zvino hurumende inoti vanhu vatatu vabatwa nechirwere cheCoronavirus munyika uye mumwe chete, mutori wenhau, Zororo Makamba, akashaya vakavigwa neChipiri. Mutungamiri weZimbabwe Nurses Association, VaEnock Dongo, vatenda kuti vanoda zvikwanisiro muzvipatara nechimbi chimbi uye vakanda mapadza pasi.. No media source currently available 	https://www.voashona.com/a/vanachiremba-navanamukoti-votanga-kuramwa-mabasa-nekushaya-zvekuzvidzivirira-kucoronavirus/5345330.html
sports	Ane nharo ngaauye: Khan	anoti hapana chinhu chinomutadzisa kurwa naManny Pacquiao pamwe naKell Brook futi mumwedzi 12 inotevera.   Khan akakwanisa kuzvidzora mumutambo wake naSamuel Vargas wekuColombia svondo radarika ndokuhwina pazvibodzwa, uye mutambo uchangopera Eddie Hearn anove puromota waBrook pamwe naKhan akataura kuti mutambo wevaviri ava unofanirwa kuitika izvezvi kana kuti hauchaitike zvachose.   Khan akaudza PA Sport kuti: “Ndine makore 31, ndichiri mudiki saka nguva ichiripo yekuti mitambo yese miviri iitike. Sei usiri kuitika? Ndinofunga kuti yese miviri mugore rimwe chete inotambika ikabudirira.   “Pacquiao ndiye wandiri kunyanyoda nekuti mukuru pasi rese munyaya dzetsiva uye zita rake rine mukurumbira. Saka kurwa nemunhu akaita saye chiremerera chikuru.   “Mutambo usingazivikanwe kuti unofamba sei uye vanhu vachafunga kuti ndinogona kukundwa naye, asi ndinoziva kuti ndinogona kumushamisa.   “Mutambo waKell Brook, mutambo wandinoziva kuti ndinogona kuhwina zvangu ndakasununguka, ndicho chokwadi. Asi inyaya yekuti pakugadzira zita rangu ndina mazita andinoda kunzi ndinzi ndakakunda. Asi ndingade chaizvo Manny Pacquiao pana Kell Brook. Zita rake iguru chaizvo uye aya ndiwo maonero angu.”   Apo mutambo wake naBrook unenge ndiwo uri kudiwa nevatsigiri vetsiva kuBritain, Khan anofunga kuti anogona kukurudzira Pacquiao kuti auye kuzorwa kunyika iyi asi hunge kana vakamupa zvaanenge achida kuti asimuke.   Akapedza makore matanhatu achishanda nemuFilipino uyu vachirairidzwa vese tsiva naFreddie Roach uye anoti kumuziva kwaanoita —  sezvo vaimborwa mitambo yehushamwari —  zvinomubatsira zvikuru. — SportsMail boxing	https://www.kwayedza.co.zw/ane-nharo-ngaauye-khan/
politics	Iran Inorwisa Mizinda Inogara Mauto eAmerica muIraq	Iran yakakanda zvombo zvema ’missiles’ zvinopfuura gumi nezviviri kumizinda inogara mauto eAmerica mu Iraq neChipiri manheru. Asi hazvisati zvazivikanwa kana paine mauto aurayiwa kana akuvadzwa. Iran inoti yaita izvi senzira yekutsiva kuurayiwa neAmerica kwakaitwa General Qassem Soleimani svondo rapera. Muzinda mukuru wemauto eAmerica, we Pentagon, pamwe chete nemuzinda wemutungamiri wenyika, weWhite House, yazivisa kuti haisi kuzotaura pamusoro penyaya iyi nevatori venhau sezvo mutungamiri wenyika, VaDonald Trump, vachataura kune veruzhinji.. VaTrump Asi vanyora paTwitter pavo kuti zvinhu zvese zvakanaka, vachiti vachataura kuvanhu pamusoro pezvenyaya iyi nemusi weChitatu. Nhengo yeZanu PF muWashington DC, VaFrenk Guni, avo vari kutevera kufamba kuri kuita nyaya iyi nguva dzese, vanoti America inofanira kuziva kuti kana ikatanga hondo neIran, inofanira kuziva kuti hondo yacho haiperi sezvatiri kuona muIraq neAfghanistan. No media source currently available  	https://www.voashona.com/a/zimbabwe-iran-fires-missiles-at-military-bases-housing-american-soldiers-in-iraq-fren-guni/5236584.html
politics	Vatsigiri veMDC Alliance Vorwiswa neVanofungidzirwa Kuti VaTsigiri veZanu-PF paMusangano Wavo	Mutungamiri weMDC Alliance, VaNelson Chamisa neMuvhuro vakaita misangano nevatsigiri vavo kuCaledonia neMabvuku kwavakati makanzura ebato ravo achaita huori kana vapinda panyanga vachadzingwa pamwe nekutorerwa matanho akaomarara. Pakamboita mhirizhonga pakati pevechidiki vebato ravo nevechidiki veZanu PF vaChamisa vasati vasvika kuCaledonia. Mhirizhonga inonzi yakaitika panzvimbo yemabhizimusi paGazebo kuCaledonia apo vechidiki veZanu PF vanonzi vakanda matombo panga pakaungana vatsigiri veMDC Alliance vakamirira VaChamisa. Imwe nhengo yeboka revechidiki muMDCT inotungamirwa naVaChamisa, VaDennis Muroyiwa, vaudza Studio 7 kuti vechidiki veZanu PF vanga vaine chitsama vapotedzera matombo zvaita kuti vatsigiri veMDC vaviri vakuvare. VaMuroyiwa vati vakuvara ava vakaendeswa kuchipatara. Hatina kukwanisa kutaura nasachigaro weboka revechidiki muZanu PF, VaGodfrey Gomwe, kuti tinzwe pamire bato ravo panyaya iyi. Mhirizhonga yaitika iyi inouya panguva iyo mutungamiri weZanu PF uye vari mutungamiri wenyika VaEmmerson Mnangagwa vachigara vakataura kuti vanoda sarudzo dziri pachena uye dzisina mhirizhonga. Pavakasvika kuCaledonia, VaChamisa vatsoropodza nyaya yemhirizhonga vachiti mawoko avo akachena panyaya yemhirizhonga. Vachitaurawo pane mumwe musangano wakaitirwa kuMabvuku, VaChamisa vati makanzura ese ebato ravo achaita huori kana vachinge vapinda panyanga varangwa zvakaomarara vachiti mameya anofanira kunge aine masimba. VaChamisa vakakurudzirawo kuti vatsigiri vebato ravo vavhotere VaJames Chidhakwa pasarudzo dzeparamende vachiti nhengo yeparamende inomirira Mabvuku parizvino, VaJames Maridadi, havana rutsigiro rwebato ravo sezvo vachiti vakaendesa mapepa ekukwikwidza kuZEC zvemusoro wavo mushure mekunge vakundwa naVaChidhakwa musarudzo dzema primary dzebato ravo. No media source currently available   	https://www.voashona.com/a/vatsigiri-vemdc-alliance-vorwiswa-nevanofungidzirwa-kuti-vatsigiri-vezanu-pf-pamusangano-wavo/4495223.html
business	Musangano weNyika Dzine Nzou Unopetwa kuHwange Nyika Dzine Nzou Dzichikurudzira CITES Kuti Isapindira Muzvirongwa Zvadzo	Musangano wemazuva matatu wekutsvaga nzira dzekuti nyika dzemuAfrica dzine nzou dzitaure nezwi rimwechete kumusangano weCOP uchaitwa mukupera kwegore rino, uyo wakanga uchiitirwa kuHwange wkapetwa nemusi weChina, makurukota ezvekuchengetedzwa kwezviwanikwa akapinda mumusangano uyu achiti sangano reConvention on International Trade in Endangered Species of Wild Fauna and Flora kana kuti CITES haifanirwe kupindira mukutengeswa kwenyanga dzenzou nenyika dzakazvimirira. Makurkota emunyika dzemuAfrica aya akati nyika dzakazvimirira dzine kodzero dzadzo dzekushandisa zviwanikwa zvadzo sezviri mumitemo yadzo. Musangano uyu wakabuda nechibvumirano cheHwange Declaration, icho chine zvisungo gumi nezvina, zvinosanganisira chekuti sangano re CITES rinofanirwa kuongorora zvakare zvisungo zvaro panyaya yekutengeswa kwenyanga dzenzou. Nyika dzine nzou idzi dzakakurudzirwa kuti dzitambirewo chibvumirano cheHwange Declaration ichi. Zimbabwe iri kuda kuti ibvumidzwe kutengesa nyanga dzayo dzenzou dzainoti dzakawandisa. Hurumende yakambotiwo inogona kubuda mugungano reCITES kana zvido zvayo zvakasatevedzerwa. Mukuru wesangano reCentre for Natural Resource Governance, VaFarai Maguwu musangano uyu wavive musangano wakakosha zvikuru asi donzvo riri kurwirwa nemakurukota akapinda mumusangano kusanganisira weZimbabwe rakanangana nekuuraya nzou, izvo zviri kurambwa nesangano reCITES. No media source currently available	https://www.voashona.com/a/6591797.html
politics	South Africa neAmerica Dzoronga Kudzika Mitemo Inochengetedza Mabasa eZvizvarwa Zvadzo	Bato reANC muSouth Africa rinonzi riri kuronga kuti padzikwe mutemo unoderedza huwandu hwevanhu vekunze vanenge vachishanda munyika iyi. Vachitaura nevatori venhau nemusi weMuvhuro, munyori mukuru webato reANC, VaGwede Mantashe, vanonzi vakati bato ravo rakabuda nechisungo chekuti zvizvarwa zvemuSouth Africa hazvingarambi zvichitorerwa mabasa nevekunze. Bato iri rinonzi richazeya zvakare nyaya yekutorwa kwemabasa nevekunze iyi kumusangano waro mukuru uchaitwa muna Zvita gore rino, uko kunotarisirwa kuti hurongwa hwekuti pave nemutemo wakadai hunogona pasiswa zvisina dambudziko. Kana mutemo uyu ukabudirira, zvizvarwa zveZimbabwe zvakawanda zvinonzi zvinogona kurasikirwa nemabasa, zvikuru mumakambani anoita zvekuvaka, zvekubika zvekudya pamwe nemumapurazi. Asi vanoona nezvekufambiswa kwemabasa musangano reZimbabwe Exiles Forum, Muzvare Diana Zimbudzana, vanoti havazivi kuti chiri kukurudzirwa neANC chitsva chii, sezvo pagara paine mutemo nechekare wekuti makambani anosungirwa kupinza vekunze vangani mabasa. Zvichakadaro, mutungamiri weAmerica, VaDonald Trump, vazivisa nezvebhiri remutemo uri kuronga kudzikwa, uyo uchaderedza huwandu hwevanhu vanopinda vachizogara munyika iyi zviri pamutemo. Mukutanga kwegore rino maseneta maviri anoti VaTom Cotton naVaDavid Pardue vakaparura mutemo unogona kudimura huwandu hwevanhu vanopinda vachigara kubva pamiriyoni imwe chete kuenda pamazana mashanu ezviuru pagore roga-roga. Bhiri iri, iro risati rapinda mudare reseneti, riri kukurudzirawo kuderedzwa kwemhuri dzemunhu anopinda muAmerica semushandi, kumisa chirongwa chekuhwinhisa vanhu mavhiza ekunogara muAmerica che diversity visa lottery, uyewo kuomesa nzira dzekuwana nadzo mvumo yekushanda kuburikidza ne “green card”. No media source currently available 	https://www.voashona.com/a/zimbabwe-politics-south-africa-america-immigration-zimbudzana/3969233.html
business	ZIMRA Yoomesera Vasiri Kubhadhara Mitero	Chipiri range riri zuva rekupedzisira remakambani emunyika ane zvikwereti zvemutero kuti ange atenderana nebazi reZimbabwe Revenue Authority, ZIMRA, kuti angazvibhadhara sei mari iyi gore rino risati rapera. Asi vakuru vemabhizimisi vanoti kuda kuvamanikidza kubhadhara mari iri kunzi neZIMRA inopfuura bhiriyoni imwe chete yemadhora zvichapa kuti vavhare mabhizinesi avo, vanhu vorasikirwa nemabasa. ZIMRA inoti mari iyi ndeyezvikwereti zvekubva muna Kukadzi 2009 kusvika muna Gunyana 2014. ZIMRA iri kuyambira kuti vanhu vanenge vanyepa pamapepa avo vanobvisirwa kanganwiro kana kuti Amnesty yavanenge vapihwa. ZIMRA iri kuita chipatapata chekutsvaga mari yekupa hurumende kuti ibhadhare vashandi pamwe nekufambisa mabasa ehurumende. Gurukota rezvemari, VaPatrick Chnamasa, vanoti ZIMRA inofanira kuona kuti mitero yabhadharwa. Mutungamiri wesangano revemabhizimisi reEmployers Confederation of Zimbabwe, VaJohn Mufukari, vanoti havaone makambani achikwanisa kubhdhara mari iyi sezvo makambani aya ari kuomerwawo. Mashoko aya atsinhirwawo nemukuru anoona nezvehupfumi musangano Resource Exploitation Watch, VaWashington Mehlomakhulu, avo vanoti nguva yekuti vanhu vabhadhare zvikwereti inofanirwa kuwedzerwa. No media source currently available   	https://www.voashona.com/a/zimbabwe-economy/2701698.html
sports	Mitambo yeDivision One yosimudzira	  HUTUNGAMIRI hweNorthern Region Division One hwazivisa kuti mitambo yenhabvu yange yambomiswa kuitira kuti patambwe Axis Solutions Super 8 Tournament ichasimudzira nemusi wa4 Chikumi.   Pakamiswa mitambo iyi mwedzi wadarika, Golden Eagles ndiyo yange ichitungamira palog iine zvibodzwa 32 kubva pamitambo 16 yakatambwa.   Herentals U20 yaive panhamba yechipiri nezvibodzwa 34 kuchiti pechitatu pakagarwa neSimba Bhora iyo ine zvibodzwa 33 asi yatamba mitambo 15.   Nerimwewo divi, mutambi weSimba Bhora, Tinashe Balakasi, pari zvino ndiye ari kutungamira murwendo rwekurwira mubairo weGolden Boot sezvo akwanisa kunwisa ka18 kubva mumitambo 15 yatambwa nechikwata chake.   Anoteverwa naClaude Mapoka weGolden Eagles uyo anwisa kanomwe kubva mumitambo 16.   Muchinyorwa, icho chakatumirwa kuzvikwata zvose, sachigaro weNorthern Region Division One – Martin Kweza – anoti zvikwata zvinofanirwa kugara zvakagadzirira sezvo mitambo iri kuzosimudzira nemusi wa4 Chikumi.    Tinashe Balakasi   “Mitambo yedu tinotarisira kuti ichasimudzira musi wa4 Chikumi. Tazorangana kuti mitambo isimudzirwe pazuva iri kuti zvitipewo nguva yekupedza kuita hurukuro nevaridzi vepembe pamusoro penyaya yemari yavanozobhadharwa.   “Hatichatange zuva iro taitarisira kuti tichatanga nekukurumidza,” anodaro Kweza.   Zvakadaro, pachasimudzirwa mitambo yeligi iri, ichatambwa kusvika ipere, kochizotambwa fainari yeAxis Solutions Super 8 iyo ichaona Simba Bhora ichibandana neGolden Eagles FC.	https://www.kwayedza.co.zw/mitambo-yedivision-one-yosimudzira/
health	Chipatara cheChegutu Chovharwa Mushure Mekunge Mumwe Anopa Mushonga Ashaya neCovid-19	Chipatara chikuru chemuChegutu chakavharwa nemusi weChina mushure mekubatwa kwevashandi vaviri nechirwere cheCovid-19, mumwe wacho ndokufa nezuro. zvi zvasvita huwandu hwevanhu vafa nechirwere ichi munyika yose pamazana maviri nemakumi matatu nemumwe chete. Vakafanobata chigaro chemukuru mubazi rezvehutano mudunhu\nreMashonaland West, VaGift Masoja, vazivisa veruzhinji kuti zvinhu hazvina kumira zvakanaka pachipatara chikuru chemuChegutu neimwe kiriniki iri pedyo zvichitevera kufa kwemumwe mushandi nechirwere cheCovid-19 nezuro. VaMasoja vati mushandi akashaya uyu munhu aishanda kudivi rinochengetwa mishonga inopihwa varwere vepachipatara ichi. Vati vavhara chipatara ichi kuitira kuti vapfapfaidze mushonga chipatara chose sezvinokurudzirwa nebazi ravo pamwe nesangano reWorld Health Organization. VaMasoja vati bazi ravo riri kushushikana zvikuru nehuwandu hwevanhu vave kufamba vasina kupfeka zvinodzivirira kupararira kwechirwere cheCovid-19. Vayambira vagari kuti chirwere cheCovid-19 chichiripo uye kuti vatevedzere zvose zvinodikanwa zvakaita sekupfeka mamasiki anovhara muromo nemhino pamwe nekugara vanhu vakapatsanurana kana kuti social distancing.\n\nMunguva pfupi yadarika bazi rezvehutano rakambovhara makiriniki anoti Chikonohono muChinhoyi, Madzorera kwaZvimba neChikangwe kuKaroi nekuda kwekuti vamwe vashandi vepamakiriniki aya vainge vabatwa nechirwere cheCovid-19. Studio7 yaona vanhu vakawanda muChinhoyi vasina kupfeka mamasiki mumisha inogara veruzhinji, vanhu vanozopfeka mamasiki aya kana vave kupinda muguta. Mumwe wechidiki anga asina kupfeka masiki, VaArthur Changara, vati vanofunga kuti chirwere cheCovid-19 chaderera uye mapurisa haachafamba famba mumisha inogara veruzhinji. No media source currently available 	https://www.voashona.com/a/chipatara-chechegutu-chovharwa-mushure-mekunge-mumwe-anopa-mushonga-ashaya-necovid-19/5623205.html
sports	Zim gymnastics yahwina bhuronzi	   CHIKWATA chenyika chegymnastics chakahwina menduru yebhuronzi kumakwikwi eAfrican Union Sports Council (AUSC) Region 5 Youth Games ayo akaitirwa kuLilongwe, kuMalawi.   Zimbabwe yakapedza iri pechitatu kumashure kweSouth Africa iyo yakahwina menduru yegoridhe neAngola yakatora nhamba yechipiri ikahwinha yesirivha.   Chikwata cheZim gymnastics chaive nevatambi vanosanganisira Alexandra Chenelle Hencil, Maitaishe Naomi Chikuni, Nontokozo Makanaka Sibanda, Shameela Naida Fazilahmed, Pride Nyagura, Tatenda Kajonde, Tanatswa Clement Mutowo naLennon Kutenda Kagona.   Murairidzi wechikwata ichi – Rodwell Ngadziore – anoti vatambi vake vakadadisa nekupedza vari pechitatu uye anoona chiedza chakanaka mune remangwana zvekuti vanogona kuzokwikwidza mumitambo mikuru yemuAfrica.   Anoti vatambi vazhinji vaive muchikwata chake aka ndiko kekutanga kavo kuenda kunokwikwidza kumutambo uyu.   “Tine mufaro mukuru nekuhwina kwatakaita bhuronzi mumutambo uyu wemagymnastics. Zvinorakidza kuti remangwana rechikwata chedu rakajeka zvikuru nekuti tichitarisa vatambi vari muchikwata chedu, vadiki vanotangira kubva pamakore 13 kusvika pa18 okuberekwa chaiwo.   “Isu sevarairidzi takasarudza kutakura vatambi vane makore mashoma ivavo kuti tiende navo kuMalawi nechinangwa chekuti vakure mumutambo uyu.   “Tinoziva kuti pavachazokera, vanogona kutorwa zvekuzvekutosvika pakuhwina menduru yegoridhe chaiyo,” anodaro Ngadziore.   Zvakadaro, mumitambo yese, chikwata cheTeam Zimbabwe chakakwanisa kuhwina menduru dzinodarika 13 kuAUSC Region 5 mumitambo yakasiyana. Mutambi weTaekwondo, Clarity Ndhlovu, akahwina menduru yesirivha kumakwikwi aya.	https://www.kwayedza.co.zw/zim-gymnastics-yahwina-bhuronzi/
sports	Mbappe, Messi vorwira Golden Boot  	  MUTAMBI weFrance – Kylian Mbappe – naLionel Messi weArgentina ndivo vari kutungamira pakurwira mubairo weGolden Boot kumutambo weFIFA 2022 World Cup Qatar sezvo vese vanwisa kashanu.   Mumitambo mishanu yaatambira ‘Les Blues’ kuWorld Cup, Mbappe akwanisa kunwisa kashanu kuchiti Messi anwisa kashanu zvakare mumitambo mitanhatu yaatambira Argentina.   Vaviri ava vari kuteverwa nevatambi vaviri vanoti Olivier Giroud weFrance uyo akwanisa kunwiswa kana pamwe chete naJulian Alvarez weArgentina  anwisawo kana zvakare.   Rwendo rwekurwira mubairo uyu rwasarira pavatambi vana ava sezvo zvikwata zvavo zvichirimo mumakwikwi eWorld Cup kuQatar.    Olivier Giroud   Vamwe vatambi vanomwe vakatobva kumutambo uyu nenyika dzavo vainge vakwanisa kunwisa katatu-katatu.   Vatambi ava ndiBukayo Saka naMarcus Rashford veEngland, Cody Gapko (Netherlands), Richarlison (Brazil), Enner Valencia (Ecuador), Alvaro Morata (Spain) naGoncalo Ramos (Portugal).	https://www.kwayedza.co.zw/mbappe-messi-vorwira-golden-boot/
politics	VaMnangagwa Vanoita Hurukuro neVakuru veMakereke	Munyori mukuru wesangano reZimbabwe Council of Churches, Reverend Kenneth Mutata, vanoti zvakakosha kuti vemachechi vaite misangano yekubudirana pachena nevatungamiri vezvematongerwo enyika. Vanoti shuviro yavo ndeyekuti zvinotaurwa nevatungamiri vehurumende dai zvichizozadziswa zvinoita kuti veruznji vaone gwara rehurumende zvakanaka. Mashoko aReverend Mutata anotevera musangano wakaitwa nemutungamiri wenyika, VaEmmerson Mnangagwa, nevakuru vemachechi. Zvinonzi pamusangano uyu Va Mnangagwa vakataura nyaya dzakasiyana siyana nevakuru vemakereke. VaMnangagwa vanonzi vakavimbisa kutsigira zvinoitwa nevemakereke. Vakaudzawo vemachechi kuti vasununguke mukupawo pfungwa dzavo pamusoro pematongerwo enyika. Muhurukuro dzavaiita nevemachechi aya, pane dzimwe nguva VaMnangagwa vaishandisa mavhesi emubhaibheri zvikuru pamusoro pedambudziko rehuori hwauraya nyika. Zvinonziwo VaMnangagwa vakaudza vemakereke kuti vanzwisisewo kuti havangagoni kuvandudza zvinhu zvese nechimbi chimbi munyika asi vakati vakazvipira kugadzirisa zvese zvavanofanirwa kugadzirisa. No media source currently available  	https://www.voashona.com/a/zimbabwe-president-meet-church-leaders/4284364.html
health	Vana Chiremba Vanopinda Muzuva Repiri Vachiramwa Mabasa	Vana chiremba vapinda neChina muzuva repiri rekuramwa mabasa. Vana chiremba avo vanoti pamusangano wavaita nebazi rezveutano, hurumende yavimbisa kutambira chinyunyuto chimwe chete chete. Vachitaura neStudio7, mutungamiri weZimbabwe Hospital Doctor’s Association, Dr Edgar Munatsi, vati nhengo dzavo zhinji hadzisi pabasa sezvo vakamirira kuti zvichemo zvavo zvigadziriswe nehurumende. VaMunatsivati vanotorwadziwa zvikuru sanachiremba kuti hupenyu hwevanhu huri parumananzombe nekuda kwekuramwa mabasa kwavo uku. Vakurudzira hurumende kuti ikurumidze kugadzirisa zvinyunyuto zvavo. VaMunatsi vatinhengo dzavo dziri kutyityidzirwa nevamwe vakuru vemuzvipatara asi vati mumusangano wavaita nehurumende nhasi, vavimbiswa kuti kuita kwakadai kuchamiswa. Vana chiremba vanoti pahurukuro dzavaita nhasi nehurumende, hurumende yavimbisa kugadzirisa chinyunyuto chimwechete chekuvawanisa mabasa kana vapedza zvidzodzo zvavo zvepamusoro. Pari zvino hurumende yange ichibatirira kuzvitupa zvana chiremba ava kwegore kunyange hazvo hurumende yange isingavapi mabasa. Mubati wehomwe musangano reZimbabwe Hospital Doctor’s Association, VaInnocent Zano, vati chinangwa chavo ndechekuti hurumende igadzirise zvinyunyuto zvavo zvese, vonyorerana pasi kuti vadzokere kubasa. Pashanyirwa chipatara cheParirenyatwa, vana chiremba vange vakatogara zvavo vachitaura nyaya nguva dzebasa. Studio 7 yatadza kutaura nevarwere sezvo kwange kuchidiwa tsamba kubva kubazi rezveutano . Asi VaBrian Paradza, avo vashanyira hama yavo kuParirenyatwa vakurudzira hurumende kuti igadzirise dambudzo iri vakati murwere wavo kubva nezuro haasati awonekwa nachiremba. Bazi rezvautano rabudisa gwaro rekukurudzira vana chiremba kuti vadzokere kumabasa apo zvichemo zvavo zvinenge zvichigadziriswa. Asi MDC inotungamirwa naVaMorgan Tsvangirai yaburitsa mashoko ichiti haisi kufara nezviri kuitwa nehurumende yeZanu PF iyo iri kuvhiringa hutano hwenyika yese nekutadza kugadzirisa zvichemo zvavana chiremba. No media source currently available 	https://www.voashona.com/a/zimbabwe-doctors-strike-day-two/3727837.html
politics	Mutungamiri weNyika, VaMnangagwa, Vanoti Hurumende ichabatsira paRufu RwaVaGiles Mutsekwa veMDC-T	Mutungamiri wenyika VaEmmerson Mnangagwa, vazivisa kuti mutewedzeri wasachigaro we MDC-T, uye vakambove mumwe wemakurukota ezvemukati menyika munguva yehurumende yemubatanidzwa, VaGiles Mutsekwa, avo vakashaya svondo rino, vachavigwa nehurumende. Mumashoko avo, VaMnangagwa vati VaMutsekwa munhu akabatsira nyika nenzira dzakasiyanasiyana mune zvematongerwo enyika kunyange hazvo vakanga vari nhengo yaipikisa. Nyanzvi mune zvematongerwo enyika, VaRejoice Ngwenya, vanoti kunyange hazvo zvakakosha pachivanhu kuti vanhu vachemane, vanoona sekunge VaMnangagwa vatora danho iri kungoda zvavo kusvotesa bato rinopikisa reCitizen's Coalition for Change. VaNgwenya vanoti kana hurumende iine chokwadi nezvairi kuita, ngaiise nhengo dzemapato anopikisa dzinenge dzashaya panoradzikwa magamba paHeroes Acre. Asi mukuru anoona nezvekufambiswa kwemashoko muZanu PF, VaTafadzwa Mugwadi, vanoti sebato vanorumbidza chose zvaitwa nemutungamiri wenyika, VaMnangagwa, vachiti zvinoratidza kuti vanotungamirira murudo, uye mumwe nemumwe anopiwa ruremekedzo zvichienderana nebasa raakabatira nyika.	https://www.voashona.com/a/6642744.html
health	Vagari Vaswera Vachizvifambira Zvavo muKwekwe Yakavharwa neMugovera	Vagari vemuKwekwe vari kutambira nenzira dzakasiyana siyana kuvharwa kwakaitwa guta ravo zvichitevera kuwanikwa kwechirwere cheCovid-19 chemhando yekuIndia muguta iri. Vagari vemuKwekwe vari kutambira nenzira dzakasiyana siyana kuvharwa kwakaitwa guta ravo zvichitevera kuwanikwa kwechirwere cheCovid-19 chemhando yekuIndia muguta iri.\n\nKunyange hazvo hurumende yakatara kuti lockdown iyi itange nezuro manheru, zvitoro nemamwe mabhizimisi zvange zvakavhurwa uye veruzhinji vange vachiita mabasa avo semazuva ose kusanganisira kutengesa pamisika nekuchinja mari mumigwagwa, vamwewo vari mumitsetse pamabhangi.\n\nHurumende yakazivisa nezuro kuti muguta iri muchave nelockdown\nkwemasvondo maviri kutanga nezuro manheru zvichitevera kuwanikwa kweimwe mhando yechirwere cheCovid iyo yakauraya mumwe muzvinabhizmisi mudhorobha reRedcliff svondo rapera mushure mekunge ashanya kuIndia.\n\nVamwe vagari vemuKwekwe vataura neStuio 7 vati vanotyira kuti kungove\nnelockdown munzvimbo iyi chete hakuna zvakunonyanyobatsira vamwewo\nvachiti vanoona danho iri richibatsira.\n\nMumwe mugari, Parti Ngozo, anove mutapi wenhau anoshanda akazvimirira ati maonero ake ndeekuti dai nyika yose yaiswa mulockdown sezvo mhando yechirwere cheCovid yekuIndia iyi ichiratidza kuti ine hukasha hwakasimba.\n\nMumwe mugari wemuguta iri, Muzvare Nyarai Ndawana, avo vanove mukuru wesangano reZichea mudunhu reMidlands, vati veruzhinji vanonzwisisa chose kukosha kwekudzivirira chirwere cheCovid-19 asi vati nekuda kwekutambura vakawanda vanozotadza kutevedzera zvimwe zvezvinodiwa vachitsvaga zvinoraramisa mhuri dzavo.\n\nMeya weguta reKwekwe, Amai Angeline Kasipo, avo vanovewo\nmuzvinabhizimisi vane nzvimbo inoitirwa michato nezvimwe, vati\nkunyange hazvo lockdown ichigona kuvhiringidza mararamiro evanhu, vane chokwadi chekuti veruzhinji vanonzwisisa kukosha kwedanho rekuve\nnelockdown.\n\nMumwe muzvinabhizimisi wemuKwekwe, VaFreddy Kapuya, avo vanove mumiriri weMhondoro Ngezi mudare paramende vari mubato reZanu PF, vati vanotambirawo danho rekuve nelockdown vachiti kukoshesa hutano hweveruzhinji ndicho chinhu chikuru.\n\nVakambove gurukota rezvehutano muhurumende yemubatanidzwa, uye vahigarawo muKwekwe, Dr Henry Madzorera, vati danho rekuti muKwekwe muve nelockdown rakanaka.  Asi Dr Madzorera vati danho iri rinofanirwa kutsigirwa nemamwe matanho akasimba anosanganisira kusimudzira ongororo yeveruzhinji kuti vane chirwere cheCovid-19 here kana kuti kwete. Muchizivisa chavo nezuro, gurukota rezvehutano, VaConstantino Chiwenga, vakatiwo mabhawa ose haasi kubvumidzwa kuvhura munguva yelockdown, uye michato nekunamata vanhu vakaungana, zvava kurambidzwawo kwemasvondo maviri.  VaChiwenga vakatiwo vanenge vafirwa vanofanirwa kunge vaine munhu abva kubazi rezvehutano, uye vanhu vanoungana parufu havafanirwe kudarika makumi matatu. Vanhu vanopfuura nemuguta reKwekwe vari kukurudzirwa zvikuru kusamira muguta iri kwenguva yakareba. VaChiwenga vakatiwo hurumende ichaenderera mberi nedzidziso yechirwere cheCovid-19, kucheneswa kwezvitoro nenzvimbo dzose dzinopindwa neveruzhinji.\n\nDzimwe nyanzvi mune zvehutano dziri kukurudzirawo kuti hurumende isimudzire kubaiwa kweveruzhinji nhomba senzira yekubatsira kudzivirira kupararira kwechirwere cheCovid-19. Nezuro vanhu zviuru zvipfumbamwe nemazana matatu nemakumi matanhatu nevapfumbamwe, 9 369, vakabayiwa nhomba yekutanga, izvo zvakasvitsa huwandu hwevanhu vabayiwa nhomba yekutanga pazviuru mazana matanhatu nemakumi maviri nezvina nemazana matanhatu nemakumi matanhatu nevashanu, 624 665.\n\nHurumende ine hurongwa hwekubaya vanhu mamiriyoni gumi, avo vanove zvikamu makumi matanhatu kubva muzana zvevanhu vari munyika senzira yekurwisa kupararira kwechirwere ichi, icho chauraya vanhu munyika yose vanosvika chiuru nemazana mashanu nemakumi masere nevatanhatu, 1 586, uye kubata vanhu vanodarika zviuru makumi matatu nezvisere nemazana matanhatu nemakumi matanhatu nevana, 38 664. Pasi rose, vanhu vanodarika mamiriyoni zana nemakumi matanhatu nematanhatu, 166 million, vabatwa nechirwere ichi, uye vanhu vanodarika mamiriyoni matatu nemazana mana nemakumi matanhatu ezviuru, 3, 460 000 vafa nechirwere ichi pasi rose. No media source currently available 	https://www.voashona.com/a/kwekwe-residents-continue-their-business-as-usual-despite-being-in-lockdown/5900590.html
health	Zimbabwe Yotambira neMufaro Kupihwa Mvumo yeKushandiswa kweNhomba yeSinopharm neWHO	"World Health Organization kana kuti WHO nemusi weChishanu yakapa mvumo nhomba yeSinopharm yekuChina, iyo iri kushandiswa muZimbabwe, kuti ishandiswe nechimbi chimbi kana kuti ""Emergency use authorization"" Mukuru anoona nezvekurwisa chirwere cheCovid-19 munyika Doctor Agnes Mahomva vanoti vari kufara kuti Sinopharm yapihwa mvumo yekushanda zvakagara zvaonekwa nenyanzvi dzemuZimbabwe dzakakurudzira kuti ibayiwe vanhu. Zimbabwe yakatanga kushandisa nhomba iyi muna Kukadzi payakapihwa nhomba dzinosvika zviuru mazana maviri neChina. No media source currently available Iyi ndiyo nhomba yekutanga isiri kubva kunyika dzekumawirira kupihwa mvumo yakadai. Izvi zvave kureva kuti Sinopharm yave kupinda pachirongwa cheCOVID-19 Vaccines Global Access kana kuti COVAX chekubatsira nyika dzichiri kubudirira nenhomba. Vaimbova gurukota rezvehutano vari nhengo yeMDC Alliance Dr Henry Madzorera vanoti vanhu vange vachizengurira kubayiwa nhomba iyi vave kuchifanira kurega kutya sezvo yatambirwa neWHO. No media source currently available Zvichakadaro, bazi rezvehutano rinoti nemusi weSvondo hakuna munhu akafa nechirwere cheCovid-19 zvasiya huwandu hwevafa nechirwere ichi kubva zvachatanga kupararira huchiri pachiuru chimwe chete nemazana mashanu nemakumi manomwe nevatanhatu, 1 576. Vanhu gumi nemumwe vakabatwawo nechirwere ichi neSvondo zvekare izvo zvakasvitsa huwandu hwevanhu vabatwa nechirwere ichi pazviuru makumi matatu nezvisere nemazana mana negumi nevana kana kuti 38 414. Vamwe vanhu gumi nemumwe vakaporawo zvasiya vapora vave zviuru makumi matatu nematanhatu nemakumi mashanu nevaviri kana kuti 36, 052. Vanhu vachiri kurwara munyika vave mazana manomwe nemakumi masere nevatanhatu kana kuti 786. Bazi rezvehutano rakazivisa kuti kusvika musi weSvondo vanhu vabayiwa nhomba munyika yose vainge vava zviuru mazana mashanu nepfumbamwe nemazana maviri nemakumi manomwe nevana kana kuti 509, 274. Pavanhu ava, vabayiwa nhomba kaviri sezvinokurudzirwa vave zviuru zana nemakumi mana nevasere nemazana mashanu nemakumi matanhatu nevana kana kuti 148, 564. Hurumende inoti ine hurongwa hwekubaya nhomba vanhu vanosvika mamiriyoni gumi senzira yekumisa kupararira kwechirwere ichi. "	https://www.voashona.com/a/zimbabwe-yotambira-nemufaro-kupihwa-mvumo-yekushandiswa-kwenhomba-yesinopharm-newho/5883956.html
sports	World Cup Russia fixtures	Chikumi Russia vs Saudi Arabia (Group A) – Moscow (Luzhniki) – 4pm – ITV   Chishanu 15 Chikumi Egypt vs Uruguay (Group A) – Ekaterinburg – 1pm – BBC Morocco vs Iran (Group B) – St Petersburg – 4pm – ITV Portugal vs Spain (Group B) – Sochi – 7pm – BBC   Mugovera 16 Chikumi France vs Australia (Group C) – Kazan – 11am – BBC Argentina vs Iceland (Group D) – Moscow (Spartak) – 2pm – ITV Peru vs Denmark (Group C) – Saransk – 5pm – BBC Croatia vs Nigeria (Group D) – Kaliningrad – 8pm – ITV   Svondo 17 Chikumi Costa Rica vs Serbia (Group E) – Samara – 1pm – ITV Germany vs Mexico (Group F) – Moscow (Luzhniki) – 4pm – BBC Brazil vs Switzerland (Group E) – Rostov-on-Don – 7pm – ITV   Muvhuro 18 Chikumi Sweden vs South Korea (Group F) – Nizhny Novgorod – 1pm – ITV Belgium vs Panama (Group G) – Sochi – 4pm – BBC Tunisia vs England (Group G) – Volgograd – 7pm – BBC   Chipiri 19 Chikumi Colombia vs Japan (Group H) – Saransk – 1pm – BBC Poland vs Senegal (Group H) – Moscow (Spartak) – 4pm – ITV Russia vs Egypt (Group A) – St Petersburg – 7pm – BBC   Chitatu 20 Chikumi Portugal vs Morocco (Group B) – Moscow (Luzhniki) – 1pm – BBC Uruguay vs Saudi Arabia (Group A) – Rostov-on-Don – 4pm – BBC Iran vs Spain (Group B) – Kazan – 7pm – ITV   China 21 Chikumi Denmark vs Australia (Group C) – Samara – 1pm – ITV France vs Peru (Group C) – Ekaterinburg – 4pm – ITV Argentina vs Croatia (Group D) – Nizhny Novgorod – 7pm – BBC   Chishanu 22 Chikumi Brazil vs Costa Rica (Group E) – St Petersburg – 1pm – ITV Nigeria vs Iceland (Group D) – Volgograd – 4pm – BBC Serbia vs Switzerland (Group E) – Kaliningrad – 7pm – BBC   Mugovera 23 Chikumi Belgium vs Tunisia (Group G) – Moscow (Spartak) – 1pm – BBC South Korea vs Mexico (Group F) – Rostov-on-Don – 4pm – ITV Germany v Sweden (Group F) – Sochi – 7pm – ITV   Svondo 24 Chikumi England vs Panama (Group G) – Nizhny Novgorod – 1pm – BBC Japan vs Senegal (Group H) – Ekaterinburg – 4pm – BBC Poland vs Colombia (Group H) – Kazan – 7pm – ITV   Muvhuro 25 Chikumi Uruguay vs Russia (Group A) – Samara – 3pm – ITV Saudi Arabia vs Egypt (Group A) – Volgograd – 3pm – ITV Spain vs Morocco (Group B) – Kaliningrad – 7pm- BBC Iran vs Portugal (Group B) – Saransk – 7pm – BBC   Chipiri 26 Chikumi Denmark vs France (Group C) – Moscow (Luzhniki) – 3pm – ITV Australia vs Peru (Group C) – Sochi – 3pm – ITV Nigeria vs Argentina (Group D) – St Petersburg – 7pm – BBC Iceland vs Croatia (Group D) – Rostov-on-Don – 7pm – BBC   Chitatu 27 Chikumi South Korea vs Germany (Group F) – Kazan – 3pm – BBC Mexico vs Sweden (Group F) – Ekaterinburg – 3pm – BBC Serbia vs Brazil (Group E) – Moscow (Spartak) – 7pm – ITV Switzerland vs Costa Rica (Group E) – Nizhny Novgorod – 7pm – ITV   China 28 Chikumi Japan vs Poland (Group H) – Volgograd – 3pm – BBC Senegal vs Colombia (Group H) – Samara – 3pm – BBC England vs Belgium (Group G) – Kaliningrad – 7pm – ITV Panama vs Tunisia (Group G) – Saransk – 7pm – ITV	https://www.kwayedza.co.zw/world-cup-russia-fixtures/
politics	VaMnangagwa Vanorumbidza Major General Mugoba Vachivaviga kuHeroes Acre	Mutungamiri wenyika, VaEmmerson Mnangagwa, vaviga gamba renyika, Major General Trust Mugoba, vachiti kushaya kwavo, pamwe nekushaya kwevaimbove mutungamiri wenyika, VaRobert Mugabe, kwasiya nyika yarasikirwa zvikuru. Vachitaura pakuradzikwa kwaVaMugoba, VaMnangagwa vati nyika yakarasikirwa zvikuru svondo rapfuura apo pakashaya VaMugabe naVaMugoba musi mumwe chete. Vati ndufu dzemagamba maviri aya dzinoita kuti veruzhinji varangarire hondo yerusununguko. Vati VaMugoba munhu akakura muchiuto kubvira panguva yehondo uyewo zvichitevera rusununguko muna 1980, vakati izvi ndizvo zvaita kuti varadzikwe paHeroes Acre. VaMnangagwa vati VaMugoba, avo vashaya vaine chigaro chepamusoro muchiuto kuAfrican Union kuEthopia, munhu aiziva kukosha kwerunyararo muAfrica uye zvakakosha kuti runyararo urwu ruchengetedzwe. Vatendawo mauto nekuchentegedza runyararo munyika vachiti hurumende yavo haisi kuzorega vanhu vachiita zvavanoda kukanganisa runyararo nerusununguko hwakaunzwa nevanhu vakaita semushakabvu. VaMnangagwa vati mutemo uchashandisa pane avo vanoda kukanganisa ruranyararo munyika. Vati vanoziva kutambura kuri munyika nekuda kwezvirango zvakatemerwa nyika pamwe nezvirongwa zvekuvandudza uye vari kutora matanho ekugadzirisa izvi. Mutevedzeri wemukuru wedare reSeneti, Retired Major General Mike Nyambuya, avo vakashanda nemushakabvu vati VaMugoba munhu aiziva nekuita basa rake nemazvo. VaMugoba vakashaya vave nechinzvimbo chepamusoro mumauto eAfrica National Union kuEthopia. Vange vave nemakore makumi matanhatu ekuberekwa. No media source currently available 	https://www.voashona.com/a/mnangagwa-paraises-national-hero-mugoba-as-he-buries-him/5079563.html
business	Kanzuru yeBulawayo Yoendesa Zesa kuMatare eDzimhosva	Guta reBulawayo rinoti harizi kuzosiya zvivakwa zvaro zvichitorwa nekambani yeZesa, kubutikidza nekambani Zimbabwe Power Company, iyo iri pasi peZesa. Kanjani iyi inogadzira magetsi munyika. Kanzuru yeBulawayo inoti icharamba yakatsika madziro pahurongwa hwehurumende hwekuda kuputsa zvivakwa zvayo zviviri zviri pagwenya remagetsi anobva mumarasha paBulawayo Thermal Power Station. NeChishanu pakaita kupesana kukuru pakati pekanzuru yeBulawayo negurukota rezvemhando dzemoto, VaFortune Chasi, pamusoro pedanho rehurumende rekuda kuparadzwa zvivakwa zviviri zviri izvi. Meya weguta reBulawayo, VaSolomon Mguni, vanoti vakatokwidza nyaya iyi kumatare edzimhosva sezvo zvivakwa izvi zviri zvekanzuru yeguta ravo.  Zesa, kubudikidza neZimbabwe Power Company, inonzi iri kuda kubvisa zvivakwa izvi ichiti zvinogona kudhirika zvega zvikakonzera njodzi. Asi VaMguni vanoti izvi hazvisi kuzoitika nekuti zvivakwa izvi hazvisi zve Zesa. VaMguni vati Zesa yakaita zvisiri pamutemo zvekuedza kuchinja muridzi wezvivakwa izvi ichizviisa muzita rayo. Studio7 haina kukwanisa kunzwa kuvakuru vakuru veZesa divi ravo panyaya iyi sezvo nharembozva dzavo dzanga dzichinetsa kubata. Asi VaMguni vanoti vane magwaro anoratidza kuti zvivakwa izvi ndezvekanzuru yeguta ravo nokudaro hapana anokwanisa kutaura akamirira zvivakwa izvi kunze kwekanzuru yavo. VaChasi vakaudza Studio7 neChishanu kuti kanzuru yeBulawayo inofanirwa kutaurirana neZesa vowirirana kuti voenderera mberi seyi. VaChasi, avo vakaita musangano nekanzuru yeBulawayo, vakati rwendo rwavo kuBulawayo rwaive rwekuti vazivisane nekuonesana pamire zvinhu. Asi VaMguni vanoti hapana hurongwa hunoitwa pazvivakwa zvavo kanzuru yavo isina ruzivo nazvo. No media source currently available 	https://www.voashona.com/a/bulawayo-council-takes-zesa-to-court-over-cooling-towers/4989396.html
business	Dare Rinorambidza Hurumende Kubhadharisa Vanhu Madhora ekuAmerica	Nezuro, Chitatu, dare repamusoro rakaisa parutivi mutemo wechimbi chimbi, kana kuti Statutory Instrument 161 of 2020, wakange wadzikwa gore rapera negurukota rezvekutakurwa kwezvinhu waisungira vanhu munyika kuti vatenge ma’number plates’ emotikari dzavo vachishandisa madhora eku America. Justice Chinhamora vakatonga kuti bazi rezvekutakurwa kwezvinhu harina masimba ekubhadharisa vanhu nemari yemadhora eku America, vachiti izvi zvinogona kuitwa negurukota rinoona nezvemari bedzi. Justice Chinamora vakati bazi rezvekutakurwa kwezvinhu rinofanirwa kudzorera vanhu mari dzavo. Tabata munyori mubazi rezvekutakurwa kwezvinhu, VaThedius Chinyanga, kuti tinzwe divi rebazi ravo vakati vachataura neStudio 7 mushure mekuona zvese zviri mugwaro raJustice Chinamora. Izvi zvaitika panguva iyo hurumende ichishorwa zvikuru pamusoro pekuti mapasipoti ave kubhadharwa nemari yekunze. Svondo rapera, gurukota rezvekubudiswa kwemashoko, Amai Monica Mutsvangwa, vakazivisa kuti mitengo mitsva yemapasipoti vachiti mapasipoti ese anofanirwa kubhadharwa ne madhora eku America. Izvi zvakashatirisa vazhinji uye zvakashorwa nebato rinopikisa, reMDC Alliance. Sachigaro veMdc Alliance mudunhu reNorth America, VaTawanda Dzvokora, vaudza Studio 7 kuti mutongo wapiwa naJaji Chinamora wakanaka zvikuru, vachiti hurumende inoda kuti vanhu vashandise madhora eku America asi iyo yakarambidza kushandiswa kwawo munyika makore maviri apfuura. VaDzvokora vati hurumende inofanirwa kutanga yapa vanhu mihoro inoita kuti vararame zvakanaka isati yakwidza mitengo kana kumanikidza vanhu kuti vabhadhare zvinhu nemadhora ekuAmerica. No media source currently available Asi sachigaro veZanu-PF mudunhu reNorth America, VaRegis Charumbira, vanoti hurumende iri kuita zvakanaka chose nekuti zvinoshandiswa pakugadzira mapasipoti zvinobva kunze kwenyika uye zvinotengwa nemari yekunze. No media source currently available 	https://www.voashona.com/a/zimbabwe-govt-demands-us-dollars-for-passports-and-other-services/5853925.html
business	Inflation Yokwira Zvisati Zvamboonekwa Mumakore Gumi Apfuura	Zimbabwe National Statistics Agency kana kuti Zimstats inoti inflation yemunyika yakwira kusvika pazvikamu makumi matatu nechiga chimwe kubva muzana kana kuti 31.01% kubva pazvikamu makumi maviri nezviga makumi masere nemashanu kubva muzana kana kuti 20, 85%. Aka ndekekutanga mitengo yezvinhu kukwira zvakadai mukati memakore gumi. Zimstats inoti mitengo yezvinhu zvakaita sechingwa, zvinwiwa nehembe ndizvo zvapa kuti mitengo yezvinhu ikwire. Nyanzvi munyaya dzezvehupfumi Doctor Godfrey Kanyenze vanotungamira sangano reLabour and Economic Development Research Institute of Zimbabwe. No media source currently available  	https://www.voashona.com/a/inflation-yokwira-zvisati-zvamboonekwa-mumakore-gumi-apfuura/4704463.html
business	Nyanzvi Dzinoti Hupfumi hweZimbabwe Hwonanga Kumakore eKare Aikwira Mitengo Katatu paZuva	Dzimwe nyanzvi munyaya dzezvehupfumi dziri kukurudzira hurumende kuti isimbaraze mabasa ekusimudzira makambani emunyika kuyedza kudzikisa mutengo wekukwira kwezvinhu kana kuti inflation uyo wananga kumawere zvekare. NeMugovera bazi reZimbabwe National Statistics Agency kana kuti Zimstats rakazivisa kuti mitengo yezvinhu kana kuti inflation yakwira kusvika pazvikamu mazana masere nemakumi matatu nemanomwe kubva muzana kana kuti 837, 53%. Muna Chikumi, mitengo yezvinhu yaive pazvikamu mazana manomwe nemakumi matatu nemanomwe kubva muzana kana kuti 35, 53%.  Izvi zvinorevei? Tabvunza nyanzvi munyaya dzezvemabhanga VaGilbert Muponda vanoti kushaya simba kwedhora remunyika kuri kupa kuti mitengo ikwire zvakanyanya. Asi pane zviri kuitwa here nehurumende kuona kuti hupfumi hwagadzirika? VaMuponda vanoti hurumende iri kuyedza kusimudzira mabasa ezvicherwa asi vachiti zvinoda kusimbaradzwa. Imwe nyanzvi munyaya dzezvehupfumi VaVictor Bhoroma vanoti kutengwa kwemafuta nedhora rekuAmerica kuri kupawo kuti mitengo iite chamurambamhuru. Nyanzvi munyaya dzezveupfumi vachishanda nesangano reLabour and Economic Research Institute of Zimbabwe Dr Chitambara vanoti mitengo zvikuru pamwedzi ikakwira kusvika pazvikamu makumi mashanu kubva muzana kwemwezdi yakati wandei Zimbabwe inenge yadzokera kumakore ekuma 2007 na2008 apo mitengo yezvinhu yaikwira katatu pazuva kana kuti hyperinflation. Munyori mukuru mune rimwe sangano revashandi reZCTU VaJaphet Moyo vanoti havana chivimbo neZimstats vachiti kuda kuteerera zvairi kuburitsa kuchengetesa bere chitunha. Vanoti mitengo yezvinhu inogona kunge yakawedzer kudarika zviri kutaurwa nebazi iri. VaMoyo vati Zimbabwe yave kutoteverana neVenezuela panyaya yekukwira kwemitengo yezvinhu. Inflation yekuVenezuela parizvino iri pazvikamu zviuru zvina kubva muzana kana kuti 4,000 percent. Nyika iyi neZimbabwe ndidzo dzazezesa pasi rose munyaya dzekukwira kwemitengo yezvinhu kana kuti inflation. No media source currently available    	https://www.voashona.com/a/nyanzvi-dzinoti-upfumi-hwezimbabwe-hwonana-kumakore-ekare-aikwira-mitengo-katatu-pazuva/5548612.html
health	Nyika Inovharwa kweMazuva Makumi Matatu Ichirwisa Covid-19	Vanhu vakawanda vatevedzera kurudziro yehurumende yekuti vanhu varemekedze mutemo weNational Lockdown Level Four uyo achange uripo kwemazuva makumi matatu. Asi vakawanda vari kuchemachema nerekuti hurongwa uhu huchavasiya vari munzara.\n\nVeruzhinji muBulawayo vagara kudzimba dzavo pakutanga kwelockdown\nnhasi uye nzvimbo dzakawanda dzinosive dzakazara vanhu mudhorobha\ndzange dziine vanhu vashoma-shoma kusanganisira kunoziikanwa kunzi\nkuMarket muna Fifth Avenue.\n\nPange paine ma roadblock mumigwagwa yakawanda inopinda mudhorobha uye vamwe vanhu vange vachida kupinda mudhorobha vasina magwaro anodiwa vange vachidzorerwa kumba. Asi vamwe vataura neStudio7 vati izvi zvange zvichiitwa nenzira yakanaka pasina kutyisidzira kana kuvhundutsira vanhu kunosiitwa nemapurisa nemasoja panguva dzakadai.\n\nVakawanda vange vachichema-chema vachiti pane kuti hurumende iise\nlockdown zviri nani kuti iite zvose zvainogona kuti vanhu vatevedzere\nzvinotaurwa nenyanzvi dzezvehutano pakudzivirira chirwere cheCovid-19.\n\nMumwe ane chitoro chinotengesa zvakasiyana-siyana mudhorobha uyo\nangoda kuzvidoma nezita rekuti Moyo ati kuvharwa kuchasiya\nvakawanda vari munzara.\n\nMumwe anorarama nekutengesa zvirimwa zvakasiyana-siyana paMarket,\nVaTyson Shumba, vati vanonzwisisa kuti sei hurumende yakaisa mutemo\nwekuvharwa kwenyika asi vati ivo semumwe wevanhu vanozvishandira, shuviro yavo ndeyekuti dai hurumende yakavapa mukana wekuti varambewo vachishanda.\n\nMumwe anorarama nekutengesa, Amai Memory Gaviro, vaudza Studio 7 kuti vanhukadzi kunyanya ndivo vanonyanya kuomerwa nekushaiswa mukana wekuita mabasa avo nekuda kwekuvharwa kwenyika. Vati vanhu vakawanda vanogona kufa nenzara sezvo pasina matanho akatorwa nehuruemende ekuti ape veruzhinji vanotambura mari yerubatsiro panguva yelockdown.\n\nMumwewo mugari, VaFarai Zowa, vati kunyange hazvo vachibvuma kuti\nmitemo iyi inoomesera veruzhinji, zvakakosha kuti ivepo senzira yekuedza\nkurwisa chirwere cheCovid-19 icho choramba chichikura munyika nepasi\nrose.\n\nMudzidzisi wezvidzidzo zvepamusoro zvehupfumi uye vari muongorori\nakazvimirira, VaFelix Chari, vati nekuda kwekuti hupfumi hwenyika\nhwagara husina kumira zvakanaka, Lockdown Level Four ichawedzera kutambura kweveruzhinji. Vati zvange zviri nani kuti hurumende isimudzire dzimwe nzira dzekudzivirira kupararira kwechirwere ichi.\n\nMutauriri wemutungamiri weMDC T, VaWitmess Dube, vati bato ravo riri\nkushushikana nekutekeshera kwechirwere cheCovid 19 munyika uyewo kuti chave kubata vechidiki. Vati dai hurumende yawana dzimwe nzira dzekurwisa chirwere vachitiwo\nvanhu vanozvishandira pachavo vega vanofanirwa kubvumidzwa kuramba\nvachishanda.\n\nMutevedzeri wemutauriri webato reMDC Alliance, VaClifford Hlatywayo, vashora hurumende vachiti maitiro ayakaita lockdown anoomesera\nveruzhinji.\n\nGurukota revashandi pamwe nekugara zvakanaka kwevanhu, VaPaul Mavima, vabvuma kuti hurumende yange isati yatora danho rekupa\nvamwe veruzhinji vanotambura mari yerubatsiro nekuti lockdown yerwendo\nrwuno yakaitwa nechimbi-chimbi. Asi vati nekuda kwekuti lockdown inogona kuvepo kwenguva yakareba bazi ravo riri mushishi kutaura nebazi rezvemari kuti rubatsiro urwu rupiwe kuvanhu. No media source currently available 	https://www.voashona.com/a/zimbabwe-shuts-down-for-30days/5725501.html
business	Hurumende Yokundikana Kubhadhara Vashandi Mari yeKubatsirikana	Kunyange hazvo hurumende yakapa mapurisa nemauto mari yekubatsirikana inosvika madhora mazana emaRTGS svondo rapera, vamwe vashandi vehurumende vakaita sevarairidzi, madhokotera navanamukoti vatambira neChishanu, havasati vapihwa mari iyi. Hurumende inoti hayo pane zvimhingamupinyi zviripo zviri kukonzerwa nekunetsana kwemabhanga nePaynet iyo iri kuti haisi kuzoshanda nemabhanga emunyika kusvika abhadhara chikwereti. Asi hurumende inoti vashandi vose vachapihwa mari yekubatsirikana iyi nhaurirano dzemihoro dzichienderera mberi. Hurumende inoti iri kuda kupa vashandi ava mari inosvika zana remadhora asi ivo vachiti vanoda mari inotosvika zviuru zvina zvichienderana nekushaya simba kwedhora reRTGS rave kushandiswa munyika. Sangano reProgressive Teachers Union of Zimbabwe rakakurudzira nemusi weChina varairidzi kuti vatange kuratidzira neChishanu richiti harisi kufara nezviri kuitwa nehurumende pakutaurirana kuri kuitwa. Vanachiremba navanamukoti vanonzi vave nenguva vachienda kumabasa mazuva maviri chete sezvo vari kuti havana mari. Hatina kukwanisa kubata gurukota rezvemari, VaMthuli Ncube, sezvo vange vasiri kudaira nharembozha yavo. Mutungamiri werimwe sangano revarairidzi reAmalgamated Rural Teachers Union of Zimbabwe, VaObert Masaraure, vanoti varairidzi vachatanga kuratidzira neMuvhuro. No media source currently available Kunyange hazvo vamwe vashandi vehurumende vari kuti vave kudawo kutanga kuratidzira, sangano revashandi vemuzvipatara vanosanganisira madhokotera navanamukoti reHealth Apex Council rinoti nhengo dzaro dziri kuenda kubasa mazuva maviri chete. Vanotungamira mubatanidzwa wemasangano evashandi vemuzvipatara weHealth Apex Council,Va Panganai Chivese, vaudza Studio7 kuti naivowo vange vasati vapihwa mari yekubatsirikana. No media source currently available 	https://www.voashona.com/a/hurumende-yokundikana-kubhadhara-vashandi-mari-yekubatsirikana/5007840.html
business	Vakaremara Vobatsirwa neMishina Inochera Goridhe kuManicaland	Sangano revacheri vezviwanikwa zvakakosha, reZimbabwe Miners’ Federation, ZMF, rakabatsira vakaremara mudunhu reManicaland nemuchina unoshandiswa pakuchera goridhe. Vachitaura pakutambidzwa kwemuchina uyu nezuro, sachigaro wesangano reZimbabwe Miners Federeation kudunhu reManicaland, VaLameck Mushayamhara, vakati vanovimba kuti muchina wakapihwa nhengo dzeManicalanda People with Disabilities in Mining uchapa kuti vasiye tsika yekupemha. Mumiriri weZMF kudunhu reManicaland, Amai Judith Shadaya, vakatiwo vanorarama nehurema vanofanirwa kusimudzirwa sezvaitwa neZMF. Sachigaro vesangano revanorarama nehurema mudunhu reManicaland, Va James Mutisi, vakatiwo vakafara zvikuru nezvavaitirwa neZMF Munyori mukuru musangano revanorarama nehurema mudunhu reManicaland, Muzvare Esther Nemaramba, vakati zvavo zvavaitira zvakanaka sezvo vasichapemhi kuburikidza nemuchina wavakapihwa. Nhengo makumi matanhatu dzakapihwa rubatsiro rwemuchina wecompressor dzichange dzichichera goridhe munzvimbo dzinoti Premier, Old Umtali, uye kuPenhalonga mudunhu reManicaland. Rubatsiro urwu rwakapihwa kuvanhu ava pamabiko akaitirwa muDarlington Extension muguta reMutare.	https://www.voashona.com/a/zimbabwe-disabled-people-in-manicaland-get-support-for-their-mining-activities/5854689.html
business	VaGono Vanoudza Paramende Kuti Kambani Inokwezva Mabhizinesi Haina Mari	Kambani iri kutarisirwa nehurumende kuti ichasimudzira hupfumi nekupa makambani mukana wekugadzira zvinhu achitengesa kunze nemutemo yakareruka, yeSpecial Economic Zones Authority, haina kana mari, mahofisi kana vashandi zvekuti nhengo dzeparamende dzashamisika kuti mutungamiriri wenyika, VaEmmerson Mnangagwa, vari kufamba vachipembedza zvinhu pasina chiri kuitika. Vachipa humbowo kukomiti yeparamende inoona nezvekudyidzana nedzimwe nyika nemabhizimisi, sachigaro vebhodhi rekambani iyi, VaGidion Gono, vati kambani iyi haina kana hofisi zvayo uye ivo nebhodhi ravo ndivo vari kutoita basa rinofanira kunge richiitwa nevashandi avo vasipo. VaGono vati kumbani iyi iri kushandira kumahofisi avo pachavo uye nhengo dzebhodhi iri dziri kushandisa mari yadzo kuita basa rekambani iyi. Vati pave nemwedzi misere kambani iyi yaumbwa uye vakatodoma vanhu vavanoda kuti vatungamire kambani iyi asi hurumende haisati yasarudza kuti ndiyani anofanira kuva mukuru wekambani iyi. VaGono vati maSpecial Economic Zones ane mukana wekusimudzira hupfumi hwenyika nekukasika pamwe nekupedza dambudziko remari munyika nekuti pakaita makambani akawanda anogadzira achitengesa kunze, hupfumi hunofamba zvakanaka. VaGono vaudza komiti kuti kambani iyi yakaumbwa iri pasi pebazi reMacroeconomic Planning and Development muhurumende yaive yaVaRobert Mugabe. Asi zvichitevera kupinda kwaVaMnangagwa, vati havasi kuziva kuti vava pasi pebazi ripi. Vati vakatonyorera kumahofisi emutungamiriri wenyika vachibvunza nezvenyaya iyi uye havasati vawana mhinduro. Imwe nhengo yekomiti iyi, Amai Tabeth Malinga, vati hazvifadzi kuti mutungamiriri wenyika anopinda mumisangano kunze kwenyika achipembedza maSpecial Economic Zones asi ipo pasina chiri kuitika munyika. Vayambirawo VaGono nebhodhi ravo kuti vasiyane nekushandisa mari yavo kuita basa rehurumende vachiti kana hurumende ichikoshesa Special Economic Zones Authority inofanira kudira mari mukambani iyi. Izvi zvatsigirwawo nedzimwe nhendo dzekomiti iyi. Vanongoorora nyaya dzehupfumi vakazvimirira, VaMasimba Kuchera, vaudza Studio7 kuti humbowo hwaturwa kuparamende naVaGono haufadzi zvachose uye zvaratidza kuti hurumende iri kuwanza mutauro pasina zvairi kuita. Vati maSpecial Economic Zones akakosha uye dzimwe nyika dzakabudirira nawo nokudaro hurumende inofanira kukoshesha kambani iyi. Nyanzvi munyaya dzehupfumi, VaJohn Masimba Manyanya, vaudza Studio7 kuti zvataurwa naVaGono zvinotyisa. Vaenderera mberi vachiti havawoni chinotadzisa hururmende yaVaMnagwagwa kugadzirisa nyaya yemaSpecial Economic Zones nekukasika. Vati zvinonyadzisa kuti vanhu vekunze vanoda kushandira mumaSpecial Economic Zones vauye munyika vosvikoona kuti kambani iyi haitomborina kana hofisi zvayo. Asi VaGono vati zvisinei nekuoma kwakaita zvinhu vari kutoita basa uye bhodhi ravo rakatopa imwe kambani yekuChina mvumo yekumutsiridza kambani yeZISCOSTEEL nemari indarika bhiriyoni remadhora. Vatiwo pari zvino pane makambani anodarika makumi matatu akatonyorera kubhodhi ravo achida kupihwa nzvimbo yekushanda mumaSpecial Economic Zones aya. Pari zvino hurumende yakadoma nzvimbo yeSunway City kuRuwa, guta reBulawayo nedhorobha reVictoria Falls sema Special Economic Zones. No media source currently available 	https://www.voashona.com/a/zimbabwe-special-economic-zones-have-no-funding-despite-cliams-by-mnangagwa/4241543.html
politics	Zimbabwe Yokurudzirwa Kutevedzera Bumbiro reMitemo Zvizere Kana Yoita Sarudzo Dzayo	Nyanzvi munyaya dzemitemo nesarudzo dzinoti Zimbabwe inokwanisa kuita sarudzo dzakachena chete kana ikatevedza bumbiro remitemo yaro uye kana mauto akasapindira munyaya dzesarudzo nedzematongerwo enyika. Vachitaura pamusangano wakarongwa neZimbabwe Democracy Institute kana kuti (ZDI wekuzeya kuti chii chingaitwa kuitira kuti nyika iite sarudzo dzakachena muna 2023, mukuru weSAPES Trust, VaIbbo Mandaza, vati kunze kwekuteedza bumbiro pamwe nekudzorera mauto kumabharaki hapana chimwe chingaitwe kuti nyika iite sarudzo dzisingakipikiswe. Vati kunyange hazvo vamwe vachiti mutemo wesarudzo unofanira kushandurwa chikuru chiri kuita kuti nyika iite sarudzo dzinopikiswa nguva nenguva inyaya yekupindira kwemauto panyaya dzematongerwo enyika pamwe nekufambiswa zvakanaka kwesarudzo. Vati mapato anopikisa pamwe nemasangano anoshanda akazvimirira anofanira kushanda zvakasimba kuona kuti bumbiro remitemo ratevedzwa uye kuti mauto adzokera kumabharaki. VaMandaza vati hapana chikonzero chekuti mapato anopikisa apinde musarudzo kana bumbiro risingatevedzwi uye kana masoja akaramba achipindira munyaya dzematongerwo enyika sezvo bato reZanu PF richingokunda musarudzo idzi. VaMandaza vati bato reZanu PF rinoshandisa mauto uye range riri kuruza sarudzo dzese kubva muna2 000 asi richabatsirwa kuramba iri panyanga nemauto. Izvi zvatsigirwa nemutauriri webato rinopikisa reNational Patriotic Front, VaJelousy Mawarire, avo vati mauto pachawo akabuda pachena apo akabvisa vaive mutungamiriri wenyika, VaRobert Mugabe, muna Mbudzi 2017. Vachitaurawo pamusangano wanhasi, mutevedzeri wasachigaro webato guru rinopikisa munyika, reMDC Alliance, VaJob Sikhala, vabvumirana naMuzvinafundo Mandaza vachiti Zanu PF haigoni kukunda musarudzo kana ikasashandisa mauto. Hatina kukwanisa kunzwa divi remauto kana kubva kugurukota rezvekudzivirirwa kwenyika, Amai Oppah Muchinguri Kashiri, sezvo nharembozha yavo yange isiri kuita. Asi mushandi mukuru anoona nezvekuburitswa kwemashoko muZanu PF, VaTafadzwa Mugwadi, varamba mashoko VaMandaza ekuti bato ravo range richikundikana musarudzo kubva muna 2000 vachiti kunongova kutaura kwevavengi. VaMugwadi vatiwo manyepo kuti mauto anobatsira Zanu PF musarudzo vachiti mauto anopindira chete kana pachinge paita mhirizhonga. VaMandaza vatiwo mapato anopikisa pamwe nemasangano anoshanda akazvimirira anofanira kusunga dzisimbe kuunganidza mari yemaAgents, kuona kuti vanhu vanyoresa kuvhota pamwe nekudzivirira vhoti panguva yesarudzo. Asi VaMawarire vati mapato anopikisa anokwanisa kukunda chero pasina shanduko yaitika. Mumwe mushandi mukuru muZDI, VaBekezela Gumbo, vati musangano wanhasi waburitsa pachena kuti kunyange mutemo wesarudzo ukasandurwa, zvakakoshawo kuti bumbiro ritevedzwe uye kuti mauto asapindire musarudzo. Mutungamiriri wenyika, VaEmmerson Mnangagwa, vakaudza musangano webato ravo wePolitiburo svondo rapfuura kuti Zimbabwe yakatoisa zvese zvinodiwa neSADC kuti paitwe sarudzo dzakachena uye vakati vaye vanochema kuti mutemo wesarudzo unofanira kushandurwa havasi kubuda pachena kuti ndezvipi chaizvo zvavari kuda. Asi izvi zviri kurambwa nevemapato anopikisa pamwe nemasangano anoshanda akazvimirira avo vanoti VaMnangagwa vanoziva zvese zvinodiwa kuti nyika iite sarudzo dzakachena. No media source currently available  	https://www.voashona.com/a/zimbabwe-experts-urge-zimbabwe-to-follow-its-constitution-during-any-elections/6354244.html
business	VaBhasikiti Voruma Nzeve VaMugabe Zviri Kuitwa naAmai Mahofa kuNuanetsi Ranch	Vaimbova gurukota rinoona nezvedunhu reMasvingo, VaKudakwashe Bhasikiti, vanoti vanyora tsamba kumutungamiri wenyika, VaRobert Mugabe, vachinyuyuta kuti vakatora chigaro chavo, Amai Shuvai Mahofa, vari kushanda nemumwe muzvinabhizimisi, VaBilly Rautenbach, kuti vabvise vanhu kuNuanetsi Ranch kuitira kuti VaRautenbach vatange bhizimisi rekugadzira mafuta enzimbe panzvimbo iyi. No media source currently available Amai Mahofa vakaudza Studio7 svondo rapera kuti mhuri zviuru makumi maviri dzichabviswa kuNuanetsi Ranch dzichiendeswa kumapurazi manomwe akatsvagwa nehurumende. Asi nzvimbo yakagariswa vanhu patsva iyi yagara iine mutauro nekuti kambani yeDevelopment Trust of Zimbabwe yakavambwa nevaive mutevedzeri wemutungamiri wenyika, mushakabvu Joshua Nkomo, avo vakatenga purazi iri. VaRautenbach vanonzi vakanyorerana pasi chibvumnirano chekushanda nekambani iyi mukuumba kambani ye Zimbabwe Bio Energy. Asi pange pachikandiranwa makobvu nematete pakati pekambani iyi nehurumende. Hatina kukwanisa kubata VaRautenbach sezvo munhu adaira nharembozha yavo ati vachazofona. Asi havana kuita izvi pataenda kumhepo. Amai Mahofa vati vange vari mumusangano. Asi mukuru we Development Trust of Zimbabwe, VaCharles Madonko, vanoti hurumende haineyi neminda iri pasi pekambani yavo, sezvo minda iyi yakatengwa kare. No media source currently available 	https://www.voashona.com/a/zimbabwe-zanu-mahofa-bhasikiti-mugabe-rautenbach/2733471.html
health	Zvikoro Zvogadzira Zvikwanisiro Zvekushandisa Kurwisa Kupararira kweCovid-19	Huwandu hwevanhu vabatwa nechirwere cheCoronavirus hwakaburitswa nehurumende neMuvhuro, hwasvika pavanhu vasere, uye munhu ashaya nechirwere ichi achiri munhu mumwe chete. Huwandu uhu hunogona kukwira chero nguva apo hurumende ichazivisa zvinenge zvaitika. Pavanhu vasere vakabatwa nechirwere cheCoronavirus, vana vanobva kudunhu reMashonaland East, vatatu kuHarare uye mumwe chete kuVictoria Falls. Mukuru mubazi rezvehutano mudunhu reMashonaland West, Dr Wensilus Nyamayaro, vanoti zvave kuziviswa manheru ega ega kana pane zvinenge zvashanduka pahuwandu hwevanhu vanenge vabatwa nechirwere cheCoronavirus. Zimbabwe yakatara mazuva makumi maviri nerimwe ekuti vanhu vagare mudzimba dzavo senzira yekudzivirira kupararira kwechirwere ichi, icho chabata vanhu vanodarika mazana maviri nemakumi mana muZimbabwe, uye vanhu vanosvika mazana masere ezviuru pasi rose. Senzira yekubatsira varwere munyika iyo yakatarisana nekushaikwa kwema ventilators anobatsira kufema vanenge varwarisa zvakanyanya nechirwere ichi, zvimwe zvikoro zvepamusoro zvinoti zviri kushandisa hunyanzvi hwazvo kugadzira ma ventilators, ma sanitisers nemasiki. Chikono chepamusoro cheHarare Institute of Technology chinoti chiri pakati pekugadzira muchina wekufambisa mhepo mudzimba dzinochengeterwa vanhu vanenge vachirwara nechirwere cheCOVID-19. Ukuwo Chinhoyi University of Technology, CUT, inotiwo iri pakati pekugadzira mamasiki apo kune rumwe rutivi iri kutsvaka zvikwanisiro zvekugadzira ma sanitisers sezvo chikoro ichi chine hunyanzvi hwacho. Vachitaura nevatori venhau muChinhoyi, mutauriri weCUT, VaMusekiwa Tapera, vati vari kugadzira mamasiki senzira yakaonekwa nechikoro ichi yekurwisa chirwere cheCoronavirus. VaTapera vati vamwe vana muzvinafundo vari mubishi kuita hurongwa hwekugadzira ma sanitisers. Asi mukuru weCUT, Muzvinafundo Jambwa Simbi, vati basa rekugadzira mamasiki riri kudzoserwa kumashure nekushaikwa kwemagetsi nguva dzakawanda. Zvikoro izvi zviri kutora matanho aya sezvo zvinhu zvisina kumira zvakanaka munyika munyaya dzehutano panguva iyo hurumende iri kutatarika kuwanira vashandi vemuzvipatara zvipfeko zvekuzvidzivirira zvakakwana pavanenge vachirapa varwere vanofungidzirwa kuti vane Coronavirus. Zimbabwe yapinda muzuva repiri vanhu vachigara kudzimba dzavo senzira yekudzivirira kupararira kweCoronavirus, iyo yakatanga kuChina gore rapera, uye kusvika pari zvino, yauraya vanhu vanodarika zviuru makumi matatu nezvisere pasi rose, kusanganisira Zororo Makamba wemuZimbabwe, uyo akashaya svondo rapera. No media source currently available  	https://www.voashona.com/a/zimbabwe-tertiary-colleges-embark-of-making-sanitizers-and-ventilators-for-civid-19-patients/5354024.html
business	Varairidzi veKumaruwa Voyambira Kuramwa Kwavo Mabasa	Sangano revarairidzi vekumaruwa, reAmalgamated Rural Teachers Union of Zimbabwe, razivisa hurumende neMuvhuro nezvenhengo dzaro dziri kuda kuramwa mabasa pamusoro pekukundikana kwePublic Service Commission kuzivisa mazuva achabhadharwa vashandi vehurumende mabhonasi egore rapera. Munyori mukuru wesangano iri, VaRobson Chere, vanoti vasvitsa gwaro rinopa mazuva gumi nemana kumahofisi emukuru wePublic Service Commission, kugurukota rezvemabasa nevashandi pamwe nekugurukota rezvedzidzo yepasi. VaChere vanoti kukundikana kwavo kunzwa kubva kuhurumende mukati memazuva gumi nemana aya nhengo dzavo dzinozoramwa mabasa. Zvinonziwo masangano anomirira vashandi haasi kuwiriranawo pamatanho ekutora pamusoro pekuti vawedzerwe mihoro, vamwe vachinzi vari kuti hazvibatsire kutora matanho iyo hurumende yacho iri kutotadza kuvabhadhara mabhonasi avo uye mihoro yavo paine nguva. Musangano wakaitwa svondo rapera pakati pevamiriri vevashandi nevamiriri vehurumende pamusoro pemari dzemabhonasi unonzi hauna chawakaburitsa sezvo vashandi vakaramba kutambira zvose zvaive zvaiswa patafura nehurumende. Hurumende inonzi yakati ichadzoka nemhinduro musi wa20 mwedzi unouya, asi mamwe masangano evashandi anoti uku kudakutenga nguva chete kuri kuitwa nehurumende. No media source currently available 	https://www.voashona.com/a/zimbabwe-politics-shona-rural-teachers-strike/3698492.html
business	Vane Makadhi emaATM Vorasikirwa neMari	Dambudziko rekushaikwa kwemari rave kupa vamwe vanhu vafambe namakadhi emaATM vachipihwa mari nevanenge vachida kutenga muzvitoro zvikuru vobhadhara kamutero kadiki. Kuita uku kwatekeshera muzvitoro zvose zvinokurudzira kushandiswa kwemakadhi ekubangi kudarika mari sezvo mari iri kushayikwa kumabhanga munyika kunyangwe bhanga guru renyika rainge rati kuuya kwemabond notes kwaizobatsira kupedza dambudziko iri. Vanhu vanenge vaine makadhi vanofamba vachibvunza vatengi kuti vari kutenga nemari here kana kuti vari kuzoshandisa kadhi. Vanokwezva vatengi vanenge vachida kushandisa mari kuti vashandise kadhi ravo vozovapa imwe mari pamusoro peyavanenge vavapa. Munhu anenge aine mari anopihwa masendi makumu mashanu pamadhora gumi. VaOnisimo Zemura mumwe weavo vatenga nekadhi vakapihwa mari. VaZemura vanoti kutengerana uku kune kachitsotsi sezvo paine mari inobviswa pamusoro asi vanoti hapana zvekuita sezvo vanga vachida mari yekufambisa kuenda kubasa mangwana. Asi VaEdmore Mazarure vekuAlaska vanoti kushaikwa kwemari ndiko kuri kukonzera kuti mari itengeswe. VaMazarure vanoti izvi hazvishamise sezvo zvichitika pane chinhu chose chinenge chichishayikwa munyika. VaMazarure vanoti dambudziko remari ratekeshera munyika richaramba rakadaro nekuda kwezvizvarwa zvekuChina izvo vanoti hazvidi kutambira makadhi muzvitoro zvavo. VaMazarure vanofungidzirawo kuti zvizvarwa zvekuChina izvi hazviise mari kumabhangi. Zvitoro zvinokurudzira kushandisa makadhi zvakaita seOK neTM zvinopa munhu mari inosvika madhora makumi mashanu ($50) kana munhu atenga zvinhu zvemari inosvika madhora makumi maviri ($20). Chitoro cheOK mugwaro racho rinoratidza mamiriro akaita kambani iyi chinoti chakaita mari yakawanda kana kuti profit inosvika mamiriyoni maviri gore rino kubva muna Ndira kusvika muna Chikumi (June) nekuda kwevanhu vaitenga zvinhu nemakadhi kuti vazopihwa mari.	https://www.voashona.com/a/zimbabwe-matongerwo-enyika/3652698.html
sports	Zimbabwe Yoiswa Mugungano Rakaoma kuNetball World Cup	Chikwata cheZimbabwe chemaGems chaiswa mugungano rakaoma kumakundano e 2019 Netball World Cup. MaGems eZimbabwe aiswa mugungano rimwechete nechikwata chine mukombe uyu Australia, Northern Ireland pamwe ne Sri Lanka mumakwikwi achaitwa kubva musi wa 12 kusvika 21 Chikunguru muLiverpool kuEngland gore rinouya. Asi Zimbabwe haifanire kunyanya kutemwa nemusoro nekuti zvikwata zvitatu kubva mugungano iri ndizvo zvinoenderera mberi nemakwikwi aya ayo ari kuunganidza zvikwata gumi nezvitanhatu. Zimbabwe iri kutanga kurwira mukombe uyu musi wa 13 Chikunguru apo irikusangana neSri Lanka, zuva rimwechete Australia ichangobva kubandana neNorthern Ireland. Sri Lanka ndiyo iri pasi pasi mugungano iri muhurongwa hwenetball pasi rese zvekuti mukuru weZimbabwe Netball Association Muzvare Leticia Chipandu vanofunga kuti vakarova Sri Lanka chete, zvavo zvinenge zvaita. Mumwe mutsigiri wemutambo uyu Muzvare Charity Muzanenhano vanotiwo Zimbabwe inofanira kukunda mumutambo wavo neSri Lanka kuti nzira yavo ichene. Asi mumwe muteveri wemutambo uyu VaTichafa Kathumba vanoti Australia chete ndiyo inotyisa mugungano iri. Aka ndiko kekutanga Zimbabwe ichikwanisa kubudirira kuenda kumakundano aya kubvira muna 1963 apo makwikwi aya akavambwa. Zimbabwe yakasvika padanho iri mushure mekupedza iri pachinhanho chechipiri pasi peUganda kuma Africa Netball Championships. Zvimwe zvikwata zviri kumiririra Africa kumakwikwi aya iSouth Africa, Malawi ne Uganda. No media source currently available  	https://www.voashona.com/a/zimbabwe-yoiswa-mugungano-rakaoma-kunetball-world-cup/4575130.html
health	Varairidzi Vokurudzira Hurumende Kuti Ivadzivirire Kubva kuCovid-19 Panovhurwa Zvikoro	Masangano evarairidzi, anoti reProgressive Teachers Union of Zimbabwe, PTUZ, neZimbabwe Teachers Association, ZIMTA, ari kukurudzira hurumende kuti ione kuti panovhurwa zvikoro varairidzi nevadzidzi vanenge vakadzivirirwa kuti vasabatwe nechirwere che coronavirus. Masangano aya ari kukurudzira kuti pave nemichina yekuti vakwanise kuongororwa kuti vane hutachiwana here kana kuti kwete muzvikoro zvose uye kuti muve nezvikwanisiro zvose zvinodiwa mukudzivirira chirwere ichi. Masangano aya anoti atora danho iri zvichitevera mashoko ekuti bazi rezvedzidzo rinotarisira kuwana mvumo kubva kumutungamiri wenyika VaEmmerson Mnangagwa yekuti zvikoro zvivhurwe, asi hapasati pave nenguva chaiyo yekuti zvingavhurwa riini. NeMuvhuro PTUZ yakanyorera kumunyori webazi redzidzo ichipa zvainofunga kuti zvingabatsira mukuenda mberi panyaya yedambudziko rechirwere cheCovid-19 nebandiko redzidzo. Mutungamiri wePTUZ, Doctor Takavafira Zhou, vanoti kunyora kwavakaita tsamba iyi kunotevera kukokwa kwavakaitwa nemunyori mukuru mubazi ravo kuti vapewo pfungwa dzavo pamusoro pedambudziko iri. Doctor Zhou vanoti kana hurumende yakavhura zvakare zvikoro panguva iyo panenge pasati pave nekujeka kuti nyika iri kuenda mberi here kana kuti kwete mukurwisana nechirwere ichi, inenge yarasika zvikuru. Vanotiwo sezvo vabereki vasiri kukwanisa kuenda kumabasa nekuda kwekumbovharwa kwenyika kana kuti lockdown, hurumende inofanirwawo kuita kuti vabhadhare chidimbu chepakati chemari dzechikoro kotoro inouya, sezvo vachiona vabereki vasiri kukwanisa kubhadhara mari dzose. Ukuwo, sangano reZIMTA svondo yapera rakanyorerawo mutungamiri wenyika, VaMnangagwa, richisvitsawo pfungwa dzaro pamusoro pekuti zvikoro zvingadzivirirwa sei kubva ku coronavirus. Zvikoro zvaifanirwa kunge zvichivhurwa musi wa 5 Chivabvu, asi hurumende haisati yatara zuva razvichavhurwa. Doctor Zhou vanotiwo vari kukurudzira hurumende kuti ione kuti zvikoro zvose zvinenge zviine mvura senzira yekuchengetedza hutsanana munguva ino yedambudziko reCoronavirus. No media source currently available 	https://www.voashona.com/a/zimbabwe-education-sector-coronavirus-prtuz-zimta-takavafira-zhou/5395794.html
sports	PSL yorodza mazino	  PREMIER Soccer League inoti zvikwata zvine vatsigiri vachabatwa nemhosva yekuita mhirizhonga kumitambo zvichabvisirwa zvibodzwa kana kubhadhariswa faindi inorwadza, pakati pezvimwe zvirango.   Achitaura neKwayedza svondo rino apo mitambo yePSL iri kutarisirwa kudzoka zvichitevera kumbomiswa kwayakaitwa svondo radarika nekuda kwemhirizhonga, mutauriri wePSL, Kudzai Bare anoti kune matanho akawanda avakakurukura nezvawo svondo radarika ayo vari kuendesa kubhodhi ravo iro richagara svondo rino kuti agozeyewa.   Izvi zvinotevera musangano wakaitwa nePSL wekutsvaga nzira dzekupedza mhirizhonga nemapoka anosanganisira mapurisa eZimbabwe Republic Police, Sports and Recreation Commission, zvikwata zvenhabvu nevaridzi vepembe.   “Tine zvakawanda zvatakakurukura izvo tichapira kubhodhi redu iro richagara pasi pamusangano weAGM. Kana bhodhi rapasisa, tichazozivisa nyika yose kuti ndeapi matanho atichatora.   “Mamwe ematanho aya anosanganisira kubvisira zvibodzwa chikwata chine vatsigiri vanenge vakonzeresa mhirizhonga kana kuchibhadharisa faindi yakasimba. Nyaya yemhirizhonga iyi ihombe saka tiri kushanda zvakasimba kuti tigoipedza nhabvu itambwe munharaunda yakasununguka,” anodaro.   Bare anoti PSL ine basa guru rekubata mukushanda nemapoka akasiyana anosanganisira vatsigiri venhabvu avo vavachaita hurukuro navo yekutsvaga nzira dzekupedza mhirizhonga inoitika kunhandare kuitira kuti mitambo ifambe zvakanaka.   Anoti vanozviziva kuti mamwe ematanho avachatora achabatsira zvakasimba kupedza mhirizhonga sezvo hakuna vatsigiri vanoda kuona chikwata chavo chichibvisirwa zvibodzwa.   “Tichashanda nehutungamiri hwevatsigiri vezvikwata tichionesana panyaya yemhirizhonga iyi.   “Tinoziva kuti vatsigiri venhabvu vanoda kuona zvikwata zvavo zvichibudirira naizvozvo danho rakadai sekubvisira zvibodzwa chikwata chine vatsigiri vanoita mhirizhonga zvichabatsira sezvo pasina anoda kuona chikwata chake chichibvisirwa zvibodzwa zvichinzi ndiye akonzera mhirizhonga,” anodaro.   PSL, anodaro Bare, ichange ichishandawo zvakanyanya nemapurisa eZRP izvo zvichaona vatsigiri vanenge vabatwa vachiita mhirizhonga vachisungwa uye kutemerwa zvirango zvekusatsika kunhandare dzenhabvu kweupenyu hwose.   “Iyambiro iyi kuvatsigiri venhabvu vanoita mhirizhonga kuti anenge abatwa achasungwa. Isuwo tichamutemera zvirango zvekuti hatidi kumuona achitsika kunhandare dzenhabvu dzemuno.   “Saka kana mutsigiri wenhabvu achida kuramba achiona nhabvu akasununguka, ngaasaite mhirizhonga, ngaangouye atsigire chikwata chake,” anodaro Bare.   Zvakadaro, mumitambo iriko svondo rino, ichaona Dynamos FC ichisangana neHerentals nemusi weSvondo mumutambo uchabuda paterevhizheni itsva ichangoparurwa yeZTN Prime, kuchiti CAPS United iri kunanga kuLuveve uko ichasangana neBulawayo Chiefs.   Musi weMugovera, Highlanders ichange iri kuKariba uko ichatatsurana neZPC Kariba kunhandare yeNyamhunga Stadium.   Harare City ichasangana neBulawayo City nemusi weMugovera mumutambo zvakare uchabuda paZTN Prime.	https://www.kwayedza.co.zw/psl-yorodza-mazino/
business	Varairidzi Vanombomisa Kuramwa Mabasa Mushure meMusangano neHurumende	Varairidzi vanga vachiramwa mabasa vachida kuti hurumende igadzirise zvichemo zvavo zvemihoro nemari nekubatsirikana, vanoti vambomisa kuramwa mabasa uku mushure mekuvimbiswa nehurumende kuti iri kugadzirisa zvichemo zvavo nekukasika. Izvi zvinotevera musangano wechimbichimbi waitwa nevamiriri vevaraidzi vemasangano ose evarairidzi negurukota rezvedzidzo yepasi Muzvinafundo Paul Mavhima masikati. Nhengo yerimwe remasangano apinda mumusangano uyu, reProgressive Teachers Union of Zimbabwe, VaAbiot Moyo, avo vanomirira varairidzi vakaremara, vanoti masangano ose awirirana kuti vambopa hurumende mukana wekugadzirisa zvinhu, ivo vachimbomisawo kuramwa mabasa uku. VaMoyo vanoti vari kutarisira kusangana zvakare nevamiriri vehurumende pakati pesvondo rino. Vanotiwo hurumende yavavimbisa kuti vose vakanga vari pakuramwa mabasa havasi kuzotorerwa matanho sezvakanga zvamboziviswa neboka reCivil Service Commission, iyo yakanga yazivisa kuti vose vakaramwa mabasa vaizobatirwa mari dzemazuva avasina kushanda. Studio 7 haina kukwanisa kubata Muzvinafundo Mavhima kuti tinzwe divi rehurumende panyaya iyi. No media source currently available 	https://www.voashona.com/a/zimbabwe-teachers-economy-strike-abiot-moyo/4780519.html
health	WHO Inoti Iri Kufara neZviri Kuitika Mukurwisa Covid-19 muZimbabwe	Mumiriri wesangano reWorld Health Organization muZimbabwe, Dr\nAlex Gasasira, varumbidza zviri kuitwa nehurumende mukurwisa denda\nreCovid-19 asi vayambira kuti vanhu havafanirwe kurivara mukuramba\nvachitevedzera zvose zvinokurudzirwa nenyanzvi dzezvehutano\npakudzivirira denda iri. Vachitaura pagungano rekudzidzisa vamwe vagari vemuBulawayo\nnezvekodzero dzavo dzakasiyana-siyana munzvimbo inogara veruzhinji yeSidojiwe, Dr Gasasira vati vanofara zvikuru kuti hapana vanhu vemunzvimbo iyi vati vabatwa nechirwere cheCovid-19, zvisinei nematambudziko akawanda avakatarisana nawo, kusanganisira kugara vakawanda panzvimbo imwe chete.\n\nDr Gasasira varumbidzawo hurumende nematanho airi kutora pakurwisa\ndenda reCovid-19 kusanganisira kuunza nhomba munyika. Asi vayambira kuti veruzhinji havafanirwe kuvarairwa pakuramba vachitevedzera zvose zvinotaurwa nenyanzvi dzezvehutano pakurwisa chirwere cheCovid-19 sezvo chichiri kutekeshera pasi rose, vakakurudzirawo kuti vanhu vabaiwe nhomba.\n\nDr Gasasira vaudza Studio7 kuti sangano ravo riri kubatsirawo\nnyika nenzira dzakasiyana siyana kusanganisira kuona kuti vashandi\nvezvehutano varamba vachipiwa dzidziso pamusoro pechirwere\ncheCovid-19 pamwe nekubatsira kuwana zvipfeko nezvimwe zvinodiwa\npakurwisa chirwere ichi. Vachipawo maonero avo pamabatiro aita hurumende denda reCovid-19\nkusvika pari zvino, vakambove gurukota rezvehutano uye vari munyori wezvehutano muMDC Alliance, Dr Henry Madzorera, vati hurumende ine zvayakagona zvakawanda kusanganisira kuedza kutevedzera matanho anokurudzirwa neveWorld Health Organization pakudzivirira chirwere cheCovid-19.\n\nAsi VaMadzorera vati hurumende ichine basa guru rekupa vashandi vezvehutano pamwe neveruzhinji dzidziso izere pamusoro pechirwere checovid-19 vachiyambirawo kuti nyika haifanirwe kuvarairwa\npakurwisa chirwere ichi.\n\nStudio7 haina nkukwanisa kunzwa kumutauriri webazi rezvehutano, VaDonald Mujiri, sezvo nharembozha yavo yange isingabatike.\n\nGungano raitwa paSidojiwe range riri chikamu chechirongwa chekushanya\nkwevakuru vakuru vemapoka esangano reUnited Nations, International Organisation for Migration, International Labour Organisation vachiona\nzvirongwa zvakasiyana siyana zviri kuitwa nemasangano anoshanda\nakazvimirira avanotsigira mukubastira veruzhinji, kunyanya\nvanotambura, nenzira dzakasiyana-siyana.\n\nMumashoko akabudiswa nebazi rezvehutano nezuro, vanhu vashanu\nvakafa nechirwere cheCovid-19 nezuro wakare, izvo zvakasvitsa huwandu hwevanhu vafa nechirwere ihi pachiuru chimwe chete nemazana mashanu nemakumi matanhatu nevashanu, 1565. Vanhu makumi matanhatu nevaviri vakabatwa neCovid-19 nezuro izvo zvakasvitsa huwandu hwevanhu vabatwa nechirwere ichi pazviuru makumi matatu nezvesere nezana nemakumi matanhatu nevana, 38 164. Vanhu vapora kuchirwere ichi munyika yose vava zviuru makumi matatu nezvishanu nemazana mana nemakumi masere, 35 480.\n\nKusvika nezuro munyika mange mave nevanhu mazana matatu\nnemakumi manomwe ezviuru nemazana matanhatu nemakumi manomwe netanhatu nevanomwe, 370 676, vabaiwa nhomba yekutanga, uye pave nevanhu zviuru makumi matanhatu nezvitatu nemazana maviri nemakumi matanhatu nevatatu, kana kuti, 63 263 vabaiwa nhomba yepiri kusvika nezuro. Huwandu uhu huri kutarisira kukwira nhasi manheru apo hurumende ichazivisa zvayawana muongororo dzaitwa nhasi. Hurumende inoti ine hurongwa hwekubaya vanhu nhomba yeCovid-19 vanodarika mamiriyoni gumi. No media source currently available 	https://www.voashona.com/a/who-says-its-happy-with-zim-covid-19/5870320.html
politics	Hurumende Inopa Mari Inopiwa Mapato Pasi peMutemo wePolitical Parties Finance Act kuMDC-T, Kwete kuMDC Alliance	Hurumende svondo rapera yakapa mari inopiwa mapato ezvematongerwo enyika pasi pemutemo wePolitical Parties Finance Act inoita mamiriyoni manomwe nemazana mashanu ezviuru zvemadhora emunyika kubato reMDC-T iro riri kufanotungamirwa naMuzvare Khupe, kunyange hazvo bato iri risina kuwana mavhoti anoita kuti rikodzere kupiwa mari iyi. Mari iyi yaifanirwa kupiwa kubato reMDC Alliance riri kutungamirwa naVaNelson Chamisa, iro rakawana mavhoti akawanda anodarika zvikamu zvishanu kubva muzana zvinofanirwa kuwanikwa nebato pasarudzo kuti rikodzere kuwana mari iyi. Hurumende inonzi yakapa bato iri mari iyi zviichitevera mutongo wedare reSupreme Court, iro rakati MDC Alliance harisi bato rezvematongerwo enyika sezvo yakabva mumubatanidzwa wemapato masere akapinda musarudzo pasi peMDC Alliance. Muna Chivabvu mutongi wedare reHigh Court, Justice Nyaradzo Munangati-Manongwa vakapa mutongo unorambidza hurumende kupa mari iyi kubato reMDC-T mushure mekunge MDC Alliance yaendesa gurukota rezvemitemo VaZiyambi Ziyambi pamwe negurukota rezvemari muzvinafundo Mthuli Ncube kumatare richida kuti VaZiyambi varipe mari iyi. Asi hurumende yakazopikisa mutongo uyu kudare repamusorosoro reSupreme Court, iro risati ranzwa nyaya iyi. Bato reMDC-T rinoti ndiro rinokodzera kwana mari iyi sezvo riri iro bato riri pamutemo, richiti MDC Alliance mubatanidzwa waive nemapato manomwe kusanganisira nairo bato reMDC-T. Asi mutevedzeri wemutauriri weMDC Alliance, VaFelix Magalela Mafa-Sibanda, vanoti zvakaitwa nehurumende zvekupa mari kuMDC-T mucherechedzo wekuti bato iri riri kushandiswa neZanu PF. VaMagalela Mafa vanoti sebato vave kusiya zvose mumaoko evanhu vanove ndivo vane zvido zviri kumbunyikidzwa. No media source currently available Gweta rezvemitemo, vachidzidzisa zvemutemo pa Univesirty of Kent, Doctor Alex magaisa, vanoti izvi zvaitwa nehurumende hazvinyanye kushamisa asi yakapotsa zvikuru sezvo nyaya iyi yanga ichiri kumatare edzimhosva. No media source currently available 	https://www.voashona.com/a/zimbabwe-mdc-t-mdc-alliance-political-parties-finance-act/5500656.html
politics	Dare reHigh Court Rinobvuma Chikumbiro chevana vaMushakabvu Mugabe Chekuti Vapikise Kufukunyurwa kweMutumbi Wavo	Dare repamusoro reHigh Court nemusi weChina rakabvuma chikumbiro chevana vevaimbove mutungamiri wenyika mushakabvu VaRobert Mugabe chekuti vapikise mutongo wekuti mutumbi wababa vavo ufukunyurwe unovigwa kunovigwa magamba enyika kuHeroes Acre. Vachipa mutongo wavo kuburikidza negwaro, vatongi vedare repamusoro vanoti Justice Fatima Maxwell naJustice Amy Tsanga vakawirirana kuti vana vaVaMugabe vanoti Bona Mutsahuni Mugabe, Tinotenda Robert Mugabe Jnr. naBellarmine Chatunga vane kodzero pamutemo kupikisa mutongo waMambo Zvimba wekuti mutumbi wababa vavo ufukunyurwe kwavakavigwa kumusha kwavo kwaZvimba kuti vanovigwa kumarinda anovigwa magamba kuHeroes Acre kuHarare. Vana vaVaMugabe vainge vapikisa mutongo waMambo Zvimba kudare ramejasitiriti muChinhoyi asi mutongi Amai Ruth Moyo vainge varasa chikumbiro ichi vachiti vana ava havakwanise kupikisa mutongo waMambo Zvimba sezvo vainge vasiri ivo vainge vaendeswa kudare raMambo asi Amai vavo Grace Mugabe. Asi dare repamusoro iri rakati vana ava vane kodzero yakazara. Rimwe remagweta evana vaVaMugabe, VaFungai Chimwamurombe vaudza Studio 7 kuti mutongo uyu unopa vana ava kodzero yekupikisa mutongo waMambo. VaChimwamurombe vati vave kutonyorera Mejasitiri Moyo nezvemutongo wedare repamusoro uyu kuti vavape zuva richanzwikwa nyaya iyi. Mutauriri wemhuri yekwaMugabe ari muzukuru waVaMugabe, VaLeo Mugabe, vaudza Studio 7 kuti vanga vasati vapirwa nezvemutongo uyu. Studio 7 yakundikana kubata Mambo Zvimba kuti tinzwewo divi ravo pamutongo uyu sezvo nharembozha yavo yanga isingadairwi. Nyaya yenzvimbo yekuvigwa kwaVaMugabe yakanetsa kubva pavakafa makore maviri apera kusvika nhasi. Vamwe vanoti dai varega mutumbi wevaive mutungamiri wenyika ava wazorora murugare.	https://www.voashona.com/a/6571123.html
sports	Morocco Yosimudza Mureza weAfrica kuWorld Cup	Morocco yakashamisa vakawanda nezuro kumakwikwi eWorld Cup ari kuitirwa kuQatar mushure mekurova Belgium 2-0 zvange zvisingatarisirwe nevakawanda. Aka ndekekutanga Morocco ichikunda mumutambo weWorld Cup kekutanga kubva muna 1998. Morocco yave nyika yechipiri yemuAfrica kukundawo kumakwikwi aya zvichitevera kukunda kwakaita Senegal Qatar 3-1. Morocco iri muGroup F pamwe chete neCroatia iyo yakatungamira gungano iri nezvibodzwa zvakawanda mushure mekurova Canada- 4-1. Croatia ine mapoinzi mana, Morocco ine manawo ichiteverwa neBelgium ine poindi imwe chete sezvakangoitawo Canada iyo yabva yabuda mumakwikwi aya. Zvikwata zvise zvasarirwa nemutambo mumwe chete wekupedzisira. Morocco ichatamba neCanada musi wa 1 Zvita ukuwo Belgium ichitamba neCroatia musi wakarewo.	https://www.voashona.com/a/6852745.html
health	Vanamukoti Vanoramba Mari Yanga Yauya neHurumende Vachiti Ishoma, Vanovimbisa Kuramba Vari paMabasa	Bazi rezvehutano rakazivisa nemusi weChina kuti huwandu hwevanhu vakanga vabatwa nechirwere cheCovid-19 hwakanga kwasvika pazviuru zvinomwe nemazana mana nemakumi mashanu ane vatatu, kana kuti 7 453. Asi huwandu hwevanhu vanga vafa kusvika pazuva iri hwakaramba huri pamazana maviri nemakumi maviri nevaviri kana kuti 222, sezvo pakanga pasina akafa. Vanhu vakanga vapona kubva kuchirwere ichi munyika yose vakanga vasvika pazviuru zvishanu nemazana matanhatu ane makumi matatu nevashanu, kana kuti 5 635. Vanhu makumi mapfumbamwe nevatatu vakapora kuchirwere ichi izvo zvakasiya huwandu hwevanhu vakanga vachine chirwere ichi hwaderera kuenda pachiuru nemazana mashanu nemakumi mapfumbamwe nevatanhatu, kana kuti 1 596. Vanhu mazana mapfumbamwe nemakumi matanhatu nevapfumbamwe, kana kuti 969 ndivo vakavhenekwa kana vaine chirwere ichi, vanhu makumi maviri nevana vakawanikwa vainacho. Johns Hopkins University Hospital yemuAmerica, iyo iri kutevera kupararira kwechirwere ichi pasi rose, inoti vanhu vanodarika mamiriyoni makumi maviri nemasere, kana kuti 28 million vabatwa nechirwere ichi pasi rose, icho chasiya vamwe vanodarika zviuru mazana mapfumbamwe nezvishanu, kana kuti 905 000 vafa pasi rose. MuAmerica vanhu vanodarika mamiriyoni matanhatu nemazana matatu ezviuru, kana kuti 6.300 million vabatwa neCovid-19, vamwe vanodarika zviuru zana nemakumi mapfumbamwe nechimwe kana, kuti 191 000 vafa. Zvichakadaro, vanamukoti, avo vakadzokera kubasa kutanga kwesvondo rino mushure mekuramwa mabasa kwenguva ingada kusvika kumwedzi mitatu, vanonzi varamba kutambira zvanga zvaiswa patafura nehurumende mukuedza kwayo kugadzirisa nyaya yemihoro yavo. Hurumende inonzi yanga ichida kuvapa zvikamu makumi mana kubva muzana zvemihoro yavo, asi vashandi vanonzi varamba kutambira mari iyi vachiti haigadzirise matambudziko avo Vashandi vanonzi vazivisawo hurumende kuti vari kudawo kuti vapiwe imwe yemari yemihoro yavo iri mumadhora ekuAmerica. Studio 7 haina kukwanisa kunzwa divi rehurumende panyaya iyi. Asi mutungamiri wesangano ravanamukoti reZimbabwe Nurses Association, VaEnock Dongo, vanoti kuramba kutambira kwaita vanamukoti mari iyi hakurevi kuti vave kudzokera zvakare mukuramwa mabasa. VaDongo vanoti vanamukoti vakadzokera kumabasa mushure mechikumbiro chakaitwa negurukota rezvehutano idzva uye vari mutewedzeri wemutungamiri wenyika, VaConstantino Chiwenga, avo vakati vari kugadzirisa zvichemo zvevashandi vemuzvipatara. VaDongo vanoti vamiriri vehurumende munhaurirano vakavavimbisa kuti zvipatara zvichawaniswa zvekudzivirira kupararira kwechirwere cheCovid-19, uye vanoti vari kukurudzira nhengo dzavo kuti dziende kumabasa, asi dzisazvipinza munjodzi kuburikidza nekushanda zvisina mhatya dzinodzivirira kutapurira chirwere, kana kuti PPEs. No media source currently available 	https://www.voashona.com/a/zimbabwe-covid-19-update-nurses-reject-government-offer-enock-dongo-zina/5580117.html
health	Hurumende Inokurudzirwa Kuti Iwedzere Nzvimbo Dzinobaiwa Vanhu Nhomba yeCovid-19	Hurumende Inokurudzirwa Kuti Iwedzere Nzvimbo Dzinobaiwa Vanhu Nhomba yeCovid-19 Imwe yenyanzvi mune zvehutano, Dr. Edgar Munatsi, vanoti vari kukurudzira hurumende kuti iwedzere zvipatara nemakiriniki ari kubairwa vanhu nhomba yekudzivirira Covid-19 kuitira kuti vanhu vasaungane nehuwandu huri kuonekwa iye zvino munzvimbo shoma dzakadomwa kuti dziite basa iri. Doctor Munatsi vanoti kuungana kuri kuita vanhu uye kutsikirirana vachirwira kuti vakwanise kuwana mukana wekubaiwa nhomba, pavanhu vashoma vanonzi vari kukwanisa kuwana nhomba iyi pazuva, kunogona kuzove dambudziko guru mune ramangwana, sezvo vanhu vachigona kutapurirana Covid-19 ipapo. Kunyange hazvo hurumende ichinzi yakawedzera nzvimbo dzekubaira vanhu, kusanganisira makirinikiemakanzuru, vanhu vanonzi vari kuramba vachizara munzvimbo idzi sezvo vave kubuda nehuwandu kudarika zviitika kare. Doctor Munatsi vanotiwo nekuona kukwira kuri kuita huwandu hwevanhu vari kumaruwa vave kubatwa nedenda iri, zvakakosha zvikuru kuti hurumende ikasike kuvhura nzvimbo dzekubaira vanhu nhomba mumaruwa ose emunyika. Studio 7 yakundikana kubata mutauriri webazi rezvehutano, VaDonald Mujiri, kuti tinzwe hurongwa hwehurumende panyaya iyi sezvo nharembozha yavo yanga ichinetsa. Asi Dr Munatsi vanoti hurumende inofanira kuwedzera nzimbo dzekubaya vanhu nhomba, pamwe chete nekuendesa mushonga uyu kunzvimbo idzi. Hurumende inoti ine hurongwa hwekubaya vanhu mamiriyoni gumi senzira yekudzivirira kupararira kwechirwere cheCovid-19. No media source currently available 	https://www.voashona.com/a/zimbabwe-health-experts-urge-govt-to-increade-vaccination-centers/5966570.html
sports	Manyama amire nerongo kuCAPS	CAPS United ichapinda mune mumwe mutambo isina kugadzirira zvakakwana, zvakare pave nemwedzi mitatu vatambi vechikwata ichi vasiri kutambira.   Vatambi vange vachiramba kuita gadziriro uye ndokumbotyisidzira kusazadzikisa mitambo yavo, asi hakuna chabuda kubva mukuita uku.   Makepekepe ichatamba neHerentals mumutambo weCastle Lager Premiership kunhandare yeNational Sports Stadium neMugovera uno, asi inogona kupinda mumutambo uyu isina kunyatsougadzirira zvakakwana.   Vatambi havana kunoita gadziriro dzavo nezuro. Vari kuti vanoda kubhadharwa mari yavo panguva iyo chamangwiza wechikwata ichi, Charlie Jones, anonzi akange avavimbisa kuti vaizobhadharwa musi weChipiri.   Jones aisadaira nhare yake, asi vatambi vakataura neKwayedza nezuro vakati vanogona kumanikidzwa kusatamba mutambo wesvondo rino neHerentals.   “Haisi nyaya diki. Hutungamiri huri kutamba nesu kwenguva refu. Chandinokwanisa kukuudzai ndechekuti vatambi vari kuronga kusatamba mutambo weHerentals.   “Tange tichizvibata tichizvidzora, ndoona sekunge tazvibata zvakanyanyisa kuhutungamiri. Chavanogona inhema uye hapana chavanozoita.   “Nyaya yacho payave hapasisina kunaka. Zviri kwaviri ngavatibhadhare kana kuti hatitambe,” anodaro umwe mutambi.   “Tange tichizvibata senyanzvi. Takavaremekedza, tange tichivaterera kakawanda, saka hatifanirwe kubatwa mabatirwo akadai.   “Takaramba kuita gadziriro. Fungai takasvika muguta na1am musi weMuvhuro tafamba kubva kuBulawayo uko tainge tatamba neHighlanders. Vakati vanoda kutiudza kuti tiite gadziriro dzedu musi weChipiri ivo vasina kutibhadhara . . .”   Vatambi veKepekepe vakaramba kuita gadziriro dzavo svondo radarika apo vainge vakatarisana nemtambo weHighlanders.   Vaisaenda kwavanoitira gadziriro dzavo svondo rose ndokuzooneka musi weChishanu apo vakaita gadziriro. Kutadza kugadzirira zvakakwana kwakaonekwa zvichitevera kukundwa kwavakaitwa neBosso 2-1 svondo radarika.   Svondo rino vari kupinda mune mumwezve mutambo mukuru apo vachasangana nemaStudents ayo ari kutamba nhabvu inonwisa mvura mazuva ano.   Mitambo yePSL: Nhasi: Yadah v Highlanders (NSS)   Mugovera: Cranborne Bullets v Whahwa (Vengere) Chicken Inn v Ngezi (Luveve) CAPS Utd v Herentals (NSS) FC Platinum v Manica Diamonds (Mandava)   Svondo: Tenax v ZPC Kariba (Vengere) Bulawayo Chiefs vs Black Rhinos (Luveve) Triangle v Bulawayo City (Gibbo) Dynamos v Harare City (NSS)	https://www.kwayedza.co.zw/manyama-amire-nerongo-kucaps/
politics	VaMugabe Voparura Hurongwa hweGwaro Idzva reVavhoti kuState House	Mutungamiri wenyika VaRobert Mugabe nemusi weChina vari kutarisirwa kuparura chirongwa chekutanga kwekunyorwa kwegwaro revavhoti kuState House. Sachigaro weZimbabwe Electoral Commission Amai Rita Makarau vaudza Studio 7 kuti pavachabva kuState House vachaenda kuHarare International Conference Centre. Izvi zvinotevera kuziviswa naVaMugabe mashoko akaburitswa naVaMugabe ekuti hurongwa uhu hutange zviri pamutemo kubva musi wa14 Gunyana kusvika musi wa 1 Ndira gore rinouya. VaMugabe vakaburitsa hurongwa uhu mugwaro rehurumende regovernment gazette. Amai Makarau vati vamwe vanhu vachazotanga kunyoreswa zviri pamutemo kana michina yose yekunyoresa vanhu kuvhota yebiometric voter registration. Parizvino michina yakauya inosvika mazana mana uye iri kushandiswa mukudzidzisa vanhu avo vachanodzidzisa vamwe mumatunhu nezvenyaya yekuvhota. No media source currently available 	https://www.voashona.com/a/zimbabwe-matongerwo-enyika/4027394.html
health	Mutengo weRopa Woderedzwa Mushure Mekupindira kweHurumende	Sangano reNational Blood Services kana kuti rinoti mari yavakawana kutanga kwegore rino kubva kuhurumende yakavabatsira kuti vadzikise mutengo weropa pamwe nekuti madzimai akazvitakura vano batsirirwa muzvipatara zvehurumende vawane ropa iri pachena. Vanoona nezvekufambiswa kwemashoko musangano iri, Muzvare Esther Masunda, vati NBS yakawana mari inoita mamiriyoni mana nemazana manomwe emadhora. Muzvare Masunda vati mari iyi ndiyo yakaita kuti vadzikise mutengo weropa kusvika pamadhora makumi mashanu papaindi imwe yeropa kubva pamadhora makumi masere muna Zvita. Amai Masunda vati nekuda kwekudzika kwemitengo iyi vanhu vazhinji vave kukwanisawo kutenga ropa iri huye sesangango vari kutsvaga nzira dzekusimudzira huwandu hweropa ravanotengesa. NBS ine mizinda mishanu inotengeserwa ropa inoti Harare, Bulawayo, Masvingo, Gweru neMutare. Muzvare Masunda vanoti nekuda kwemari yavakawana iyi vave kutsvakawo nzira dzekuti vawedzere mizinda inotengeserwa ropa iyi kuti veruzhinji vawanire ropa iri pedyo navo. Munyori webazi rezvehutano, Dr Gerald Gwinji, vanotiwo vanhu vazhinji vanga vasiri kukwanisa kutenga ropa izvo zvinova zvakasunda hurumende kuti ibatsire nemari. VaGwinji vanoti muono webazi rezvehutano ndewekuti mune remangwana ropa riwaniswe vanhu pachena. Vatiwo vari kutarisira kuti panozopera gore rino mutengo uye wadzika kusvika pamadhora gumi chete papaindi imwechete. Sangano reNBS rinowana ropa pachena kubva kune vanobatsira asi vanoti kucheneswa nekuchengetedzwa kweropa iri kunoda mari zhinji uye havagoni kuderedza mitengo kusvika vawana anenge achivabatsira nemari. No media source currently available 	https://www.voashona.com/a/zimbabwe-hutano/4250410.html
health	Huwandu hweVanhu Vari Kufa neCovid-19 Hunokwira muNyika	Bazi rezvehutano rakazivisa nezuro kuti huwandu hwevanhu vafa nechirwere cheCovid-19 munyika hwakanga hwasvika pazana nemakumi masere nevapfumbamwe, kana kuti 189, mushure mekushaya kwevamwe vanhu gumi. Vanhu makumi mana nemumwe kana kuti 41 ndivo vakawanikwa vaine chirwere ichi pavanhu mazana mapfumbamwe nemakumi mashanu nemumwe kana kuti 951, vakavhenekwa kuona kana vaine chirwere ichi. Pavanhu ava, makumi matatu nevasere kana kuti 38 vanhu vagara vari munyika, kuchiti vamwe vatatu kana kuti 3, vari vanhu vakadzoka munyika vachibva kuSouth Africa. Vanhu zviuru zvitanhatu nemazana maviri nemakumi mapfumbamwe nevaviri kana kuti 6 292, vakabatwa nechirwere ichi munyika yose, kunyange hazvo paine vamwe vanosvika zviuru zvishanu negumi kana kuti 5 010. vapora kubva kuCovid-19. Izvi zvinosiya vanhu chiuru nemakumi mapfumbamwe nevatatu, kana kuti 1 093 vachine chirwere ichi. Izvi zvinouya panguva iyo sangano reCommunity Working Group on Health riri kudzidzisa vanotungamira nyaya dzehutano munharaunda pamusoro peCovid-19 uye kuti chirwere ichi chingadzivirirwa sei. Mukuru wesangano reCommunity Working Group on Health, VaItai Rusike, vanoti sangano ravo rakabatana nebazi rezvehutano riri kushanda pamwe nemakanzuru kupa ruzivo kune vanoita zvehutano mumadhorobha nemumaruwa. Vanoti vawaniswawo mabhasikoro akawanda kwazvo nesangano re World Bicycle Relief, ayo achashandiswa zvikuru mumaruwa mukurwisana nedenda iri. Zvichakadaro, Johns Hopkins University Hospital, iyo iri kuongorora kupararira kweCovid-19 pasi rose, inoti vanhu vanodarika mamiriyoni makumi maviri nemana nemazana mana ezviuru, kana kuti 24,400 000 vabatwa nechirwere ichi pasi rose, icho chaurayawo vamwe vanodarika zviuru mazana masere nemakumi matatu nezviviri kana kuti 832 000. America ndiyo iri pamusoro pasi rose iine vanhu vanodarika mamiriyoni mashanu nezviuru mazana masere nemakumi matanhatu nezvipfumbamwe, kana kuti 5, 869 000 Vanhu vafa muAmerica vadarika zviuru zana nemakumi masere kana kuti 180 000. South Africa, iyo iri pamusoro muAfrica yose, ine vanhu vanodarika zviuru mazana matanhatu negumi nezvisere kana kuti 618 000 vabatwa nechirwere ichi, kuchitiwo vafa nacho vadarika zviuru gumi nezvitatu zvine mazana matanhatu, kana kuti 13 600. No media source currently available 	https://www.voashona.com/a/zimbabwe-covid-19-update-189-people-died-itai-rusike/5561771.html
health	Munhu Mumwe Anofa muHarare neChirwere cheTyphoid	Munhu mumwe chete anonzi akafa nechirwere che typhoid, vamwe makumi maviri nevatatu vachinzi vabatwa nechirwere ichi kubva pakatanga kuonekwa chirwere ichi muHarare mwedzi wapera. Munhu mumwe chete anonzi akafa nechirwere che typhoid, vamwe makumi maviri nevatatu vachinzi vabatwa nechirwere ichi kubva pakatanga kuonekwa chirwere ichi muHarare mwedzi wapera. Mutauriri wekanzuru yeHarare, VaMichael Chideme, vanoti kunyange hazvo kanzuru yavo iri kuita zvose zvainokwanisa mukudzivirira kupararira pamwe nekupedza chirwere ichi, iri kushushikanawo nekukwira kwehuvandu hwevanhu vabatwa nacho. “Sekanzuru tinoti tine hurombo nekurasikirwa kwehupenyu kwakaitwa nemugari akashaya uyu, uye kuramba huwandu hwevanhu huchikwira,” VaChideme vanodaro. Chirwere ichi chakatanga kuonekwa mwedzi wapera mumisha inogara veruzhinji inoti Glen Norah, Glen View, Budiriro, Hatfield neHopley, uye chinokonzerwa nekunwa mvura isina kuchena kanawo kudya chikafu chine tsvina. VaChideme vanoti kanzuru yavo iri kuita zvose zvainogona kuti idzidzise veruzhinji nezvenzira dzavanofanirwa kutevera kuti chirwere ichi chisaramba chichipararira, uye mapoka ose ekanzuru akatotanga kutora matanho ekudzivirira kupararira kwacho. Vanoti matanho atorwa nekanzuru yavo anosanganisira kugadzirira zvakakwana kwemapazi ekanzuru akaita serekutakurwa kwemarara pamwe nekuona kuti vanhu vawaniswa mvura yekunwa yakachena. No media source currently available 	https://www.voashona.com/a/zimbabwe-politics-harare-city-council-typhoid-health-chideme/3196734.html
health	VaChiwenga Vokurudzira Kuti Vanhu Vangwarire Covid-19	Mutevedzeri wemutungamiri wenyika, VaConstantino Chiwenga, vanoti veruzhinji vanofanirwa kuramba vakangwarira kurwisana nechirwere cheCovid-19 sezvo chiri kuramba chichitekeshera pasi rose. Vachitaura semunyarikani pakuparura chirongwa Covid-19 Charity Cycling Campaign muBulawayo, VaChiwenga vati veruzhinji munyika havachakoshesi kutevedzera zvinokurudzirwa kuitwa nevehutano pakudzivirira kutapuriranwa kwehutachiwana hwecoronavirus uho hunokonzera chirwere cheCovid-19. VaChiwenga, avo vanovewo gurukota rezvehutano, vati Covid-19 iri kudzoka nehukasha kunyanya kunyika dzekumadokero vakayambira veruzhinji kuti vasaite sekuti chirwere ichi hachisisiko. VaChiwenga vati zviri kubuda pakuongorora chirwere cheCovid-19 munyika zvinoratidza kuti huwandu hwevanhu vanobatwa nechirwere ichi munyika huri kukwira kupfuura huwandu hwevanhu vanobatwa nechirwere ichi vabva kunze kwenyika. Vati muAfrica, South Africa ndeimwe yenyika dziri kubatwawo nechirwere ichi vakatiwo sezvo zvizvarwa zvemuZimbabwe zvakawanda zviri muSouth Africa, zvakakosha kuti veruzhinji vangwarirewo chirwere ichi. VaChiwenga vati muBulawayo kunyanya dambudziko rekushaikwa kwemvura rinoisa vanhu panjodzi yekubatwa nechirwere cheCovid. Vati hurumende iri kuita zvose zvainogona kuti igadzirise dambudziko iri asi havana kutsanangura zvizere. Vanhu gumi nevanomwe vachachovha mabhasikoro kubva muBulawayo vachienda kuHarare senzira yekukurudzira veruzhinji kuzvidzivirira kubva kuchirwere ichi. Mukuru wesangano reRotary Club International muBulawayo, VaAlbert Mkandla, avo vakabatsira kuronga chirongwa ichi vaudza Studio7 kuti vaona iyi iri nzira inogona kubatsira kuti vanhu varambe vachikoshesa kudzivirira chirwere cheCovid-19. Gurukota rezvemitambo, Muzvare Kirsty Coventry, pamwe nemutevedzeri wegurukota rezvemaindasitiri, VaRaj Modi, vabatana naVaChiwenga mukusangana nevachachovha mabhasikoro ava mushure mekunge mutevedzeri wemutungamiri wenyika vaparura chirongwa ichi. Mumwe wevachovhi vemabhasikoro ari muchirongwa ichi, Nqobani Gatsheni, ati ari kufara zvikuru kuve muchirongwa ichi chekukurudzira veruzhinji kuti varambe vachirwisa chirwere cheCovid-19. Vachovhi ava vachabva muguta reBulawayo mangwana mangwanani uye vanotarisirwa kusvika muHarare mushure memazuva matanhatu. Zimbabwe yave nevanhu mazana maviri nemakumi mashanu nevashanu vafa nechirwere cheCovid-19, uye vanhu zviuru zvisere nemazana matanhatu nemakumi mapfumbamwe nevatanhatu, vakabatwa nechirwere ichi munyika yose. No media source currently available 	https://www.voashona.com/a/zimbabwe-vice-president-warns-people-against-complacency/5659910.html
business	Vashandi Voda Kupihwa Bhonasi Vose Mwedzi Uno Sezvo Dhora reNyika Roshaya Simba	Mutauriri wesangano revashandi rehurumende reZimbabwe Confederation of Public Sector Trade Unions VaGibson Mushangu vanoti pamari dzebhonasi dzavakatenderana nehurumende mumisangano yavange vachiita, vari kuda kuti vashandi vose vapihwe mari mwedzi uno sezvo dhora remunyika riri kuramba richishaya simba. Makore adarika, hurumende inopa vashandi mari dzebhonasi mwedzi yakasiyana siyana ichitanga nemauto nemapuris ichiti haikwanise kuvapa kamwe chete. Gurukota rezvemari Muzvinafundo Mthuli Ncube negurukota rezvevashandi Muzvinafundo Paul Mavima vakatenda kuti hurumende semakore ose ichapa vashandi mari dzebhonasi kutanga mwedzi uno. VaMavima vakamboudzawo Studio 7 kuti sezvo hurumende yamboyedza napose painogona kuwedzera vashandi mari yemihoro, chasara kungovapa bhonasi gore rino. Asi vashandi vachiri kuchema chema kuti mari yavari kutambiriswa ishoma sangano rinomirira varairidzi reAmalgamated Rural Teachers Union of Zimbabwe richiti riri kuronga kuratidzira panotanga kunyorwa bvunzo dzeO neA Level. Kunyangwe pamusika uri pamutemo wehurumende dhora rekuAmerica riri kutengwa nemadhora anodarika makumi mapfumbamwe nemapfumbamwe emunyika kana kuti 1:98.98 pamusika wemukoto parinowanikwa zviri nyore riri kutengwa nemadhora anosvika zana nemakumi masere nemashanu kana kuti 1; 185 dzimwe nguva mazana maviri kana kuti 1:200. Gavhuna weRBZ Doctor John Mangudya mwedzi wapera vakamanikidza vemarketwatch.co.zw nevamwe vanoburitsa mutengo wedhora pamukoto vachiti ndivo vave kupa kuti dhora remunyika ritonyanya kushaya simba. Asi nyanzvi munyaya dzezvehupfumi dzinoti dhora rinowana simba chete kana nyika ichigadzira zvakawanda zvekutengesda kunze uye iine gwara rehupfumi rakajeka. No media source currently available 	https://www.voashona.com/a/vashandi-voda-kupihwa-bhonasi-vose-mwedzi-uno-sezvo-dhora-renyika-roshaya-simba-/6304074.html
health	Vanhu Votyira Hutano Hwavo Sezvo Kanzuru yeHarare Yoronga Kuvhara Mvura	Kanzuru yeHarare inoti ichatanga chirongwa chekumbomira kupa vagari mvura mamwe mazuva sezvo yave shoma mumadhamu. Dzimwe nzvimbo dzinonzi dzichatora mazuva mashanu dzisingawane mvura izvo zvoita kuti vagari uye vana chiremba vatyire kuti zvirwere zvinogona kupararira. Dambudziko iri riri kuwanikwa nemakanzuru eBulawayo neChitungwiza. Vanhu vakawanda vataura neStudio 7 vati nyaya yekushaya mvura kwemamwe mazuva imviro mviro yekutanga kwekupararira kwezvirwere zvakaita setyphoid. Vagari vemumusha wevazhinji weWarren Park vanoti vagara vachinetseka kuwana mvura uye vave kutokatyamadzwa kuti danho idzva rokuvhara mvura rinorevei. Muzvare Shandurai Zireva anoti madzimai nevanasikana ndivo vanoiswa parumananzombe zvakanyanya nekushomeka kwemvura. VaDonald Mavhudzi mumwe mugari wemuHarare vatiwo kanzura inofanirwa kutsvaka nzira dzekuzadzikisa kodzero yekuwanisa vanhu mvura yakachena iri mubumbiro remutemo. Amai Cecelia Mhondiwa vachema chemawo vakati sevanhukadzi kushaikwa kwemvura kuri kuvakonzeresa hurombo sezvo nguva zhinji vanenge votsvaka mvura pachinzvimbo chekubata mabasa emaoko. Vati kanzura inofanirwa kutsvaka nzira dzekuwanisa vanhu mvura. Hapana kuwiriran kuti chii chichaitwa mazuva anenge achishaikwa mvura. Vagari vanoti kanzuru inofanira kuunza motokari dzinotakura mvura kumisha yevanhu. Asi mutauriri weHarare City Council VaMichael Chideme vanoti vanhu vanofanira kuchereredza mvura. Vanotungamira sangano reCombined Harare Residents Association VaMfundo Mlilo vanoti hurumende nekanzuru vanofanira kutenda kuti mutoro wekuwanira vanhu mvura wavaremera kuti vape masangano ekunze mukana wekubatsira. Kumisha mizhinji inogara vanhu muHarare, zvibhorani zvishoma zviriko zvakaiswa nemasangano akazvimiririra asi nekuda kwekuwandirwa nekushandiswa zvakanyanya, zvibhorani izvi zvinofa nguva zhinji uye hakuna anogadzira. Muna 2009 vanhu vanodarika zviuru zvishanu vakashaya nekuda kwechirwere cheCholera. Vana vakawanda vanombofa nezvirwere zvemanyoka. Vana chiremba vakawanda vari kuchema chema kuti kuzvipatara zvakawanda hakuna mishonga nekudaro pakaita zvirwere zvinogona kupararira nekukurumidza. No media source currently available  	https://www.voashona.com/a/zimbabwe-matongerwo-enyika/3555040.html
sports	Zifa Inotsamwisa Komiti yeParamende Inoona Nyaya dzeMitambo	Nhengo dzeparamende dzashatirwa mushure mekunge sangano reZimbabwe Football Association (ZIFA) nekanzuru yeBulawayo vatadza kunopa humbowo kudare mushure mekunge sangano rezvenhabvu muAfrica reConfederation of African Football (CAF) rati nhandare dzese dzemuZimbabwe hadzikodzeri kutambirwa nhabvu. Nhengo dzekomiti inoona nezvevechidiki nemutambo dzaratidza kusafara nekuita kweZIFA dzichiti hazvishamisi kuti mutambo wenhabvu wasvika pauri munyika nekuti ZIFA haikoshesi basa rayo pamwe nedare reparamende. Imwe nhengo yekomiti iyi, Muzvare Tatenda Mavetera veZanu PF, vati danho reCAF rakabata vakawanda nevatsigiri venhabvu munyika uye kana ZIFA isingakoshesi izvi, zvinoreva kuti haina hany’a nenhabvu. VaOmega Sibanda veZanu PF varatidzawo kusafara nekuita kweZIFA nekanzuru yeBulawayo vachiti ndivo vanhu vange vakanyanya kukosha kukomiti yeparamende VaGift Banda veMDC vatiwo zvange zvakakosha kuti ZIFA ive pamusangano wanhasi sezvo iri iyo inotaura neCAF ichizozivisa vamwe vese zvinenge zvabva kuCAF. Vachipa humbowo pamusoro penyaya iyi, vakafanobata chinzvimbo chemunyori mubazi rezvematunhu, VaJoseph Mhakayaora, vati zvose zvinodiwa neCAF zvingadai zvagadzirwa munhandare yeNational Sports Stadium dai vaipihwa mari nehurumende. Vati nhandare iyi yakapedzisira kugadziridzwa makore gumi apfuura nemari yakabva kuChina. Vati gore rapfuura chairo vakaisa bhajeti remamiriyoni mazana maviri nemakumi mana emadhora rekusimudzira National Sports Stadium, asi hapana chakabuda. Asi vakafanobata chinzvimbo chemunyori mubazi revechidiki nemitambo, VaBenson Martins Dube, vaudza paramende kuti hurumende yakataoudza ZIFA kuti inyorere kuCAF ichiikoka kuti izoongorora zvakare National Sports Stadium neBarbourfields sezvo nhandare idzi dziri kugadziriswa. Vati hurumende iri kushandisa mamiriyoni makumi matatu nematatu ekugadzirisa nhandare idzi uye vati vanovimba kuti dzichange dzapera kugadziriswa mukati memazuva gumi nemana ari kuetevera. Zvichakadai, CAF yanyorera ZIFA ichiramba chikumbiro chekuti iongorore zvakare nhandare idzi ikati inoda kuti Zimbabwe idome nhandare iri kunze kweZimbabwe yainoda kutambira mutambo weZimbabwe neAlgeria. Mutauriri ZIFA, VaXolisani Gwesela, vaudza Studio 7 kuti hongu vatambira gwaro iri kubva kuCAF mushure mekunyorera sangano iri neMuvhuro. VaGwesela vatiwo vatadza kuenda paramende nhasi sezvo vange vakabatikana uye vakanyorera kuparamende neChitatu vachiti musangano wanhasi uendeswe mberi. No media source currently available 	https://www.voashona.com/a/zifa-disappoints-parliamentary-committee-on-sports/5316937.html
business	VaMthuli Ncube Voendeswa kuMatare neNyaya yeKukwidza Mutero	Mumwe muzvinabhizimisi wemuHarare, VaArnold Mutsondi, vaendesa gurukota rezvemari, Muzvinafundo Muthuli Ncube, kumatare vachiti mutemo wavo wavakadzika wekuwedzera mutero hausi pamutemo uye hautarisirwe munyika ine hutongo hwejekerere. VaNcube vakati vanhu vatange kubhadhara masendi maviri padhora roga roga pavanoshandisa makadhi avo ekubhengi kubva pamasendi mashanu pachero mari yavanenge vachitumira kana kushandisa. VaMutsondi vanoti zviri pachena kuti hurumende iri kuda kuomesera vanhu vasina mhaka nekuti yakundikana kugadzirisa dambudziko remari. Gweta raVaMutsondi, VaAlex Majachani, vanoti zviri kuitwa naVaNcube kutyora bumbiro remutemo wenyika. Hatina kukwanisa kubata VaNcube kuti tinzwe divi ravo panyaya iyi. No media source currently available 	https://www.voashona.com/a/vamthuli-ncube-voendeswa-kumatare-nenyaya-yekukwidza-mutero/4598463.html
politics	Musikana Anoti Akarohwa naAmai Grace Mugabe Oramba Kupihwa Mari Kuti Asaende kuDare redziMhosva	Gweta riri kumirira musikana anonzi akarohwa naAmai Grace Mugabe, VaGerry Nel vakaudza Studio 7 nemusi weChina kuti vanhu vaimirira Amai Mugabe avo vasina kudomwa nemazita vakayedza kuti musikana uyu, Gabriella Engel areve mari yaanoda kuti nyaya iyi isaende kudare. No media source currently available Asi VaNel vati akaramba achiti anoda kuti mhosva itongwe nekuti chaari kuda haisi mari asi kuti nyaya itongwe nyakupara mhosva arangwe. Amai Mugabe vari kupomerwa mhosva yekurova zvakaipisisa Muzvare Gabriella uyo ainge ari muhotera muSouth Africa nevanakomana vavo vaviri, Chatunga Bellamine naRobert Junior. VaNel vatiwo kana hurumende yeSouth Africa ikati amai mugabe varegerererwe semuyarikani kana kuti kupihwa “diplomatic immunity” vachanda kudare repamusoro kuti vasabvumidzwe kubuda munyika iyi. Muzinda weZimbabwe wakatoendesa chikumbiro kuhurumende yeSouth Africa chekuti Amai Mugabe vabatwe semunyarikani. VaNel vati vachine chivimbo chekuti Amai Mugabe vachamiswa pamberi pematare edzimhosva. Vatiwo vatiwo Amai Mugabe havakwanise kubatwa semunyarikani. Mutauriri wemapurisa muSouth Africa Brigadier Vish Naidoo vaudza Studio 7 kuti semapurisa vambomira kuferefeta nyaya iyi kusvika vanzwa chikumbo chaAmai Mugabe chekuti vabatwe semunyarikana. Pavabvunzwa neStudio 7 kuti ko Amai Grace Mugabe vari kuti kudi pakupikisa mhosva iyi, VaNaidoo vaudza Studio 7 kuti Amai Mugabe havana kana humbowo kana mashoko avakapa kumapurisa sezvo vasina kuuya kukamba kwavainge vakamirirwa. Mamwe magweta anoti Amai Mugabe vanokwanisa kubatwa semunyarikani asi vamwe vachiramba. Muzvinafundo munyaya dezvemutemo paUniversity of Zimbabwe vachitungamira bato reNCA VaLovemore Madhuku vanoti Amai Mugabe vanokodzera kubatwa semunyarikani asi vozotongwa vave kuZimbabwe. No media source currently available 	https://www.voashona.com/a/zimbabwe-matongerwo-enyika/3989894.html
politics	Vanhu Voshandisa Social Media Vachikurudzirana Kunyoresa Kuvhota	Mamwe masangano anoshanda akazvimirira ega pamwe nemapato ezvematongerwo enyika ari kushandisa ‘social media’ kukurudzira vanhu kuti vanyorese kuti vagokwanisa kuvhota. Asi izvi zviri kusiya vamwe vaine mubvunzo wekuti kuita izvi kunobatsira here kuti vanhu vanyorese vagovhota nehuwandu hwavo. Mapato ezvamatongerwo enyika pamwe nemamwe masangano anoshanda akazvimirira ega uye vanhuwo zvavo vari kushandisa ‘social media’ kunyanya paWhatsApp senzira yekukuridzira vanhu kuti vanyorese kuti vagokwanisa kuvhota. Izvi zvave kuita kuti vamwe vabvunze kuti kuita izvi kungabatsira here panguva iyo pane maonero ekuti vamwe veruzhinji vari kushaya hany’a nekunyoresa kuti vagokwanisa kuvhota. Nyanzvi muhumhizha hwekufambiswa kwemashoko, VaNigel Gambanga, vanoti vanoona ‘social media’ ichibatsira zvikuru mukukurudzira vanhu kuti vanyorese kuti vagovhota sezvo humboo hunobva kuboka rePost and Telecommunications Regulatory Authority huchiratidza kuti vanhu vakawanda munyika vari kushandisa social media kunyanya WhatsApp. VaGambanga vanotiwo nekuda kwekuti dzimwe nhepfenyuro nemamwe mapepanhau zviri pasi pehurumende, kushandisa ‘social media’ kunopa masangano anoshanda akazvimirira ega, pamwe nemapato ezvematongerwo enyika, mukana wekuti vaitewo kurudziro yavowo pasina kumbunyikidzwa. VaVictor Chimhutu ndivo sachigaro wesangano reZimbabwe Yadzoka iro rine chirongwa chinonzi Zvimakire zama vhota/ Decide Your Destiny Vote Campaign. Pasi pechirongwa ichi veZimbabwe Yadzoka vari kushanda nevamwe vaimbi vakasiyana siyana munyika vachikurudzira vanhu, kunyanya vechidiki, kuti vanyorese kuti vagokwanisa kuvhota. Mudzidzisi wezvekutapanhau paFalmouth University kuUnited Kingdom, VaHayes Mabweazara, vanoti kushandisa social media kunogona chose kubatsira kukurudzira vanhu kuti vagokwanisa kuvhota, asi vanotiwo vakawanda vanowana mashoko ekurudziro yakadaro, vanhu vari kunze kwenyika vasingakwanise kunyoresa kuti vagokwanisa kuzovhota musarudzo dzegore rinouya. Dzimwewo nyanzvi mune zvekufambiswa kwemashoko dzinoti kunyange hazvo vanhu munyika vave kushandisa social media zvakanyanya, kushandisa nzira iyi kukurudzira veruzhinji kuti vanyorese kuti vagokwanisa kuvhota kunogona kushaya basa sezvo vanhu vane tsika yekusatevedzera zvavanenge vawona kana kunzwa pa’social media’ apa. No media source currently available  	https://www.voashona.com/a/zimbabwe-ocial-media-use-in-voter-registration-process/4094183.html
health	Vadzidzi Vakawanda Vovhiringirwa Dzidzo neCoronavirus muZimbabwe	Vamwe vabereki vane vana vanofanirwa kunyora bvunzo dzakakosha\ngore rino vanoti vari kutyira kuti vana vavo vacharasikirwa nenguva\nyakakosha yekudzidza nekuda kwechirwere cheCoronavirus. Vanwe vadzidzi vari kuzvikoro zvepamusoro vari kuchemawo nerekuti havana mari yekuti vaite zvidzidzo zvavo zvepaiundaneti sezviri kukurudzirwa nehurumende.\n\nVamwe vabereki vataura neStudio7 vati hurumende inofanirwa kubuda\npachena panyaya yekuti dzidzo yevana vekuprimary nesecondary\nichaenderera mberi sei uye kuti vanofanirwa kunyora bvunzo vachaita\nsei.\n\nMumwe mubereki ane mwana ari kufanirwa kunyora bvunzo dzeGrade7 gore rino, Amai Rudo Makamure, vati vanofunga kuti dai bvumzo dzaendeswa mberi.\n\nMuzvare Tafadzwa Musika avo vanochengeta vana vemukoma wavo vari\nmuGrade 7 neForm 4, vatiwo kunyange hazvo vana vachigona kuverenga vari kumba, maverengero aya anosiyana nepavanenge vari kuchikoro. Vati dai bvunzo, kunyanya dzemuna Chikumi dzaendeswa mberi kuitira kuti vadzidzi vawane nguva yekugadzirira yakakwana.\n\nZvimwe zvikoro zviri kukurudzira kuti vabereki vatengere vana vavo nharembozha kana makombiyuta kuitira kuti vakwanise kudzidza vari kumba vachishandisa indaneti.\n\nMumwe mubereki, Amai Oster Magqoka, vati havazi vose vabereki\nvanokwanisa kuwana mari yekutenga zvinhu zvakadai, uye kubhadhara mari\ninodiwa pakushandisa indaneti. Amai Magqoka vatiti hurumende inofanirwa kupindira ichitaura pachena kuti nderipi gwara rinofanirwa kutorwa panyaya iyi.\n\nMurongi wemabasa mumubatanidzwa weNational Association of School\nDevelopment Associations and Committees, NASDAC, VaBanny Manokora, vati hurumende inofanirwa kuenzanisa kukosha kwehupenyu hwevana uye kukoshakwedzidzo.\n\nMutungamiri wesangano reProgressive Teachers’ Union of Zimbabwe, VaTakavafira Zhou, vatiwo hurumende haifanirwe kuda kumhanyira kuti zvikoro zvivhurwe kana chirwere chichiri kutekeshera. VaZhou vati pane vadzidzisi vari kudzidzisa vana nenzira dzakadai seWhatsApp vakati zvakakosha kuti hurumende itsigire nekuvandudza hurongwa uhu.\n\nHatina kukwanisa kunzwa divi regurukota rezvedzidzo, VaCain Mathema,\npanyaya iyi sezvo nharembozha yavo yange isingabatike. Asi VaMathema vanogara havo vakaudza Studio7 kuti havafi vakataura nayo nepamusana pezvirango zvavanoti zvakatemerwa hurumende yavo neAmerica. Asi vachipindura mubvunzo wekuti ndeapi matanho ari kutorwa mune zvedzidzo kwakatariswa chirwere cheCoronavirus, munyori mubazi rezvekufambiswa kwemashoko, VaNick Mangwana, vati hurumende iri kugadzira hurongwa hwakazara hwekuona kuti dzidzo ingaenderere mberi sei. VaMangwana vabvuma kuti vadzidzi vakawanda, kusanganisira vekumaruwa, havakwanise kudzidza vachishandisa indaneti vakati hurumende ichabudisa hurongwa hwainahwo panyaya iyi uyewo pakuti zvikoro zvichavhurwa riinhi.\n\nZvichakadaro, vamwe vaddzidzi vemuzvikoro zvepamusoro vari kuchemawo\nnerekuti havazi kukwanisa kudzidza vachishandisa indaneti nekuda\nkwekudhura kunoita nzira iyi.\n\nMumwe mudzidzi uyo angozvidoma nezita rekuti Tafadzwa ati vabereki\nvakawanda havakwanise kubhadharira vana vavo mari yeindaneti nekuda\nkwekuoma kwakaita zvinhu munyaya ndzemari munyika.\n\nMumwezve mudzidzi, Tabeth Magigwana, ati dai vemakambani enharembozha neindaneti achipa vadzidzi mutengo wepasi.\n\nMudzidzisi wezvidzidzo zvepamusoro munyaya dzezvehupfumi uye vari\nmuongorori akazvimirira ega, VaFelix Chari, vaudza Studio 7 kuti\nkushandiswa kweindaneti mukuita zvidzidzo zvepamusoro hakusati\nkwasvika padanho rakakura muZimbabwe nekuda kwezvikonzero zvakasiyana-siyana.\n\nPari zvino zvikoro zvepamusoro zvemunyika zvakavharwawo senzira\nyekuedza kudzivirira kupararira kwechirwere cheCoronavirus icho\nchauraya vanhu vanodarika zviuru zana nemakumi manomwe nezvisere pasi rose, kusanganisira vanhu vana vemuZimbabwe. No media source currently available 	https://www.voashona.com/a/covid--19-affecting-school-exams/5386814.html
health	Vamwe Vanoti Vave Kufa neNzara Vari Mudzimba	Vanhu mudunhu reMashonaland West vane maonero akasiyana zvikuru padanho rehurumende rekuti vagare mudzimba kwemamwe mavhiki maviri senzira yekurwisa kupararira kwechirwere checoronavirus. Amai Judith Chikwari avo vanorarama nekutenga nekutengesa mbatya vanoti vave kufanenzara mudzimba sezvo vasiri kutengesa kuti vawane zvekudya.\n\nAmai Chikwari vanoti VaMnangagwa vangadai varerutsa nguva dzekuvhura kuti vatenge zvinogona kupa kuti vatenge zvekudya.\n\nIzvi zvatsigirwa naVaTavengwa Kamuchokoto vekuKadoma avo vasingaone vanorarama nekupemha vanoti rwendo rwuno Mwari avaseke sezvo vari kutadza kuwana ruyamuro kunyange kubva kubazi reSocial Welfare. Asi gurukota rinona nezvemagariro evanhu Muzvinafundo Paul Mavima vanoti hurumende iri kupa vanhu mazana maviri emadhora pamwedzi kuti vabatsirikane mari inonzi nevamwe ishoma zvikuru. No media source currently available Sachigaro weboka revadzidzisi reProgressive Teachers Union of Zimbabwe-PTUZ- mudunhu reMashonaland West VaWeston Mutapa vanoti vatambira kuwedzerwa kwemazuva nemufaro sezvo hupenyu hwevadzidzisi nevadzidzi hwanga huri parumananzombe dai vadzokera kuzvikoro\nparizvino. VaMutapa vanoti hurumende inofanirwa kutora nguva yavawedzera kuvharwa kwenyika kugadzirira vadzidzisi kuti vawane zvipfeko nemishonga yekuderedza hutachiona hwecoronavirus kana vave kudzokera kumabasa.\n\nMunyori mukuru muboka guru rinomirira vashandi munyika reZimbabwe Congress of Trade Union-ZCTU- VaJaphet Moyo vanoti vafarawo dedanho ratorwa naVaMnangagwa sezvo hupenyu hwevanhu hwakakosha kudarika hupfumi vachiti kana munhu afa hapasisina zvekuita.\n\nAsi VaMoyo vanoti havasi kufara nemari inoita madhora mazana maviri ari kupihwa pamunhu kuti vanhu abastirikane nebazi rezvemagariro evanhu panguva iyo nyika inenge yakavharwa vachiti ishoma zvikuru.\n\nMumiriri weNorton muparamende VaTemba Mliswa vanoti pamusoro pekuwedzera mazuva ekuvhara nyika mutungamiri wenyika VaEmmerson Mnangagwa vanofanirwa kuona kuti motokari dzose dzinotakura zvinhu kunze kwenyika dzichipfuura nemuno munyika dzimbomira. Vatiwo vashandi vakaita sanamukoti nemapurisa vanoshanda vachisangana nevanhu vangangodaro vaine chirwere cheCoronavirus havafanirwe kushanda vachibva kumba asi kuti vatsvagirwe nzvimbo dzekugara.\n\nVaMnangagwa vakawedzera mazuva nyika yakavharwa kusvika musi wa3 Chivabvu nekuda kwekuti nyika haisati yazadzisa zvinokurudzirwa nebazi rezvehutano muUnited Nations reWorld Health Organisations kana kuti WHO-kuti nyika ivhurwe vachiti huwandu hwevanhu vari kubatwa nechirwere cheCovid-19 huri kuramba huchikwira munyika. No media source currently available 	https://www.voashona.com/a/vamwe-vanoti-vave-kufa-nenzara-vari-mudzimba/5382634.html
politics	Veruzhinji Pasi Rose Vochema Kushaya kwaAmai Winnie Madikizela-Mandela	"No media source currently available Amai Winnie Madikizela-Mandela, avo vaimbove mudzimai wemutungamiri wekutanga weSouth Africa, mushakabvu VaNelson Mandela, vashaya mu Johannesburg muSouth Africa makare. Amai Madikizela-Mandela vakaroorana naVaNelson Mandela mugore ra1958, vakazosiyana muna 1996. Amai Madikizela-Mandela vakambotungamira boka remadzimai ebato reAfrican National Congress, ANC, muna 1993, uye vakave nhengo yeparamende negurukota rehurumende kwekanguva kapfupi. Amai Madikizela-Mandela vasiya vana vaviri avo vakaita naVaMandela. African Union Goodwill Ambassador anorwisana nekuroodzwa kwevanasikana vasati vabva zera, uye vari mukuru wesangano reRozaria Memorial Trust, vanoti kushaya kwaAmai Mandikizela-Mandela kuri kurwadza vazhinji sezvo vaive murwiri wekodzero dzevanhu mukuru, kunyanya panguva yerusarura muSouth Africa. ""Tinoziva kuti ndiMai vakabatsira kurwira rusununguko rweSouth Africa, uye rusununguko rwedu sevanhukadzi. Ndimai vakamirira zviro zvizhinji zvatayi shuwira kuti dai tawana madzimai ane hushingi, anoramba amire pamutsetse pane zvinhu zvatinokoshesa, nekuti rusununguko rweSouth Africa rwaive rwusununguko rweZimbabwe,"" Amai Gumbodzvanda vanodaro."	https://www.voashona.com/a/zimbabwe-south-africa-mandela-death/4328960.html
sports	Tarumbwa ‘anwisa’ zvekare . . . apa Quin Tasha pamuviri	  VATAMBI venhabvu pasi rose, vanoratidza sekuti vanopinda murudo kana kuroora nevanhu vane mukurumbira sewavo. Aimbotungamira chikwata chenyika yeEngland, David Beckham, akaroora tsvarakadenga yaiita zverunako, mutambi wemadhirama uye muimbi Victoria Caroline Beckham, Wayne Rooney akaroorawo Coleen Mary wekuIreland uyo anova munyori uye achishanda pachiteshi cheterevhizheni. Imwe yenyaya dzinogona kunakidza ndeye aimbova mutambi weFC Barcelona, Gerard Pique, uyo akachata neshasha yekuimba yekuColumbia, Shakira.   Zvino aimbove mutambi weHighlanders neChicken Inn – Obidiah Tarumbwa – akapindawo muboka revatambi venhabvu ava zvichitevera kudanana kwaari kuita naQuin Tasha uyo anozivikanwa zvikuru munyaya dzekutamba mimhanzi. Tasha aimbova mutambi wechikwata chevanhukadzi chete cheWhin Quins.   Tarumbwa, uyo akambotambira chikwata chekuBelgium chinonzi Cercle Brugge, anoratidza kuti achiri “kunwisa” zvichitevera kupa pamuviri kwaakaita Quin Tasha.   Vaviri ava vakatanga kudanana makore maviri adarika uye Tasha ane pamuviri pave nemwedzi misere. Kunyangwe zvazvo vaviri ava vasina kuda kutaura zvakawanda pamusoro perudo rwavo, Tasha akatumira mashoko padandemutande kumudiwa wake musi wekupemberera zuva rekuzvarwa kwake 29 Mbudzi, izvo zvakatsinhira kudanana kwavo.   Zvisinei nekuti Tarumbwa ane vana nevamwe vakadzi uye dzimwe nguva vaasingabhadharire mari dzemendenenzi, Tasha ari kuratuidza kusave nehanya nazvo.   “Izuva rako mudiwa wangu uye ndiri kupemberera zuva rino newe. Mwari wemasimba ose vakuropafadze nemakore akawanda azere nebudiriro. “Ndinonzwa kufara nekuve nemunhu ane rudo uye mweya wakanaka sewe muupenyu hwangu.   “Vakazvitaura zvose, vakataura mashoko akaipa pamusoro pako asi handiwirirane nazvo. Mukomana uyu anoshamisa kwandiri. Anotya Mwari, ane ruremekedzo, anotsigira uye nekusimudzira.   “Nguva dzose anenge ari padivi pangu panguva yakanaka neyakaoma, anondiudza nzira dzekugadzirisa matambudziko ose. Ndiye zvose zvandinoda pamunhurume.   “Achava MURUME wangu, achazova DADDY, ndinokuremekedza uye ndinokuda murume iwe #Obidiah Tarumbwa,” anodaro Quin Tasha padandemutande.	https://www.kwayedza.co.zw/tarumbwa-anwisa-zvekare-apa-quin-tasha-pamuviri/
health	Engineer Mudzuri veBato reMDC-T Vanozivisa Kuti Vakabatwa neChirwere cheCovid-19	Mutewedzeri wemutungamiri weMDC-T iri kufanotungamirwa naMuzvare Thozane Khupe, Engineer Elias Mudzuri, vakazivisa neChipiri kuti vakabatwa vaine chirwere cheCovid-19. Vachinyora padandemutande reTwitter, Engineer Mudzuri vakazivisa vana veZimbabwe kuti vakanga vavhenekwa vachiwanikwa vaine chirwere ichi, uye vakanga vatove kune chimwe chipatara uko vakanga vachibatsirwa nevashandi vaive vakazvipira, chinove chinhu chaivapa kugadzikana. Vakatiwo nekuzvipira kwavo pamwe neminamato yevamwe vose vaizokwanisa kukunda chirwere ichi.	https://www.voashona.com/a/zimbabwe-coronavirus-mdc-t-elias-mudzuri-says-he-is-covid-19-positive/5584835.html
health	Hurumende Inoti Iri Kugutsikana neChirongwa Chayo Chakangana neKubaya Nhomba yeCovid-19 Vanhu Mamiriyoni Gumi	Bazi rezvehutano rinoti hurongwa hwekubaya vanhu nhomba yeCovid-19 huri kufamba zvakanaka chose munyika asi dzimwe nyanzvi mune zvehutano dzichiti pane zvimwe zvakawanda zvinoda kugadziriswa. Mutauriri webazi rezvehutano, VaDonald Mujiri, vaudza Studio7 kuti chirongwa chekubaya vanhu nhomba chiri kufamba mugwara rakanaka, uye vanotarissira kuti hurumende ichagona kuzadzikisa shuviro yekubaya nhomba yeCovid-19 zvikamu makumi matanhatu kubva muzana zvevanhu munyika yose. VaMujiri vatiwo mangwana hurumende iri kutambira nhomba dzeCovid-19 mamiriyoni maviri dzakatengwa kuChina. Mutungamiri wesangano rinomirira machiremba anoshanda akazvimirira, Dr Johannes Marisa, vatsigirawo kuti chirongwa chekubaya nhomba chiri kufamba zvakanaka kana zvichienzaniswa nedzimwe nyika dzemuAfrica. VaMarisa varumbidzawo danho rakatorwa nehurumende rekuti zvipatara, nemakirinika akazvimirira zvitange kubayawo nhomba yeCovid-19. Asi VaMarisa vatiwo vana chiremba vakazvimiririra ava vanoda kubatsirwawo nemabhokisi anochengeta chando sezvo nhomba idzi dzine matemperature adzinofanirwa kugara dziri. Asi vaimbova gurukota rezvehutano muhurumende yemubatanidzwa, Dr Henry Madzorera, vati chirongwa ichi hachisati chanyatsopinda mugwara. VaMadzorera vati hurumende inofanirwa kusimba mukupinza nhomba munyika kuitirakuti ikwanise kubaya nhomba vanhu zvikamu makumi matanhatu kubva muzana. VaMadzorera vatiwo kune dzimwe nzvimbo dzichiri kuita mitsetse mirefu yevanhu vanenge vachida kubayiwa nhomba yeCovid-19 Hurumende yakazivisa nezuro kutivanhu mazana mapfumbamwe nemakumi matanhatu nevatatu vakabatwa nechirwere ichi, izvo zvakasvitsahuwandu hwevanhu vabatwa neCovid-19 pazviuru zana negumi nezvina nemazana mana nemakumi masere nevapfumbamwe,kana kuti 114,489. Vanhu makumi mana nevatatu vakafa nechirwere ichi nezuro izvo zvakasiya vanhu vafa nechirwere ichi vave zviuru zvitatu nemazana manomwe nemakumi mashanu nevana 3,754 Bazi rezvehutano rinotiwo vanhu miriyoni imwe chete nezviuru mazana manomwe nemakumi mmasere nemazana mashanu nemakumi mana nemumwe chete 1, 780, 541vabayiwa nhomba yekutanga yekudzivirira Covid-19. Vabayiwa nhomba yepiri vave maza mapfumbamwe nemakumi maviri ezviuru nemazana mashanu nemakumi mashanu nevana,kana kuti 920,554. Hurumende inoti ine hurongwa hwekubaya nhomba yeCovid-19 vanhu mamiriyoni gumi. kana kuti zvikamu makumi matanhatu kubva muzana kuitira kuti chirwere ichi chisarambe hichpararira. No media source currently available  	https://www.voashona.com/a/zimbabwe-government-says-it-is-happy-with-its-vaccination-program-aimed-at-jabbing-10-million-people/5993588.html
business	Hurumende Inopa Nhepfenyuro Nhatu dzeMatunhu Marezenisi	Mubatanidzwa hwenhepfenyuro dzemumanharaunda munyika weZimbabwe Association of Community Radio Stations, kana kuti Zacras, unoti uri kufara zvikuru kuti hurumende yakapa marezeresi kunhepfenyuro nhatu dzemunharaunda kana kuti community radio stations kunyange hazvo Zacras ichiti zvaitwa nehurumende izvi zvakafanana nekuisa donhwe remvura mugungwa. Hurumende, kubudikidza neBroadcasting Authority of Zimbabwe, yakazivisa kuti yapa marezenisi kunhepfenyuro nhatu dzemumanharaunda dzinoti Nyangani Community Radio Trust, Ntepe-Manama Community Radio Trust pamwe neThe Mbembesi Development Trust. Gwaro rakaburitswa neBAZ rinoti dzimwe nhepfenyuro nomwe dzemhando iyi dzichapihwa marezenisi mukutanga kwegore rinouya kuitira kuti dzisvike pagumi. BAZ inoti panhepfenyuro nhatu dzakapihwa marezenisi hapana vamwe vaikwikwidza kuti vapihwewo marezenisi ichitiwo panzvimbo nomwe dzasara pane makwikwi saka nokudaro bazi rehurumende iri rinoti richiri kumboongorora kuti vanokodzera kupihwa marezenisi ndevapi. Sachigaro weZacras, Muzvare Pelagia Kapuya, vaudza vatori venhau kuti vafara nekupihwa kwaitwa nhepfenyuro nhatu idzi marezenisi. Vati shuviro yavo ndeyekuti nharaunda imwe neimwe ive nenhepfenyuro yayo zvavanoti zvinoita kuti munyika muve nebudiriro. Mumwe mutori wenhau anoshanda akazvimirira, Marshall Bwanya, audzawo Studio 7 kuti kupihwa kwaitwa nhepfenyuro nhatu idzi marezenisi kuchaitawo kuti vamwe vatori venhau vanga vasina basa vawane pekubatabata vari sezvo pane vatori venhau vakawanda vari kupedza zvidzidzo zvavo zvekutora nhau munyika gore rega-rega asi vasina kwekunoshanda sezvo makambani enhau ari mashoma munyika. Zvichakadai, mukuru wenhepfenyuro yeCommunity Radio Harare kana kuti CORAH, VaGift Mambipiri, vati mutemo unoona nezvekunyoreswa kwenhepfenyuro unofanira kuvandudzwa kuitira kuti vanenge vachida kuvamba nhepfenyuro dzavo vakwanise kunyoresa pavanodira kwete kumirira kukokwa nehurumende kuti vasvitse magwaro avo ekuti vanyorese. VaMambipiri vati nhepfenyuro yavo yakagadzirira kutanga kutepfenyura kana nhasi chaiye asi havana kukokwa nehurumende kuti vasvitse magwaro avo ekunyoresa nhepfenyuro yavo. Vaenderera mberi vachiti zvinonyadzisa kuti dzimwe nyika dzakavakidzana neZimbabwe dzakaita seSouth Africa, Zambia neMalawi dzine ma community radio akawanda asi Zimbabwe ine nhatu chete idzo dzakapihwa marezenisi nezuro. ZACRAS yati kubudirira kwenhepfenyuro idzi kuchauya chete kana hurumende ikasaisa ruoko mukufambiswa kwebasa kunhepfenyuro idzi. Danho ratorwa nehurumende iri rinoteverawo kupihwa rezenisi kweimwe nhepfenyuro yepaGreat Zimbabwe University yeGreat Zimbabwe Campus Radio munguva pfupi yadarika. Vane ruzivo nezviri kuitika vanoti nhepfenyuro idzi dzinogona kunonoka kuenda pamhepo sezvo Transmedia isina mireza inofambisa mashoko kana kuti ma transmitter. Hatina kukwanisa kutaura neveTransmedia kuti gadziriro yavo yasvika papi pari zvino uye munyori mubazi rezvekuburitswa kwemashoko, VaNick Mangwana, vati vari pazororo. No media source currently available  	https://www.voashona.com/a/zimbabwe-gives-3-community-radio-licences/5705167.html
health	Hurumende Yoronga Kubatira Mitero yeHutano	Hurumende inoti ine hurongwa hwekuparura chirongwa chekuti vanhu vose vange vachiwana mukana wekurapwa kuburikidza nekubhadharisa mitero vari kushanda nevari kuwana mari kukambani yeNational Social Secutiy Authority, NSSA. Izvi zvakabuda pamusangano wakaitwa muHarare neMuvhuro weTripartite Negotiating Forum, TNF. Musangano uyu unounza pamwe chete hurumende, vashandi nevashandirwi. Uyu ndiwo musangano wekutanga weTNF kubva mugore ra2010. Misangano yeTNF yakambomiswa nenyaya yekusawirirana pakati pemapoka matatu aya. TNF yakaumbwa paine chinangwa chekuti nhaurirano dzipe kuti pave nechinangwa chimwe chete munyika pakuyedza kugadzirisa nyaya dzezvehupfumi. Mutungamiri wenyika, VaRobert Mugabe, ndivo vakaparura gwaro reKadoma Declaration muna 2010 iro rinotara zvinangwa zveTNF. Gwaro iri ndiro rine zvibvumirano zvemisangano yeTNF izvi zviri kunetsa kuzadzikisa. Gurukota rezvevashandi, Amai Priscah Mupfumira, vanoti hurongwa hwekuona kuti vanhu vawana hutano kuzadzikisa bumbiro remitemo rinoti vanhu vose vanofanira kuwana mukana wekurapwa.. No media source currently available Sangano revashandi reZimbabwe Congress of Trade Unions, ZCTU, nerevashandirwi re Employers’ Confederation of Zimbabwe, EMCOZ, anoti anotambira nemufaro kutanga kwemisango yeTripartite Negotiating Forum achiti zvichabatsira mukuvandudza hupfumi hwenyika hwaenda kumawaere. Asi masangano EMCOZ neZCTU anoti pari zvino haasi kutambira chirongwa chehurumende chekuti NSSA itungamire hurongwa hwekutora mitero kuvanhu semari ichashandiswa munyaya dzehutano hwevanhu. Mutungamiri wesangano reEMCOZ, VaJohn Mufukari, vanoti misangano yeTNF inobatsira asi havatenderane nenyaya yekubhadhara mari yemitero yezvehutano. Munyori mukuru weZCTU, VaJaphet Moyo, vanotiwo vashandi havana chivimbo neNSSA. No media source currently available  	https://www.voashona.com/a/zimbabwe-economy/2777751.html
politics	Mauto Anoti Agadzirira Kudzokera kuMakamba Avo Sezvo Apedza Basa	Mumwe mukuru wemauto Major-General Douglas Nyikayaramba vanoti mauto akwanisa kuunza runyararo mushure mekuratidzira kune mhirizhonga mukati nekudaro vagadzirira kudzokera kumakamba avo kana mapurisa ati haachadi rubatsiro. Vachitaura nevatori venhau muHarare nezuro, VaNyikayaramba vakati mauto achaita ongororo yezvavari kupomerwa zvekutyora kodzero dzevanhu asi vakati pane vanhu vakaba pfuti nehembe dzemauto vakanobata madzimai chibharo nekupfura vanhu. Nyaya yekuti mauto ari kushungurudza vanhu iyi imwe nyaya yakapa kuti bato guru rinopikisa reMDC inotungamirwa naVaNelson Chamisa rirambe kuita hurukuro nemutungamiri wenyika VaEmmerson Mnangagwa nezuro. Mashoko aya atsinhirwawo nemutauriri weNPF VaJealousy Mawarire vanoti hakuna nhaurirano dzingaitwa mauto achirura mudzimba dzevanhu. No media source currently available 	https://www.voashona.com/a/mauto-anoti-agadzirira-kudzokera-kumakamba-avo-sezvo-apedza-basa/4776438.html
business	Hurumende Yotora Matanho Kuitira Kuti Mari Iri Kunze Zvisiri paMutemo Idzoke	Bhanga guru renyika razivisa neChitata kuti pane matanho ari kutorwa kudzora mari dzakabudiswa kunze kwenyika zvisiri pamutemo, uye imwe yemari yacho yakatodzoka munyika. No media source currently available Asi dzimwe nyanzvi munyaya dzehupfumi dzinoti dzinotyira kuti hurumende ichatadza kudzora mari yese yakabuda munyika zviri kunze kwemutemo sezvo mari iyi yakaburitswa nevanhu vane chekuita nezvematongerwo enyika. Vachitaura muHarare mushure mekubuda kwenyaya yekuti pane zvizvarwa zvemuZimbabwe zvaichengeta mamiriyoni mazana maviri nemakumi manomwe emadhora mubanga reHSBC kuSwitzerland, iro riri kunzi raishanda richityora mitemo yekufambiswa kwemari zvakanaka pasi rose, mukuru weReserve Bank of Zimbabwe, Doctor John Mangudya, vati hurumende iri kutora matanho ekuona kuti mari dzakaburitswa zviri kunze kwemitemo yadzorwa munyika. VaMangudya vati patori nehurongwa hwekudzora mari idzi, uye dzimwe dzemari dzakaburitswa zviri kunze kwemutemo, dzatova munyika. VaMangudya vazivisa kuti mamiriyoni zana emadhora ange iri kunze kwenyika zviri kunze kwemutemo yakatodza zvichitevera zvisungo zvebhanga ravo zvekuregerera nekupa mukana kune avo vari kuchengeta mari kunze zvisiri pamutemo kuti vaidzore. Vati mamiririyoni makumi matanhatu nemasere emari iyi akatodzoka uye bhanga ravo riri kuramba richitaura nevanhu nemakambani anochengeta mari zviri kunze kwemutemo kuti adzore mari iyi. Asi varamba kutaura zvakawanda pamusoro penyaya yeHSBC vachiti pari zvino vachiri kuongorora kwakabva mari yevanhu vanonzi vaichengeta mari kubhanga iri. Pasi pemutemo zvizvarwa zvemuno zvinoshanda kunze kwenyika zvinobvumidzwa kuchengeta mari kunze kwenyika. Asi mutemo haubvumidze kuti vanoshandira munyika kana vemabhizimisi emuZimbabwe vachengetedze mari kunze kwenyika vasina kupihwa mvumo neRBZ. Imwe nyanzvi munyaya dzehupfumi uye vakamboshanda kubazi rezvemari, VaMasimba Manyanya, vati mari iyi ichanentsa kudzoka kwayo. Vati izvi zvaiitwa nevakuru vakuru muhurumende nemunyaya dzezvematongerwo enyika uye hapana anokwanisa kuti vadzore mari idzi. Vatiwo panofanira kudzikwa mitemo inopa masimba kubhanga guru renyika kuitira kuti rinongorore mapindiro nemabudiro emari munyika. Vamwe vanoongorora nyaya dzehufpumi uye vachishanda vakazvimirira, VaJames Johwa, vaudza Studio7 kuti zvinotoda kuti veRBZ kuti vasunge dzisimbe kuti mari iyi idzoke kumusha. Asi VaMangudya vati vane mari dzichiri kunze vanosanganisira vaye vasina kuunza mari mushure mekutengesa zvinhu kunze kwenyika, vakatanga kuchengeta mari kunze kwenyika vasina mvumo yeRBZ pamwe nevaya vaiita bhizimisi munyika asi vachinochengeta mari yavo kunze kwenyika. VaMangudya vati pave nezvizvarwa zvakawanda zvemuZimbabwe zvinogara kunze kwenyika uye zvizhinji zvavo zvave kutumira mari kumusha. Vati mari inotomirwa nezvizvarwa zviri kunze kwenyika yakakwira kusvika pa$840 million gore rapfuura, kubva pa$790 million muna 2013.	https://www.voashona.com/a/zimbabwe-hsbc-mangudya-masimba-shona-chifera/2639056.html
politics	Zimbabwe Yokurudzirwa Kuremekedza Kodzero dzeVanhu, Kuitwa kweSarudzo	Sangano reUnited Nations nemasangano anorwira kodzero dzevanhu uye anoona nezvesarudzo ari kukurudzira hurumende kuti iremekedze kodzero dzevanhu kusanganisirawo nyaya yekuti sarudzo dziitwe vanhu vabvumidzwewo kuratidzira murunyararo. Nzvimbo dzakawanda munyika hadzina vamiriri mudare reparamende uye mumakanzuru zvichitevera kufa kwevamwe nezvirwere zvakasiyana siyana kusanganisira chirwere cheCovid-19 uye kudzingwa kwenhengo dzeMDC Alliance neMDCT-T mudare reparamende uye kudzingwa kwevamwe mubato reZanu-PF. Kunyangwe hazvo nyika dzakawanda kusanganisira Tanzania, Uganda, Ghana, Malawi neAmerica dzakaita sarudzo, hurumende yeZimbabwe iri kuranba yakatsika madziro ichiti hakuna sarudzo dzinoitwa sezvo ichiti iri kurwisa denda reCovid-19. Masangano ari kukurudzira kuti kuitwe sarudzo anosanganisira Zimbabwe Election Support Network, Election Resource Centre, Human Rights Watch, Zimrights nemamwe. Svondo rapera vamwe vechidiki vakaratidzirawo vachiti vari kuda kuti sarudzo dziitwe. Gwet vari nhengo yeZanu-PF, VaTinomudaishe Chinyoka, vanoti Zimbabwe handi iyo yoga nyika yakundikana kuita sarudzo nekuda kweCovid-19 vachiti zviri kuitwa zvakanangana nekuchengetedza hutano hwevanhu. Asi mutevedzeri wemutauriri weMDC Alliance, VaClifford Hlatywayo, vanoti zviri kutaurwa neZanu-PF ndezvemugotsi matsuro sezvo nyika dzakawanda dziri kuita sarudzo pasina matambudziko sezvo dziri kungotevedzera zviri kukurudzirwa neWorld Health Organization. No media source currently available   	https://www.voashona.com/a/nyaya-yesarudzo-yekutsiva-nhengo-dzedare-reparamende-nemakanzura-yokonzera-mutauro/5783435.html
politics	Mapurisa, Vasori neVeChidiki veZanu-PF Vobatana Kumisa VaNgarivhume Kubvisa Marara kuMbare	Mutungamiri webato rinopikisa reTransform Zimbabwe VaJacob Ngarivhume vanoti nemusi weChina vakarambidzwa zvekare nevasori, mapurisa nevechidiki vebato reZanu-PF kubvisa marara kuMatapi, Mbare. VaNgarivhume vakambochengetedzwa zvekare nemapurisa ekuMbare . Vaudzawo Studio 7 kuti mapurisa akati vanofanira kutanga vavakumbira mvumo. Nzvimbo yeMbare sedzimwe nzvimbo dzakawanda mumaguta amazhinji haisi kutakurwa marara sezvo makanzuru ari kuchema chema kuti haana mari achitiwo vanhu havasi kubhadhara mari dzemitero pamwedzi. Studio 7 haina kukwanisa kubata gurukota rezvemukati menyika VaKazembe Kazembe kana revasori VaOwen Ncube vanzi vange vari mudare reparamende nemimwe misangano. Tatumirawo mubvunzo kumukuru anoona nezvekuburitswa kwemashoko muZanu- PF VaTafadzwa Mugwadi asi vange vasati vapindura pataenda pamhepo. No media source currently available  	https://www.voashona.com/a/mapurisa-vasori-nevechidiki-vezanu-pf-vobatana-kumisa-vangarivhume-kubvisa-marara-kumbare/5990791.html
health	Vamwe Vatungamiri veMapato Anopikisa Vokurudzira Vanhu Kuti Vabayiwe Nhomba yeCovid-19	Mutungamiri webato rinopikisa, reLabour, Economists and Democrats (LEAD), Muzvare Linda Masarira, vanoti vari kukurudzira vana veZimbabwe kuti vasatarisa denda reCovid-19 sedambudziko renyika yeZimbabwe chete izvo zvinozoita kuti varitarise neziso rezvematongerwo enyika. Muzvare Masararira, avo vakave mumwe wevatungamiri vemapato anopikisa vakabatana nemutungamiri wenyika, VaEmmerson Mnangagwa, pakuparurwa kwechikamu chechipiri chekubaiwa kwenhomba yeSinopharm, yekudzivirira Covid-19 kuVictoria Falls nezuro, vanotiwo kunyange hazvo vana veZimbabwe vaine kodzero yekusarudza chakavanakira, zvakakoshawo kuti vasarudze kuzvidzvirira kubva kuchirwere ichi kuburikidza nekubaiwa nhomba iyi. Mutungamiri weMDC-T, VaDouglas Mwonzora, ndemumwe wevatungamiri vanopikisa vakavewo pachiitiko ichi. VaMnangagwa vakatora mukana uyu kubaiwawo nhomba yavo yekutanga, pamwechete negurukota rezvekudzviririrwa kwenyika, Amai Oppah Muchinguri-Kashiri, naMuzvare Masarira. VaMwonzora vakabaiwawo nhomba yavo yepiri kuWilkins muHarare nezuro wakare. No media source currently available 	https://www.voashona.com/a/zimbabwe-vic-falls-vaccination-launch/5827863.html
business	Varimi vePurazi reWadzanayi kuLalapanzi Vonetsana neKambani yekuChina YeAsia Ferry Yakapinda muPurazi Ravo	Varimi vepapurazi remushandirapamwe reWadzanayi Cooperative kuLalapanzi mudunhu reMidlands vanoti vari kushungurudzwa neimwe kambani yekuChina yeAsia Ferry, iyo vari kuti yakatora chidimbu chepurazi ravo uye vashandi vayo vari kugezera chicherwa che chrome mupurazi ravo. Varimi ava vanotiwo zvizvarwa zvekuChina izvi zvatove kuchengeta makwai mupurazi ravo. Munyori wemushandirapamwe uyu, VaDominic Mngwabi, vanoti kambani iyi inonzi yakapinda muchibvumirano nemuridzi wepurazi iri pedyo neyavo chekuti ishandise, asi yakatobvisa muganhu waivepo kare ichipinda mupurazi ravo. Vanotiwo chiitiko ichi chakanganisa mhuri dzinosvika zana nemakumi manomwe nesere dziri papurazi reWadzanayi iri, kuburikidza nekuisa hutano hwavo pamwe nehwezvipfuwozvavo munjodzi yekukanganiswa nemishonga iri kushandiswa kugeza matombo ari kucherwa nekambani iyi. VaMngwabi vanoti vakamboedza kuti vagare pasi nemukuru wekambani iyi anonzi Tony asi vanoti akaramba kutaura navo, akatovirima achiti vaende kunomhang'ara kwavanoda uye kuganza achiti haana zvavanomuita. Vanoti vakazoperekedzwa negweta ravo neChitatu svondo rino vachinosiya gwaro rine nyunyuto dzavo kuhofisi yekambani iyi iri papurazi ravo, asi havasati vawana mhinduro. Vanotiwo vakaedza kugara pasi nemuridzi wepurazi kuti varatidzane miganho yemapurazi avo iye achiedzawo kutaura vekambani iyi kuti vagarisane zvakanaka nevavakidzani vavo. Studio 7 yakundikana kubata vakuru vekambani yeAsia Ferry kuti tinzwe divi ravo. VaMngwabi vanoti rimwe dambudziko riri kukonzerwa nekambani yezvizvarwa zvekuChina iyi ndeye kuparadzwa kwemigwagwa yavopamwe neguruva ravanoti rave kutadzisa vagari kana kuwacha mbatya vachiyanika pamisha yavo. No media source currently available  	https://www.voashona.com/a/zimbabwe-chines-mining-company-invading-wadzanai-farm-in-lalapanzi/6408098.html
business	Musangano weForum on China-Africa Cooperation Summit Unotanga muBeijing	Musangano weForum on China-Africa Cooperation Summit (focac), uyo uri kuitwa kuBeijing, kuChina wavhurwa zviri pamutemo neMuvhuro nemutungamiri wenyika iyi VaXi Jinping. Mutungamiri wenyika, VaEmmerson Mnangagwa, avo vari kuChina, vanotarisirwawo kuzotaurawo pamusangano uyu, uyo uri kupindwa nevatungamiri venyika dzemu africa vakawanda. Vachitaura nenhepfenyuro yeChina Global Television Network (CGTN) pamberi pemusangano uyu, VaMnangagwa vati Zimbabwe yashanduka kuve nyika itsva, vakati kana paine nyika dziri kutadza kuona izvi dzakapofomara. VaMnangagwa varumbidzawo hushamwari hweChina nenyika dzemuAfrica. Zimbabwe yagara iri kubatsirwa neChina nezvikwereti zvemari, uye Africa inonzi yavimbiswa mari inoita mabhiriyoni makumi matanhatu emadhora neChina. Nyanzvi mune zvemabhizimisi uye vachidzidzisa paDevry University, Professor Elliot Masocha, vanoti kukwereta mari kubva kuChina hakuna kuipa asi Zimbabwe inofanirwa kutarisisa zvibvumirano zvainonyorerana nenyika iyi kuitira kuti isazorasikirwa pakakura yatadza kubhadhara mari iyi. No media source currently available 	https://www.voashona.com/a/zimbabwe-china-focac-mnangagwa/4556076.html
health	Hurumende naVanaChiremba Voyambira Vanhu nezveMushonga waVaMagaya weHIV	Bazi rezvehutano raburitsa mashoko kuvatori venhau richikurudzira vanhu vari kurwara nechirwere cheHIV/AIDS kuti varambe vachinwa mishonga yavo vachiongorora mashoko evamwe ekuti vakawana mushonga wekurapa chirwere ichi pamwe nechegomarara. Bazi iri harina haro kudoma nezita Muporofita Walter Magaya vekereke yePHD Ministries avo vakazivisa nezuro kuti vainge vawana mushonga yemiti inowanikwa muMozambique neIndia yekurapa zvirwere izvi. Bazi iri rati iro ndiro rinoongorora kukodzera kwekushandiswa kwemishonga kunyangwe yechivanhu pasi peMedicines Control Authority of Zimbabwe. Zvichakadaro, sangano ravanachiremba vanorwira kodzero dzevanhu, reZimbabwe Association of Doctors for Human Rights-ZADHR- rinoti rapa VaMagaya mazuva matatu kuti vadzore mashoko avo ekuti vainge vawana mushonga unorapa chirwere chegomarara pamwe neAIDS. Sangano ravana chiremba vanorwira kodzero iri rinoti VaMagaya vakatadza kuita izvi richavasungisa. VaMagaya vakaudza nhengo dzechechi yavo nezuro kuti vakawana mushonga uyu vachishanda nevamwe vavo vanobva kunyika yeIndia.\nVaMagaya vanoti zvakatora makore maviri etsvakiridzo kuti vawane mushonga uyu, uyo unogadzirwa kubva pamiti inowanikwa muno munyika nekunyika yeMozambique. Asi sangano reZADHR rinoti zviri kuita VaMagaya hazvina kunaka sezvo zvichigona kukonzera kuti vateveri vavo nevamwewo vanhu vazorega kunwa mishonga yavakapihwa navanachiremba votevera zviri kutaurwa naVaMagaya izvi. Mashoko aVaMagaya ashoropodzwawo nevanhu vakawanda munyika.\nVaBigboy Manatsa vanoti kuita kwaVaMagaya kuchauraisa vanhu vakawanda vanovatevera. Izvi zvinotsigirwa naVaElvis Karonga avo vanoti VaMagaya vanofanirwa kuzozvirova dundundu kana mushonga wavo wagamuchirwa nebazi rezvehutano munyika. Mumwe mugari wekuKaroi, VaTinashe Mhazi, vanoti VaMagaya varatidza kuti havasi vemweya sezvo vave kushandisa midzi yen’anga nekudaro havafanirwe kuteererwa. VaKaronga vanoti VaMagaya vanofanirwa kushanda nebazi rezvehutano votora vanhu vari kurwara nechirwere cheAIDS vovarapa zvonyatsowonekwa kuti vapora vasati vazvipembedza. Asi mumwe mutendi VaRenius Rambanepasi vanoti vanhu vasakurumidze kusvora VaMagaya sezvo Mwari vachigona kushandisa munhu kuuya nemushonga wezvirwere zvisingarapike. Bazi reNational Aids Council, NAC, rabudisa chiziviso chekuti vose vari pachirongwa chekunwa mapiritsi ekudzikisa hutachiwana hweHIV varambe vachinwa mapiritsi avo sezvavakataurirwa kumakiriniki nekuzvipatara. Bazi iri razivisawo kuti hapasati pawanikwa mushonga wechirwere cheAIDS vachiti kana paine munhu anoti ave nemushonga wakadaro unofanirwa kuongororwa nanamazvikokota nekubvumidzwa nebazi rehurumende rezvehutano. Pari zvino vanhu vanosvika miriyoni imwe chete nechidimbu munyika vari pasi pechirongwa chekunwa mapiritsi ekudzikisa utachiwana. No media source currently available  	https://www.voashona.com/a/hurumende-navanachiremba-voyambira-vanhu-nezvemushonga-wavamagaya-wehiv/4633790.html
sports	KuZifa handibve ini: Phidza . . . ndiko kukereke kwangu	  MUTUNGAMIRIRI wesangano rinoona nezvenhabvu munyika muno reZimbabwe Football Association (Zifa), Phillip Chiyangwa, anoti kukunda kwaakaita musarudzo dzichangobva kuitwa kuti amirire Zvimba South mudare reNational Assembly hakumukanganise kutungamirira sangano iri sezvo asiri mushandi waro.   Mubvunzo mukuru une vatsigiri vakawanda venhabvu parizvino ndewekuti zvichitevera kusarudzwa kwakaitwa Phidza — sezita remadunhurirwa raChiyangwa — kuve mumiriri weZvimba South uye nemutevedzeri wake Omega Sibanda kuve mumiriri weVungu mudare reNational Assembly hazvichavakanganise here kutungamira Zifa?   Pamusoro pezvo, mitemo yeFederation International de Football Association (FIFA) haitendere kuti nhau dzenhabvu dzinenge dzichinetsa dzinge dzichipindirwa neHurumende.   Kana Hurumende ikapindira munyaya dzenhabvu dzinenge dzichinetsa kumasangano akasiyana, nyika iyoyo inotemerwa zvirango zvakasimba neFIFA.	https://www.kwayedza.co.zw/kuzifa-handibve-ini-phidza-ndiko-kukereke-kwangu/
health	Dzidziso yeNhomba yeCovid-19 Yokurudzirwa Kupihwa Veruzhinji	Mukuru wesangano riri kudzidzisa veruzhinji nezvechirwere cheCovid-19 rePerch Media, VaCollen Magobeya, vanoti vapedza kubayiwa nhomba dzavo mbiri vachiti semunhu anoshanda neveruzhinji zvinovabatsira kuti vasatapurirwa kana kutapurira vamwe chirwere. VaMagobeya vanoti havo dzidziso ichiri kudiwa kuitira kuti veruzhinji vanzwisise nezvenhomba iyi kuitira kuti chirwere ichi chisadzoke zvakare zvine hukasha. Zimbabwe ine hurongwa hwekubaya nhomba yeCovid-19 vanhu vanosvika mamiriyoni gumi. Asi vanhu vabayiwa nhomba iyi kusvika pari zvino vachiri vashoma zvichienzaniswa nevanotarisirwa kunge vabayiwa. Mukuzeya nyaya iyi, tabata VaMagobeya. No media source currently available     	https://www.voashona.com/a/zimbabwe-experts-urge-govt-to-disperse-more-information-on-vaccines/5843753.html
sports	Khama Billiati Otarisirwa Kutambira Zimbabwe paMutambo neCongo Brazzaville	Pane chivimbo chakasimba chekuti mutambi ane mukurumbira. Khama Billiart. achange ari munhandare neSvondo apo Zimbabwe iri kusangana neCongo Brazzaville kunyange hazvo asati apora kubva mukukuvara kwaakaita. Maneja wemaWarriors, VaWellington Mpandare, pamwe nachiremba wechikwata ichi, VaSomani Mudariki, vanoti mutambi uyu, uyo asina kugadzirira nevamwe nemhaka yekukuvara, achange ari munhandare neSvondo apo maWarriors ari kusangana neCondo Brazzaville Billiart, uyo anokanda zvibodzwa pamadiro ari kudikanwa zvikuru mumutambo uyu uyo Zimbabwe inofanira kukunda kuti varambe vane mukana wekuenda kumaAfrica Cup of Nations. VaMpandare vanotitaurira mamiriro akaita zvinhu. VaMpandare vanoti chikwata chemaWarriors chiri kusimuka mangwana chichisvika muBrazzaville musi wemutambo kuitira kutiza kusabatwa zvakanaka kunoitwa zvikwata zvinoshanya kune dzimwe nyika muAfrica. Mutungamiri weZimbabwe Football Association, VaPhilip Chiyangwa, vakatora nguva yavo kusangana nemaWarriors vachangobva kugadzwa senhengo yeparamende. VaChiyangwa vanoti hapana chimwe chavari kutarisira kunze kwekukunda. VaChiyangwa vanoti mukamba makabatana vachiwedzera ivo kuti nyaya dzemari dzemaWarriors kana vakakunda dzakagadziriswa. Zimbabwe inofanira kukunda kana kuita mangange kuCongo Brazzaville kuitira kuti irambe iine mukana wekubudirira kuenda kuma fainari eAfrica Cup of Nations ayo achaitirwa kuCameroon muna Chikumi gore rinouya. Pari zvino, maWarriors ndiwo ari pamusoro pemakundano aya nezvibodzwa asi vakaenzana pamaponzi neDRC iyo ine mapoinzi matatu zvekare. Asi maWarriors ari kutarisira kuti vacharamba vari pavari apa kunyange hazvo vasina vamwe vatambi vavo vane mbiri vakaita saCosta Nhamoinesu, Nyasha Mushekwi, maMarvelous Nakamba avo vakakuvara. Asi kaputeni wavo, Knowledge Musona, ari mukamba mushure mekusauya kuzotamba muCosafa Cup nemhaka yekuvara zvekare. MaWarriors ari kuda kuenda kuma fainari eAfrica Cup of Nations kechitatu mushure mekuita izvi muna 2004, 2006, na 2017. No media source currently available   	https://www.voashona.com/a/khama-billiati-otarisirwa-kutambira-zimbabwe-pamutambo-necongo-brazzaville/4559905.html
politics	VaSikhala Vopomerwa Dzimwe Mhosva	Mumiriri weZengeza West mudare reParamende VaJob Sikhala vakamiswa zvekare pamberi pedare redzimhosv vachipomerwa imwe mhosva itsva. mhosvaVari kupomerwa yekuti vaida kuvhiringidza mapurisa kuferefeta nyaya yekupondwa kwamuzvare MoreBlessing Ali kuNyatsime kuchitungwiza. VaSikhala vanonzi vakati pavhidhiyo muzvare Ali vainge vapondwa nevatsigiri veZanu-PF zviri kunzi nemapurisa aive manyepo. VaSikhala vanova gweta remuhuri yamuzvare Moreblessing Ali vari mutirongo kuChikurubi sezvo vakapomerwa mhosva yekupesvedzera mhirizhonga parufu rwaMuzvare Ali. Magweta anoti mhosva idzi dzakada kungofanana uye kwave kungotsvaga uta nemugate kwemapurisa. Asi gurukota rezvemitemo vaZiyambi Ziyambi vakaudza Studio 7 kuti hurumende haisi kuzopeta maoko kana vanopikisa vakaita saVaSikhala vakada kukonzera kusagadzikana munyika. Mutungamiri wenyika vaEmmerson Mnangagwa vakataurawo mashoko aya nezuro vachiti mapato anopikisa ari kuda kukonzera nyonga nyonga munyika. Mutevedzeri wemutauriri webato reCCC VaGift Ostallos Siziba vaudza Studio 7 kuti hurumende haidi kuona vanhu vanopokisa bato riri kutonga re ZANU PF, saka vanhu ve bato ravo vari kushungurudzwa. No media source currently available Asi vachipawo pfungwa dzavo, ,mukuru mubazi rezvekuburitswa kwemashoko mubato reZanu-PF VaTafadzwa Mugwadi vaudza Studio 7 kuti bato ravo harishungrudze vanopikisa asi haringapete maoko kana paine vanenge vachida kukonzera mhirizhonga munyika. Vanopikisa nevanorwira kodzero dzevnhu vanoti hurumende iri kushandisa mapurisa nematare kuvambunyikidza.	https://www.voashona.com/a/6659137.html
politics	Sangano reVashandi kuChamhembe kweAfrica Roshora VaMnangagwa neKusungwa Nhengo dzeZCTU	Rimwe sangano revashandi kuchamhembe kweAfrica reSouthern African Trade Union Coordination Council (SATUCC) rashora zvikuru mutungamiri wenyika VaEmmerson Mnangagwa nekusungwa kwakaitwa vakuru nenhengo dzesangamo reZimbabwe Conress of Trade Unions kana kuti ZCTU nemusi weChina. VeZCTU ava vaida kuratidzira kusafararira mutero we kubatira vanhu masendi maviri padhora rega rega kana vachitenga zvinhu nekadhi pamari iri pasi pemadhora gumi. Munyori mukuru wesangano iri VaAustin Muneku mumashoko avo kuvatori venhau vashora zvikuru VaMnangagwa avo vati pavakasarudzwa vakavimbisa kuremekedza kodzero dzevanhu nevashandi asi havasi kuita saizvozvo. Hatina kukwanisa kubata mutauriri waVaMnangagwa VaGeoerge Charamba. Asi munyori mukuru weZCTU VaJaphet Moyo vanoti zviri pachena kuti hapana zvakawanda zvakasiyana pakati pevaive mutungamiri wenyika VaRobert Mugabe naVaMnangagwa. No media source currently available  	https://www.voashona.com/a/sangano-revashandi-kuchamhembe-kweafrica-roshora-vamnangagwa-nekusunga-nhengo-dzezctu/4613133.html
sports	Croatia Yotamba neFrance Kurwira Mukombe weWorld Cup	Croatia yapinda mufainari yayo yekutanga yeWorld Cup kubvira makundano epasi rese aya avambwa muna 1930. Vateveri vechikwata cheCroatia vari mumafaro mushure mekunge chikwata chavo chakapinda mufainari ye 2018 World Cup nezuro manheru mushure mekurova England 2-1 nechibodzwa chakakandwa na Mario Mandzukic munguva yemuwedzerwa. Croatia yakatanga yakatungamirwa ndokudzora kuita mangange 1-1 ndokuzopedzisa England apo varuzhinhi vanga vave kufunga kuti mutambo uyu uchaenda kumapenereti. Aka ndiko kekutanga Croatia ichipinda mufainari yemakundano eWorld Cup mushure mekusvika muma semi fainari muna 1998 apo yakarohwa 2-1 neFrance. VaTapiwa Mahwengwa avo vanotevera chikwata cheBarcelona vanoti zvinodakadza kuti zvikwata zvisina mukurumbira wakanyanya seCroatia zviitewo mukurumbira. Mumwe muteveri wemutambo wenhabvu, VaWalter Mombo, vanoti veruzhinji vanga vachidherera Croatia asi vasina kutarisa nhoroondo yayo mumakwikwi aya. Croatia yave kusangana mufainari ichaitirwa muLuzhiniki Stadium neSvondo neFrance, iyo yakarova Belgium mu semi final. Belgium iri kusangana neEngland neMugovera dzichirwira chinzvimbo chechitatu mumakwikwi e2018 World Cup ari kutarisirwa kupera zvine mutsindo pamutambo we Croatia neFrance neSvondo. No media source currently available 	https://www.voashona.com/a/croatia-yotamba-nefrance-kurwira-mukombe-weworld-cup/4479374.html
politics	Zimbabwe Inoti Yakagadzirira Kutaurirana neEthiopia paNyaya Yekudzoserwa kwaMengistu Akatongerwa Rufu neHumhondi	Gurukota rinoona nezvekudyidzana nedzimwe nyika VaFrederick Shava vanoti Zimbabwe yakagadzirira kutaura neEthiopia panyaya yevaive mutungamiri wenyika wenyika iyi Mengistu Haile Mariam uyo akatongerwa rufu nenyaya dzekuponda vanhu. aShava vaudza Studio 7 kuti Zimbabwe yakagadzirira kutaura neEthiopia ikaite zvinotarisirwa munyaya dzekudyidzana kwenyika. Mengistu akapotera muZimbabwe muna 1991 mushure mekutungamira Ethiopia kwemakore gumi nemana. Mauto ake aizivikanwa nekuti Derg akwanikwa aine mhosva dzekuponda vanopikisa pamwe nehama dzavo. Muna 2008, dare remuEthiopia rakatongera Mengistu rufu richimupomera mhosva dzekuponda zviuru nezviuru zvevanhu. Asi Zimbabwe haina kuratidza chido chekuti adzokere kuEthiopia kunyangwe ainge abatwa nemhosva idzi. Gweta rinorwira kodzero dzevanhu VaKennedy Masiye vaudza Studio 7 kuti Zimbabwe iyo isingadi kuisa ruoko rwayo pazvibvumirano zvinorambidza kuitwa kwevanhu kafiramberi uye zvimwe zvekuendesa vanpara mhosva dzehondo kumatare kana kuti kuti International Criminal Court inoratidza kuti haina kuzvipira kuomesera vanoponda vakaita saMengistu.	https://www.voashona.com/a/6576001.html
business	National Economic Consultative Forum Yokurudzira Kurwiswa kweHuwori muNyika	Sangano rinotarisa nyaya dzehupfumi munyika reNational Economic Consultative Forum nhasi raparura gwaro idzva rinotarisa mamiriro akaita zvinhu munyika munyaya dzezvehupfumi richi kuridzira kuti huwori hupere kuitira kuti hupfumi hwenyika husimukire. Gwaro raparurwa iri rinoti hupfumi hwenyika huri kutadza kukura pamusana pehuori hwatekeshera munyika. Nyanzvi munyaya dzezvehupfumi uye vachishanda nesangano reNECF, VaGodwin Murehwa, vanoti huwori hukaramba hwakapfunya chisero munyika zvinhu zvinoramba zvakamira nemusoro munyika. VaMrehwa vati imwe nyaya inofanira kusimbaradzwa kuti hupfumi hwenyika husimukire inyaya yekurima. Vanga vari muenzi ano remekedzwa pakuparurwa kwegwaro reNECF iri uye vari mutevedzeri wemutungamiri wenyika, VaEmmerson Mngangagwa vati huwori hukapera munyika zvinoitawo kuti hurumende ikwanise kudyidzana nedzimwe nyika pamwe nemasangano anobatsira nemari. “Tinofanira kushanda zvakasimba kuti huwori hupere munyika. Kupera kwehuwori munyika kunoitawo zvakare kuti vanoda kuzosima mari dzavo munyika vauye vakasununguka,” VaMnangagwa vanodaro. Mashoko aVaMnangagwa aya anouyawo apo mumwe wevatedzeri vemutungamiri wenyika VaPhelekezela Mphoko vari kutsoropodzwa nevamapato anopikisa pamwe nevemasangano anoshanda akazvimirira. VaMphoko vanonzi vari kuvhiringidza kurwisana nenyaya dzehuwori nenyaya yekuvhariridza kwavanonzi vakaita kuferefetwa kwenyaya yegurukota rezvedidzo yepamusoro, Muzvinafundo Jonathan Moyo. VaMphoko vanonzi vakapindira kuti VaMoyo vasasungwe nevekomisheni inorwisana nehuori yeZimbabwe Anti-Corruption Commission. VaMoyo, avo vanove zvakare nhengo yeparamende inomirira Tsholotsho, vanonzi vakatora mari inoda kusvika kuzviuru mazana mashanu zvemadhora kubva kuhomwe yeZimbabwe Manpower Development Fund, iyo vakashandisa mukutenga mabhasikoro akapiwa madzishe nevamwe kuTsholotsho. Asi vari kuzvidzivirira vachiti vakatora mari iyi kuti vabatsire vanhu vanotambura vachizvifananidza naRobin Hood, mbavha yekuEngland yaibira vapfumi ichipa varombo kunyika iyi. VaMphoko vakati kusunga VaMoyo kwaizokonzera kusagadzikana muhurumende. Zvichakadai, munyori mukuru musangano revashandi reZimbabwe Industrial Revolution Workers Federation, VaPascoe Chakanetsa, vaudza Studio 7 kuti nyaya yehuwori inonetsa kupedza munyika kana pane makororo anobatwa sezai. Zvichakadai, VaMnangangwa vakurudzira kuti pave nekutaurirana pakati pehurumende, vemabhizimusi, vashandi nevashandirwi nechinangwa chekutsvaga nzira dzekupedza huwori munyika. NECF inotiwo chimwe chiri kuita kuti zvinhu zvisafambe zvakanaka mukuitwa kwemabhizimusi munyika inyaya dzekuti vemabhizimusi havasi kukwanisa kuwana mari kumabhanga pamwe nekunonoka kunoita mapazi ehurumende mazhinji kufambisa mapepa anenge asvitswa kwaari nevemabhizimusi. Zvichakadai, VaMnangagwa vati hurumende ichaedza pose painogona kugadzirisa matambudziko ese ataurwa aya kuitira kuti zvemabhizimusi munyika zviite mutserendende. No media source currently available 	https://www.voashona.com/a/zimbabwe-politics-economy-necf-mnangagwa/3549028.html
business	Zvizvarwa Zviri Kunze Zvowana Mukana weKupinda Muchirongwa Chinorerutsa Zvinhu Munguva yeKushaikirwa	Zvimwe zvizvarwa zveZimbabwe zviri kunze kwenyika mukupera kwesvondo zvakave nemukana wekunzwisisa pamusoro pechirongwa chekuvigana kana munhu achinge ashaya, cheSahwira International Plan chiri pasi peNyaradzo Life Assuarance Company. Mukana uyu wakavepo kuburikidza nemusangano wakaitwa padandemutande reZoom nevari kumirira kambani iyi kunze kwenyika, vekambani yeMKI, iri pasi pezvimwe zvizvarwa zveZimbabwe zviri muAmerica. Mumwe mukuru wekambani yeMKI, VaEsau Mavindidze, vanoti vanhu vanodarika zana vakakwanisa kupinda mumusangano wavo uyu vachibvunzawo mibvunzo yakakosha zvikuru pamusoro pechirongwa ichi, icho chakanangana nekurerutsira vari kunze munguva yekushaikirwa. VaMavindize vanoti chirongwa cheSahwira International Plan ichi chinorerutsa ndima zvikuru kana mufi achida kuendeswa kunoradzikwa kumusha. Vanoti munguva zhinji hama neshamwari dzemufi vanozopinda mudambudziko rekuunganidza mari kuti vakwanise kuzadzisa zvido zvemufi zvekunoradzikwa kwaakasarudza achiri mupenyu. VaMavindize vanoti musangano wavo wavakaita uyu wakaratidza kuti vanhu vave kutarisira kuchirongwa ichi, uye vave kusununguka kutaura nezveremangwana ravo kana vachinge vazosiya pasi rino, izvo zvagara zvichionekwa nevamwe sechinhu chisingataurike nezvacho nguva zhinji. No media source currently available 	https://www.voashona.com/a/zimbabweans-in-the-diaspora-get-advice-from-funeral-insurance-experts/5763566.html
politics	Sudan Yotora Rwendo rweZimbabwe Pakupidigura Hurumende	Mutungamiri weSudan, Va Omar al-Bashir, vabviswa neChina zvine chisimba nemauto avo pachigaro chemutungamiri wenyika. Gurukota rezvekudzivirirwa kweSudan, uye vari mutevedzeri vemutungamiri wenyika, VaAwad Mohamed Ahmed Ibn Auf, ndivo vazivisa veruzhinji panhepfenyuro yehurumende, vakatiwo mauto achange achitonga nyika iyi kwemakore maviri. Vazivisawo kumiswa kwekushandiswa kwebumbiro remitemo yenyika, uye kuumbwa kwekanzuro yemauto ichange ichifambisa zvinhu kwemakore maviri. Nyanzvi munyaya dzezvematongerwo enyika dzine maonero akasiyana panyaya yekuti kupidigurwa kwehurumende yeSudan mushure mekunge vanhu varatidzira kwemwedzi mina. Maonero akasiyana ari kuuya panyaya yekuti zvaitika muSudan zvakafanana here kana kuti kwete nezvakaitika muZimbabwe muna 2017 apo vaive mutungamiri wenyika, VaRobert Mugabe, vakamanikidzwawo kusiya chigaro nemauto. VaMugabe naVa Al Bashir vange vatungamira nyika dzavo kwemakore akawanda vachishorwa kuti vaisaita sarudzo dzakajeka. Mumwe mutungamiri wenyika yemuAfrica ainge atongawo kwenguva yakareba, VaAbdelaziz Bouteflika vekuAlgeria, vakamanikidzwawo kusiya basa mavhiki apfuura mushure mekupinda panyanga muna 1999. VaAl Bashir vakatanga kutungamira muna 1989. Vakawanda vari kubvunzawo kuti African Union ine meno here ekugadzirisa matambudziko enyika dziri mugungano iri. African Union inoti iri kuisa maziso ayo pane zviri kuitika muSudan zvichitevera kupindira kwaita mauto munyaya dzematongerwo enyika. Vanoongorora nyaya dzezvematongerwo enyika vachishanda neTrust Africa muZimbabwe, VaBriggs Bomba, vanoti hapana chakanyanya kusiyana pakupidigurwa kwehurumende yaVaMugabe neyaVaAl Bashir. Asi nyanzvi munyaya dzezvematongerwo enyika, uye vari mukuru weCenter for Natural Resources Govervance, VaFarai Maguwu, vanoti pane musiyano uripo pakuti muSudan vanhu ndivo vakatungamira kuratidzira asi muZimbabwe mauto. No media source currently available  	https://www.voashona.com/a/sudan-yotora-rwendo-rwezimbabwe-pakupidigura-hurumende/4871875.html
politics	Zimbabwe Yoramba Kuti Yakatumira Mauto kuMozambique Kunorwisa Vanotsigira ISIS	Munyori mukuru mubazi rezvekuburitswa kwemashoko vanick mangwana vari kuramba runyerekupe rwekuti Zimbabwe yakatumira mauto kuMozambique kunorwisa vanopfurikidza mwero vachitsigira chikwata cheIslamic State kana kuti ISIS. Vanopfurikidza mwero ava vari mudunhu reCao Delgado pedyo nemuganhu wenyika yeTanzania. Vanhu vanodarika churu chimwe chete vafa muMozambique nekuda kwehondo iyi. Nemusi weChishanu, mutungamiri wenyika VaEmmerson Mnangagwa vanova sachigaro webazi rezvekudzivirirwa kwenyika dzemuSADC kana kuti SADC Organ on Politics and Defense vakaenda kunoita hurukuro nemutungamiri weMozambique VaFilipe Nyusi nezvekusagadzikana kwenyika iyi. Asi VaMangwana vari kuramba mashoko ekuti Zimbabwe yakatotumira mauto. ​Vanoti kana Zimbabwe ichida kuita izvi mune remangwana inotoita pasi peSADC. No media source currently available Munyori anoona nezvemutemo mubato rinopikisa reMDC VaInnocent Gonese vanova gweta vaudzawo Studio 7 kuti VaMnangagwa havakwanise kuita zano ndega vachitumira mauto kune imwe nyika vasina kusuma dare reparamende uye kana vakaita fungira mumoyo rwendo rwembwa vanofanira kusuma dare iri nechimbichimbi. No media source currently available    	https://www.voashona.com/a/zimbabwe-yoramba-kuti-yakatumira-mauto-kumozambique-kunorwisa-vanotsigira-isis/5404897.html
business	Mutungamiri weTogo Anovhura ZITF Vanorwira Kodzero Vachinyunyuta	Mutungamiri we Togo, VaFaure Gnassingbe, vavhura Zimbabwe International Trade Fair, ZITF, zviri pamutemo muBulawayo vachikurudzira vanhu vemuZimbabwe kuti varambe vakashinga kunyange hazvo vakatemerwa zvirango nenyika dzekunze. Mutungamiri we Togo, VaFaure Gnassingbe, vavhura Zimbabwe International Trade Fair, ZITF, zviri pamutemo muBulawayo vachikurudzira vanhu vemuZimbabwe kuti varambe vakashinga kunyange hazvo vakatemerwa zvirango nenyika dzekunze. Vati nyika yavo yeTogo yakambotemerwawo zvirango pane imwe nguva. VaGnassingbe vange vachifamba nemutungamiri wenyika, VaRobert Mugabe. Nyika dzinosvika gumi nepfumbamwe dzange dzichiratidzira kumusika mukuru uyu, uye dzinosanganisira, Russia, Botswana, Cyprus, China, Ethiopia ne Germany. Mutungamiri weTogo akurudzirawo Zimbabwe nenyika dzemuAfrica kuti dzikoshese kukwenenzvera zvigadzirwa zvadzinotengesa kuti dzikwanisewo kubudirira. VaGnassingbe vapawo mibayiro kumakambani anonzi akagona kushongeza zvinhu anosanganisira yaVaMugabe yeAlpha Omega Dairy, Delta Corporation, bazi rezvekurima, redzidzo, nemamwe. Asi havasi vanhu vose vari kufara munyika nekuuya kwaVaGnassinbe avo vanonzi nevanopikisa munyika mavo vanotonga nedemo. Mutungamiri weTogo uyu akasiirwa chigaro nababa vake Va Gnassingbé Eyadéma avo vakatora simba vachishandisa mauto muna 1967. Vakatonga nyika iyi kusvika vafa muna 2005. Mauto akabva agadza VaFaure Gnassingbe pachigaro nechisimba kunyange hazvo mutauriri wedare reparamende uyo aive kunze kwenyika, aifanirwa kumbobata matomu pamutemo. Nyika dzekumavirira dzakazomanikidza VaGnassingbe kuita sarudzo asi vanhu vanodarika mazana mana vakafa mukurwisana musarudzo dzinonzi nevanopikisa dzakabirirwa. Mutungamiri weTogo uyu akarambawo nyaya yekuti atonge matemu maviri sezvaidiwa nevamwe munyika iyi. Asi munyori mubazi rezvekudyidzana nedzimwe nyika, VaJoey Bimha, vanoti Zimbabwe senyika yaona zvakakodzera kuti mutungamiri weTogo avhure zviri pamutemo chirongwa cheZITF. No media source currently available  Asi nyanzvi munyaya dzekudyidzana nedzimwe nyika uye vaimboshanda kumuzinda weZimbabwe kuEthiopia, VaClifford Mashiri, vanoti muitiro waVaMugabe hauna kusiyana naVa Gnassingbe, izvo zvakapa kuti vavakoke. No media source currently available 	https://www.voashona.com/a/zimbabwe-to-zitf/3308952.html
health	Vanhu Vapfumbamwe Vofa neChirwere cheCovid-19 neMugovera	Bazi rezvehutano rinoti nemusi weMugovera vanhu vapfumbamwe vakafa nechirwere cheCovid-19 zvasiya vafa nacho kubva zvachatanga kupararira gore raopera vave zviuru zvina zvine mazana mana nemakumi matanhatu nematanhatu kana kuti 4, 466. Vanhu makumi mapfumbamwe nevana vakabatwa nechirwere ichi, zvasiya vabatwa nacho kusvika parizvino vave zana rezviuru nemakumi maviri nemashanu zvine mazana mana nemakumi maviri nemashanu kana kuti 125, 425. Vanhu mazana mana nemakumi mashanu vakapora kubva kuzchirwere ichi zvasiya vapora vave zana rezviuru negumi nemashanu zvine makumi masere nemapfumbamwe kana kuti 115, 089. Vanhu vabayiwa nhomba yeCovid-19 kekutanga vave mamiriyoni maviri nezviuru mazana matanhatu nemakumi mapfumbamwe nemasere zvine mazana matanhatu nemakumi matatu nemaviri kana kuti 2 698, 632 .Vanhu vabayiwa nhomba kechipiri sezvinokurudzirwa vave miriyoni imwe chete nezviuru mazana manomwe nemazana mapfumbamwe nemakumi mapfumbamwe kqna kuti 1 700, 993. Hurumende inoti ine hurongwa hwekubaya vanhu mamiriyoni gumi nhomba yeCovid-19 kuti inyatsoshanda zvakanaka munyika.	https://www.voashona.com/a/vanhu-vapfumbamwe-vofa-nechirwere-checovid-19-nemugovera/6213174.html
sports	‘NHABVU HAIDI MAKAKATANWA’	  AIMBOVE mubati wepagedhi weDynamos FC nechikwata chenyika chemaWarriors — Gift ‘Umbro’ Muzadzi — anoti kuti nhabvu yemuno isimukire ibve mumadhaka mairi pari zvino, vanhu vanofanirwa kushanda pamwe chete kwete kuita “zvekudhonzerana”.   Kubvira makore adarika, nhabvu yemuno haina kumbosimuka sezvaitarisirwa nevazhinji nekuda kwezvikonzero zvinosanganisira kusabatana kuripo mumasangano anotungamira pamwe chete nevatsigiri vemutambo uyu.   Izvi ndizvo Umbro anoti zviri kukonzera kuti nhabvu yemuno isaririre kumashure. Anoti munhu wese ane chekuita nenhabvu anofanirwa kupihwa mukana wekushanda mumutambo uyu uye pfungwa dzake dzokosheswa.   “Chakuvadza nhabvu yedu inhau yekudhonzerana kuri kuitika chete, hakuna chimwe chinhu.   “Ngatibatanei tishande pamwe chete nekuti chinhu chinofanira kuhwina pakupera kwezuva inhabvu yedu. Hazvina basa kuti uyu mutsigiri wenhabvu here, uyu ane mari here kana kuti kwete, asi tikakoshesana tese sezvatiri tinokunda chete uye nhabvu yedu inosimukira.   “Kana tiri kurwisana hapana zvatinenge tichiita nekuti mhedzisiro tese tichangochema sezvatiri kuita iye zvino. Nhabvu yedu yakamira izvo zviri kukanganisa vechidiki,” anodaro.   Umbro anoenderera mberi achiti: “Tikatarisa iye zvino patave nhabvu yedu tiri kusarira kumashure zvakanyanya izvo zvakazokonzerwa nezvirango zvatakatemerwa neFIFA neCAF, zvave kuita kuti nyika dzatainge tasiya panyaya yebudiriro panhabvu dzave kutotibata uye dzimwe dzatotidarika.   “Saka ngatibatane tishande kuti zvirango izvi zvibve nekuti ndezvimwe zvauraya nhabvu yedu. Vana vedu vaomerwa havachazive kuti remangwana ravo richazovei munhabvu.”    Gift ‘Umbro’ Muzadzi   Mwedzi watiri uno ndeweWorld Cup iyo iri kutambirwa kunyika yeQatar uye Africa iri kumirirwa nenyika shanu kumutambo uyu dzinoti Ghana, Cameroon, Senegal, Tunisia neMorroco.   Umbro anoti nyika shanu idzi dziri kutamba nhabvu inonwisa mvura kumutambo uyu uye ari kudzitsigira.   Asi anoti shuviro yake rimwe remazuva kuzoona maWarriors achinokwikwidza kumutambo uyu.   “Ini sechizvarwa chese chemuno chinofarira nhabvu, ndinoda kuonawo nyika yangu ichienda kuWorld Cup, nyika dzese dzinotoda kuenda kumutambo uyu.   “Ukaona wakwanisa kuenda kunotamba kuWorld Cup unenge watamba nhabvu yepamusoro. Saka ngatirongekei muno tigokwanisawo kuenda kumakwishu aya,” anodaro.   Mwaka wenhabvu wemuno uchangodarika, Umbro ange achishanda kuchikwata cheDynamos FC ari mumwe wevatevedzeri vaTonderayi Ndiraya.   Anoti vatsigiri venhabvu havachanyatsouya kuzotsigira zvikwata zvavo sezvavaiita kare uye zviri kukonzerwawo nekudhura kuri kuita kupinda munhandare.   “Nhabvu kuti inakidze, inofanirwa kunge ine vatsigiri, asi manje mazuva ano nhandare hadzichanyatsozare sezvaiitika kare. Nhau yandiri kuona hombe ndeyekuti kupinda munhandare kuri kudhuriswa zvakanyanya saka vatsigiri vari kutadza kuwana mari yacho.   “Saka zviri nani kunzi mari yekupindisa munhandare iendeswe paUS$1 chairo zvekuti kana nhandare ikazara nevanhu 50 000, imari yakawanda inoenda kuzvikwata zvemuno pane kunzi bhora ronzi US$3 kana US$5 mopinda vanhu vashoma munhandare.   “Nhabvu mazuva ano yave bhizimisi, ende zvakakosha kugona kuziva bhizimisi racho muite mari,” anodaro.   Umbro anobva kuMalawi asi akazvarirwa muZimbabwe ndokukurira muno. Kana vari muno, ndivanaHungwe asi kuMalawi ndivanaMbewe.   Kumusha kwavo muno kwakabva baba vake ndekwaLandas, kwaChihota.   Zita rekuti Umbro akaripihwa neshamwari dzake dzaakakura nadzo dzinoti Norman Mapeza, Lloyd Chitembwe naAlois Bunjira panguva iyo vese vaitambira Darryn T.   Anoti panguva iyo vaitambira chikwata cheUnder 14 cheDarryn T, akasonerwa juzi naambuya vake avo aigara navo.   Juzi iri ndiro raaiuya achitambisa nhabvu saka rimwe zuva akazosonerera zita rekuti Umbro pajuzi iri izvo zvakanakidza shamwari dzake ndokubva vamupa zita remadunhurirwa iri.   “Tichikura kuDarryn T, ndaiita gadziriro dzangu ndakapfeka juzi randakasonerwa naambuya vangu. Saka chikwata chevakuru chaive nemayunifomu eUmbro aibva kuUK, rimwe zuva ndakauya ndakasonera zita rekuti Umbro pajuzi rangu iri shamwari dzangu dzikanakidzwa nazvo ndokutanga kundishevedza kuti Umbro. Kubva ipapo, zita rakabva ratongogara kusvika nhasi.   “Umbro iyoyo yaive yakanaka uye iniwo ndaiida chaizvo,” anodaro Umbro.	https://www.kwayedza.co.zw/nhabvu-haidi-makakatanwa/
sports	Vorwisa HIV nenhabvu	  SANGANO reNational AIDS Council (NAC) rorwisa kupararira kwechirwere cheHIV neAIDS pamwe nekutorwa kwezvinodhaka zvisingatenderwe mumuviri nevechidiki kuburikidza nemutambo wenhabvu pasi pechirongwa cheBrother to Brother.   Chirongwa ichi, icho chakavambwa mugore ra2019, chiri kuitwa kumatunhu akasiyana-siyana enyika kusanganisira kuChipinge uko kwakaumbwa zvikwata 40 kubva kumawards 10.   London Makwanya anove District AIDS Coordinator (DAC) weNAC kuChipinge anoti chirongwa cheBrother to Brother chiri kubatsira zvikuru mukudzidzisa vanakomana kuti vasatore zvinodhaka pamwe nekuzvidzivirira kubva kuHIV neAIDS kuburikidza nemutambo wenhabvu.   Anoti kuChipinge kune mawards 10 uye muward yega-yega mune zvikwata zvina zvevanakomana vanosvika 25 muchikwata chimwe nechimwe.   Kana vechidiki ava vapedza kutamba nhabvu, vanowana zvakare mukana wekudzidziswa pamusoro pekukoshesa kuchengetedza utano hwavo uye mamwe emabhindauko anokwanisa kuvararamisa muhupenyu.   “Tiri kushandisa mutambo wenhabvu kupa vanakomana zvidzidzo zvehupenyu zvinosanganisira dzidziso maringe nedenda reHIV/AIDS uye kuita mabindauko akasiyana emaoko anobatsira kuti vawane mari yekuvaramamiswa muhupenyu hwavo.   “Mabhindauko avari kuita anosanganisira kurima miriwo yekutengesa, kupfuya huku uye koita vamwe vanorima mamacademia vanozotengesa vachiwana mari. Izvi zviri kubatsira vakomana ava kurarama hupenyu hwakachena uye vabereki vavo vari kutofara nemararamiro avanoita.   “Pari zvino, tine zvikwata 40 zviri muChipinge uye tiri pakati pekuronga mutambo mukuru uchaunganidza zvikwata zvese kuti zvigouya zvobandana,” anodaro Makwanya.   Mumwe mutungamiriri wezvikwata izvi anove mentor pasi pechirongwa cheBrother to Brother, Samson Mukonya, anoti chiri kubatsira zvikuru vechidiki kuti vasapinde munyaya dzekutora zvinodhaka zvisingatenderwe mumuviri.    SAMSON Mukonya achipa zvidzidzo zvakasiyana-siyana kuchikwata chake apo vainge vapedza kuita gadziriro dzavo dzenhabvu   Anoti muchikwata chake mune vatambi venhabvu vanotaridza kuti vane tarenda uye vanogona kuzotambira zvikwata zvikuru mune remangwana.   “Tiri kuona shanduko huru muhupenyu hwevakomana kuburikidza nechirongwa cheBrother to Brother icho chiri kuvadzidzisa kurarama hupenyu hwakachena. Tiri kuvafundisa nhabvu uye kana tapedza kutamba nhabvu, totanga kupangana mazano ekutsvaga mari zviri pamutemo kwete zvechikiribidi.   “Chirongwa ichi chiri kubatsira zvakare kuti vakomana vagone kuzvichengetedza muhupenyu hwavo, vazive nezveHIV/AIDS uye vasiye kutora zvinodhaka zvisingatenderwe mumuviri,” anodaro Mukonya.   “Ini muchikwata changu nditori nevakomana avo ndinotoona kuti vachasvika kure nenhabvu saka tiri kuvabatsira kuti vagoonekwa nezvikwata zvakasiyana mune remangwana.”	https://www.kwayedza.co.zw/vorwisa-hiv-nenhabvu/
politics	VaTsvangirai Vorambidzwa Kushanyira Vasungwa kuJeri reChikurubi	Mutungamiri webato rinopikisa reMDC-T VaMorgan Tsvangirai nemusi weChishanu vakarambidzwa kunoona vasungwa vezvematongerwo enyika vari mujeri reChikurubi Maximum Prison. Magadhijeri anonzi akaudza VaTsvangirai nehumwe hutungamiri hwebato ravo kusanganisa mumwe wevatevedzeri vavo VaNelson Chamisa, nhengo dzedare reparamende nevamwe kuti vanopinda mujeri iri chete kana vapihwa tsamba nevakuru vakuru vehurumende. Studio 7 haina kukwanisa kubata mutauriri weZimbabwe Prison Services kuti tinzwe divi ravo. VaChamisa vati zvaitwa nevanochengetedza majeri kutyora bumbiro remutemo.  Mutauriri webato reMDC-T VaObert Gutu mumashoko avo kuvatori venhau vashora zvikuru zvaitwa neveZPCS. Vati VaTsvangirai vaburitsa chitupa chavo kuti vakwanise kupinda kunoona vasungwa asi vemajeri vatsika madziro. Vati zvaitwa nevemajeri zvange zvakanangana nekuda kungoshungurudza nekunyadzisa VaTsvangirai asi vakati izvi hazvishande. VaGutu vakurudzira mukuru wemajeri Retired Major General Paradzai Zimhondi kuti vaongorore nyaya iyi.	https://www.voashona.com/a/zimbabwe-matongerwo-enyika/3512887.html
health	Chirwere cheCovid-19 Chopararira Zvikuru kuMaruwa	Nyanzvi munyaya dzezvehutano uye vakambove gurukota rezvehutano muhurumende yemubatanidzwa, Dr Henry Madzorera, vanoti vana vechikoro vari kudzoka kumusha mushure mekuvharwa kwezvikoro ndivo vamwe vari kubatsira kuparardzira chirwere ichi kumaruwa sezvo chirwere ichi chave kunetsa muzvikoro. Mutauriri webazi rezvehutano, VaDonald Mujiri, vakaudza Studio 7 pakupera kwesvondo kuti bazi ravo riri kurwadziwa zvakanyanya nekufa kuri kuramba kuchiita vanhu munyika zvichikonzerwa neCovid-19. Dr Madzorera vanoti hurumende iri kuedza kudzikisa huwandu hwevanhu vari kubatwa nechirwere ichi asi vachiti vanhu kumaruwa vanofanirwa kupihwa ruzivo rwakawanda pamusoro pechirwere ichi sezvo vaimbofunga kuti ichi chirwere chevanhu vemumadhorobha chete. No media source currently available	https://www.voashona.com/a/zimbabwe-civid-19-spreading-fast-into-rural-areas-madzorera/5953940.html
politics	MDC-T neMDC Alliance Dzoramba Dzichitatsurana	Munyori mukuru weMDC-T, VaDouglas Mwonzora, vanoti bato rakadzinga munhu muparamende ndiro rine masimba ekudoma munhu anotsiva akadzingwa wacho pakatariswa mitemo yeProportional Representation pamwe nemadomerwo enhengo dzedare reSenate.  Mashoko aVaMwonzora anotevera mashoko emunyori mukuru weMDC Alliance, VaChalton Hwende, avo vazivisa Studio7 kuti bato ravo raunganidza magwaro enyunyuto, ayo akasainwa nevanhu vanodarika mazana matatu ezviuru, vachiratidza kusafara kwavo nekudomwa kwemazita evanhu vachatora zvigaro zvemu National Assembly pamwe nemudare reSenate, kwakaitwa neMDC-T. Izvi zvinotevera kudzingwa kwakaitwa nhengo dzeMDC Alliance mumatare aya, neMDC-T. VaMwonzora vanoti pamutemo MDC Alliance harisi bato asi kuti mubatanidzwa wemapato manomwe akasainirana chibvumirano chekukwikwidza pamwe chete, asi mapato aya achiramba akazvimirira. Asi VaHwende, avo vanove mumwe wenhengo dzeMDC Alliance dzakatanga kudzingwa mudare neMDC-T iri kufanotungamirwa naMuzvare Thokozani Khupe, vanoti zviri pachena kuti vanhu vakaburitsa zvido zvavo nekusaina magwaro enyunyuto dzavo ayo vakaendesa kumahofisi eZimbabwe Electoral Commission munyika yose.  VaHwende vanoti hazviite kuti vanhu vamirirwe nemunhu akakundwa musarudzo sezviri kuda kuitwa neMDC-T. Asi VaMwonzora vanoti mutemo uri pachena pakuti nderipi bato rine vanhu vari muparamende, nokudaro zviri kuitwa nevamwe vavo ava hakuna kwazvinosvika. VaMwonzora vatiwo bvato ravo rakaita musangano neChishanu wekuzeya zvakabuda musarudzo yameya weHarare. Vati magweta avo ari kuzeya nyaya iyi sezvo paine chibvumirano cheMDC Alliance chekuti bato rePeople's Democratic Party rine chinzvimbo chemutevedzeri wameya, kwete kuti munhu akabva kubato iri aitwe meya sekusarudzwa kwakaitwa VaMafume. VaMafume vakabva kuPeople's Democratic Party vachipinda muchibvumirano cheMDC Alliance. Asi VaMwonzora vabvuma kuti havakwanisi kudzinga VaMafume sameya sezvo vasiri nhengo yakabva kuMDC-T ichipinda muchibvumirano cheMDC Alliance icho chakaumbwa mutungamiri wekutanga weMDC, VaMorgan Richard Tsvangirai, vasati vashaya. Asi vati magweta avo ari kuzeya nyaya iyi vakatarisa zvinoreva chibvumirano cheMDC Alliance vozotora matanho anokodzera. Studio7 haina kukwanisa kunzwa divi raVaMafume panyaya iyi. Asi muhurukuro yavakaita neStudio7 nemusi weChishanu, VaMafume vakati kusarudzwa kwavakaitwa kuva meya mecherechedzo mukuru wekuti nderipi bato rine vanhu pakati peMDC Alliance inotungamirwa naVaNeslon Chamisa, neMDC-T iri kufanotungamirwa naMuzvare Thokozani Khupe. No media source currently available 	https://www.voashona.com/a/mdc-factions-continue-fighting-over-powere-ahead-of-monday-nominations/5572234.html
business	Hurumende Yokurudzirwa Kugadzirisa Dambudziko reKushaikwa kweMagetsi Pave neKutyira Kuti Mitengo yeZvigadzirwa zveMunyika iChakwira	Nyanzvi mune zvehupfumi, vashandi, vashandirwi pamwe nevezvitoro vari kuyambira kuti kana dambudziko rekushaikwa kwemagetsi rakatarisana nenyika rakasagadziriswa nekukurumidza richakonzera matambudziko akawanda anosanganisira kukwira kwemitengo yezvigadzirwa zvemunyika, izvo zvichazoomesera veruzhinji. Mutungamiri wesangano rinomirira vashandirwi, reConfederation of Zimbabwe Industries, CZI, VaKurai Matsheza, vanoti dambudziko rekushaikwa kwemagetsi munyika riri kuvabata zvakanyanya zvekuti vanga vakatarisira kuti hurumende neZESA vachakasika kurigadzirisa. VaMatsheza vanoti nekuda kwedambudziko iri, vemakambani vave kumanikidzwa kutsvaga nzira dzekuti varambe vachigadzira zvigadzirwa zvavo dzinosanganisira kushanda usiku nemukupera kwesvondo panenge pauya magetsi. VaMatsheza vanoti vemakambani vanenge vachikwanisa ndivo vari kuisawo magwetsi anoshanda nezuva kana kushandisa majenareta, zvinhu zvavanoti zvinenge zvave kuvadhurira, zvinozoita kuti vasiire mutoro uyu kuvatengi. Izvi zvinotsigirwa nenyanzvi mune zvehupfumi vachishanda vakazvimirira, VaMasimba Kuchera, avo vanoti kushandiswa kwemajenareta nevemakambani kunowedzera mutengo wezvinhu, izvo zvinozodhurisirwa vatengi. Munyori mukuru werimwe sangano rinomirira vashandi, reZimbabwe Federation of Trade Unions, ZFTU, VaKennias Shamuyarira, vanoti dambudziko riripo nderekuti hurumende pamwe nekambani yeZESA havasi kukoshesa zvine basa zvekuwanisa nyika magetsi. Vanoti hurumende inofanirwa kugadzirisa magwenya emarasha mumaguta ose kuitira kuti zvinhu zviitire nyore vashandi nevashandirwi. Saka dambudziko iri ringagadziriswa sei? VaKuchera vanotiwo zvinotoda kuti nyika itange kugadzira magetsi akawanda vachiti kuKariba nekuHwange hakusi kubva magetsi akawanda uye ekutengawo acho mashoma. Vanoti panenge pachitoda hurongwa hwekuti pabikwe magetsi akawanda pachishandiswa zuva, mvura, uye marasha, vachiti munyika zuva rakawanda kwazvo zvekuti magetsi anokwanisa kugadzirika nyore. Studio 7 yakundikana kubata gurukota rezvemhando dzemoto, VaSoda Zhemu, kuti tinzwe kana paine matanho avari kutora sehurumende asi nharembozha yavo yanga isiri kudairwa. Dambudziko rekudzimwadzimwa kwemagetsi rinonzi riri kukonzerwa nekuderera zvakanyanya kwaita mvura mudhamu reKariba uko kunogaiwa magetsi. Zvinonziwo hurongwa hwekuti nyika itenge magetsi kuSouth Africa huri kuvhiringidzwa nekuti kambani yemagetsi munyika iyi yeEskom ine matambudziko ayowo, uyewo Zimbabwe inonzi haina nhoroondo yakanaka pakubhadhara magetsi kumakambani ekunze anomboibatsira. Kunyange hazvo vakawanda vari kukurudzira kuti hurumende ivake magwenya emoto wezuva akawanda, vamwe vanoongorora zvematongerwo enyika vanoti izvi zvinokanganiswa nehuwori sezvakaonekwa mune mamwe makambani akambopiwa basa iri nehurumende mumashure ayo akakundikana kupedza basa iri. No media source currently available 	https://www.voashona.com/a/6864669.html
business	Vashandi vekuMizinda yeNyika Voyawura neKusatambiriswa Mihoro kweMwedzi Yakawanda	Vashandi vekumizinda yeZimbabwe pamwe nevamiriri venyika munyika dzakawanda pasi rose vanonzi vari kunonga svosve nemuromo sezvo vachinzi vamwe vatove nemwedzi inodarika mitanhatu vasati vawaniswa mihoro yavo. Izvi zvinonzi zvave kukonzera kuti vamwe vashandi vaburitswe mudzimba dzavari kugara, vamwe vachikundikana kubhadharira vana vavo mari dzezvikoro munyika dzakasiyanasiyana dzavari kudzidza. Vamwe vashandi vekumizinda iyi vataura neStudio 7 vatisingakwanisi kudoma nemazita sezvo vasingabvumidzwi kutaura nevatori venhau, vati havachamboziva kuti remangwana ravo rakamira sei, sezvo pasina kana tarisiro yekuti vanobhadharwa riini. Vashandi ava vati chiri kunyanya kuvarwadza ndechekuti vanoudzwa kunzi nyika haina mari yekunze inodiwa kuti vakwanise kubhadharwa asi vanoona vamwe vakuru-vakuru muhurumende vachiita nzendo dzimwe dzisina kana nekukosha kwese. Mumwe mushandi ati haaonewo njere pakuti hurumende inodoma vamwe vamiriri venyika vatsva iyo ichikundikana kubhadhara vari pamabasa kare. Mutungamiri wenyika VaEmmerson Mnangagwa vachangobva kudoma vamiriri venyika gumi nevashanu kutsiva vakaenda pamudyandigere nevamwe vakashaya. Zvinonzi mimwe mizinda yenyika yakatarisana nekuvharwa nekuda kwekukundikana kubhadhara mari dzekushandisa zvivakwa izvi. Kutanga kwegore rino bepanhau reNew Zimbabwe rakazivisawo nezvekuramwa mabasa kwevamwe vashandi vekumuzinda weZimbabwe kuMozambique, vachinyunyuta nekusatambiriswa mihoro yavo kwemakore matatu. Studio 7 yakundikana kubata munyori mukuru mubazi rezvekudyidzana nedzimwe nyika, Ambassador James Manzou, avo vanga vachinzi vabuda muhofisi mavo, kuti tinzwewo divi rehurumende panyaya iyi. Asi sachigaro vekomiti yeparamende inoona nezvekudyidzana nedzimwe nyika, vari mumiriri weMakonde, VaKindness Paradza vanoti komiti yavo inoziva nezvematambudziko akatarisana nevari kumizinda yenyika iyi, asi dambudziko guru rakatarisana nenyika ndere kushaya mari yekunze inodiwa pakubhadhara vashandi ava. VaParadza vanoti vave nehurongwa hwekuti vashandi vekumizinda yenyika vese vadzokere pasi pebazi rezvekudyidzana nedzimwe nyika kuitira kuti zvigove nyore pakuvabhadhara mihoro yavo. Vanoti pari zvino vashandi ava vari kutambira mihoro yavo pamwechete nevamwe vashandi vehurumende vose, danho ravatenda kuti harisi kufamba zvakanaka. No media source currently available 	https://www.voashona.com/a/zimbabwe-embassy-diplomats-salaries-paradza/4991040.html
politics	VaBiti Vorwira Kodzero dzeVakatongerwa Rufu	Gweta rine mukurumbira uye vachiita zvematongerwo enyika, VaTendai Biti, vanoti vave kubatana nevamwe vari kurwisa nyaya yekutongera vanhu rufu vachiti kuita izvi kunotyora kodzero dzevanhu. Bumbiro remitemo idzva harichabvumidze kuurayiwa kwevanhukadzi, uye varume vari pasi pemakore makumi maviri nerimwe, pamwe nevarume vari pamakore apfuura makore makumi manomwe. Zimbabwe yakagumisira kuuraya munhu mujeri muna 2005. Asi pachine vanhu vanoda kusvika kana kupfuura zana vakatongerwa rufu. Mukuru wesangano reAmnesty International kuchamhembe kweAfrica, VaDeprose Muchena, vanoti hurumende inofanira kubvisa mutemo wekutongera vanhu rufu zvachose nekuti kutyora kodzero dzevanhu. Mutevedzeri wemutungamiri wenyika, varizve gurukota rinoona nezvemitemo, VaEmmerson Mnangagwa, vanoti naivowo vanoda kuti mutemo wekutongerwa vanhu rufu ubviswe. VaBiti vanoti bumbiro remitemo idzva rinochengetedza kodzero dzevakatongerwa rufu uye vazvipira kubatsira vasungwa ava. No media source currently available 	https://www.voashona.com/a/zimbababwe-politics/2924447.html
business	"Kambani yeHurumende yeFidelity Printers Ndiyo Ichadhinda ""Ballot Papers"""	Komisheni inoona nezvesarudzo yazivisa makambani achadhinda mapepa ekuvhotesa pamusangano wayaita nevemapato ari kukwikwidza musarudzo dzegore rino. Vachitaura pamusangano uyu, imwe nhengo yeZimbabwe Electoral Commission, Zec, VaQubani Moyo, vati mapepa ekuvhotesa achadhindwa nemakambani maviri emuno anoti Fidelity Printers nePrintflow. Fidelity ndiyo ichadhinda magwaro ekuvhotera mutungamiri wenyika, uye ekuvhotera nhengo dzedare reparamende. Printflow ichadhinda mapepa ekuvhotera makanzura. Makambani maviri aya ndeehurumende. VaMoyo vatiwo mapato achabvumidzwa kuona kudhindwa kunenge kuchiitwa mapepa aya. Mashoko eZec aya atambirwa nevari kumirira MDC Alliance musarudzo yemutungamiri wenyika, VaNelson Chamisa, VaJameson Timba. Asi munyori mukuru muMDC-T inoutngamirwa naMuzvare Thokozani Khupe, VaNixon Nyikadzino, vati kunyange hazvo Zec yazivisa kuchadhindwa mapepa ekuvhotesa aya, nyaya iyi haiperere ipapa sezvo vachiti pane zvimwe zvinoda kugadziriswa. Mapato aya paapihwa mukana wekubvunza mibvunzo maererano nekomiti yanga ichida kuumbwa neZec pakati pevanhu vari mumapato ari kukwikwidza musarudzo ichange ichitarisa nhuna dzinenge dzichibva mumapato pamberi pesarudzo, ye Multi-party Liason Committee, imwe nhengo yebato reFreedom Movement #1980 Chinhu Chedu, VaFrancis Danha, vakonzera zhowe zhowe vachiti sachigaro weZec, Amai Priscilla Chigumba, nevose vari mukomsheni yavo vanofanira kusiya basa. VaDanha vati Amai Chigumba nevamwe vavo vakatadza kufambisa basa zvakanaka pavakatadza kupa mapato ezvematongerwo gwaro revavhoti pamberi pekugara kwakaita dare raitambira mazita evachakwikwidza musarudzo svondo rapera. VaDanha vati kutadza kuwana gwaro revavhoti kwakakonzera kuti nhengo dzebato ravo zhinji dzitadze kukwikwidza musarudzo vachiti havachavimbi kuti Zec ichakwanisa kufambisa sarudzo munyika. Zvaitwa naVaDanha, avo varambidza VaMoyo nechikwata chavanga vachifamba nacho kuenderera mberi nekutaura kudzamara Amai Chigumba vasiya basa, zvabva zvakaonzera kuti musangano uyu utadze kuenderera mberi uye komiti yanga ichida kuumbwa iyi itadze kuumbwa. Vanga vakamirira Zanu PF pamusangano uyu, VaFortune Chasi, vashora zvaitwa naVaDanha. Asi VaTimba vatiwo zvaitwa naVaDanha zvinoburitsa pachena kurwadziwa kwemapato anopkisa nemafambisirwo ari kuitwa basa neZec Zvichakadai, VaMoyo vati komisheni yavo ichazoshevedzera mumwe musangano kana vagadzirisa nyaya dzekuchengetedzeka kwevanhu nemapurisa kuitira kuti misangano isakanganiswe sezvaitwa naVaDanha. No media source currently available 	https://www.voashona.com/a/zimbabwe-electoral-commission-announces-ballot-printers-qubani-moyo/4450534.html
politics	Zimbabwe Human Rights Commission Yofara neMamiriro Akaita Zvinhu Musarudzo	Sachigaro veZimbabwe Human Rights Commission, Doctor Elasto Mugwadi, vanoti komisheni yavo inofara nemamiriro akaita zvinhu mayererano nesarudzo dzichaitwa nemusi weMuvhuro. VaMugwadi vanoti kunyange hazvo pange pane zvichemo zvakasvitswa kukomisheni yavo, zvange zviri zvishoma uye vakagadzirisa zvichemo zvizhinji. Mamwe mapato anopikisa anotaura kuti haasikufara ne Zimbabwe Electoral Commission, kana kuti Zec, pamusoro pemabatiro airikuita gadziriro yesarudzo idzi. Izvi zvakakonzera kuti mamwe mapato nemasangano akazvimiririra aende kumatare edzimhosva kuti Zec imanikidzwe kuteerera zvichemo zvavo. “Ndingati zvinhu zvinenge zvakamira zvirinani kana tichienzanisa nemamwe makore apfuura aya,” VaMugwadi vaudza Studio7. “Kana tichitarira runyararo huripo uye tichitarira kodzero dzevanhu kuti vari kukwanisa here kuungana sezvavanoda uye vanokwanisa here kuita misangano yavo pavanodira uye vanokwanisa here kutaura zvavanoda vasina anovashungurudza. Izvi tiri kuona kuti zviri kuitika.” Svondo rapera, sangano revadzidzisi rakabudirira kumatare edzimhosva kwarakange raenda richimanikidza Zec kuti ibvumidze vadzidzisi kuvhota kunzvimbo dzavanenge vaendeswa neZec kunovhotesa vanhu. No media source currently available 	https://www.voashona.com/a/zimbabwe-human-rights-commission-happy-with-pre-election-situation-elasto-mugwadi/4503105.html
sports	Tuchel otsiura Mbappe	Saint-Germain, Thomas Tuchel, akaramba kutaura pamusoro penhau yekuti chikwata chake chinogona kutenga mutambi weChelsea, N’Golo Kante.   Kante – uyo akapembera kuhwina mukombe weWorld Cup neFrance gore rino – ari kunzi ari kudiwa kuzotengwa nechikwata ichi chekuFrance chinove shasha dzeLigue 1 mwaka uno.   Mutambi wePSG, Kylian Mbappe, akabuda pachena kuti akasiya katsamba muhomwe dzaKante achiedza kumukurudzira kuti auye kuzotambira nhabvu yake kuchikwata ichi chekuFrance apo vaive kuWorld Cup kuRussia.   Asi, Tuchel anoti hazvina kunaka kutaura pamusoro pezvevatambi vekune zvimwe zvikwata panyaya yekuda kuvatenga. “Hazvina kunaka uye handizvifarire zvachose, uye handizvifarire kana vamwe varairidzi vachitaura pamusoro pevatambi vari kutambira zvimwe zvikwata,” anodaro Tuchel. Saka hapana nyaya panhau yaKante uye hatisi kufunga nezvazvo mwaka uno.”   Apo Tuchel ari kuramba kutaura nezvevamwe vatambi vari kuuya kuchikwata chake, murairidzi wePSG uyu anoti ane chivimbo chikuru chekuti Edinson Cavani haasi kuzobva achienda kuReal Madrid.   Mutambi uyu – uyo anove chizvarwa chekuUruguay – ari kunzi anodiwa kuti azotsive Cristiano Ronaldo uyo akabva achienda kuJuventus nemari inosvika 100 miriyoni paunzi.   Asi achitaura chikwata chake chichangobva kukunda Atletico Madrid 3-2 mumutambo weInternational Champions Cup, Tuchel anoti, “Ndinofunga kuti acharamba ari kuno, hapana ambotaura chinhu kwandiri nezvenyaya yake saka ndinoziva kuti acharamba aripo.   “Hazvina kumbouya mupfungwa dzedu kuti angangoenda, ndakataura naye uye haana kurakidza kuti anoda kubva.” — SportsMail Football	https://www.kwayedza.co.zw/tuchel-otsiura-mbappe/
health	Coronavirus Youraya Vanhu Vanodarika Mazana Mana muAfrica	Zimbabwe nhasi yapinda muzuva rechipfumbamwe vanhu vachikurudzirwa kugara mudzimba senzira yekudzivirira kupararira kwechirwere checoronavirus icho chauraya vanhu vanodarika zviuru makumi manomwe nezvitatu pasi rose. MuZimbabwe mune vanhu gumi vakabatwa nechirwere ichi uye mumwe chete akafa.Vachitaura neStudio 7, mukuru anoona nezvehutano mukanzuru yeHarare Dr Prosper Chonzi vati vari kutyira zvikuru kuti vanhu zviuru gumi nezvitatu vakabva kuSouth Africa painge ponzi vanhu munyika iyi vagare mudzimba vanogona kuwedzera huwandu hwevanhu vachabatwa nechirwere ichi munyika. Vatiwo huwandu hwevanhu vabatwa nechirwere hunogona kunge wakaderera nekuti varikuvhenekwa vachiri vashoma. Mashoko atumirwa kuStudio 7 neAfrican Union achibva kusangano rinoongorora nyaya dzezvirwere reAfrica Centres for Disease Control Prevention anoratidza kuti muAfrica mafa vanhu vanodarika mazana mana nemakumi mana nevaviri. Vanhu vabatwa nechirwere ichi muAfrica vadarika zviuru zvipfumbamwe nemazana mana uye vakawanda vacho vari muSouth Africa umo mafawo vanhu gumi nemumwe chete kusvika parizvino. Dunhu reSADC rine vanhu vanodarika chiuru chimwe chete nemazana manomwe nemakumi matanhatu vabatwa nechirwere ichi. Asi kunyika dzekumawirira ndiko kune vanhu vakawandisa vabatwaJohns Hopkins University yemuAmerica iri kuongorora chirwere ichi inoti vanhu vanodarika miriyoni imwe chete nezviuru mazana maviri vabatwa nechirwere ichi. America iyo ine vanhu vanodarika zviuru gumi vafa ndiyo ine vanhu vakawandisa vabatwa nechirwere ichi kunyangwe vakawanda vafa pasi rose vachiri vekuItaly kwashaya vanhu vanodarika zviuru gumi nezvitanhatu nemazana mashanu. Mutungamiri wehurumende yeBritain VaBoris Johnson avo vakabatwa nechirwere ichi vaendeswa kunorapwa vari kurwarisa kana kuti Intensive Care Unit mushure mekusimbirwa zvakanyanya nechirwere ichi. Kunyangwe zviri pachena kuti kukurudzira vanhu kuti vagare mudzimba kunobatsira kuderedza huwandu hwevanhu vanofa nechirwere ichi, vamwe muZimbabwe vave kugunun’una kuti vave kufa nenzara sezvo vemabhizimisi vakawedzera mitengo yezvekudya zvakanyanya.	https://www.voashona.com/a/coronavirus-youraya-vanhu-vandarika-mazana-mana-muafrica/5362527.html
business	ARTUZ Inopedza Kongiresi Yayo Ichiti Kushandira Mahara Kwete	Kongiresi yeAmalgamated Rural Teachers’ Union of Zimbabwe, ARTUZ, yapetwa muGweru sangano iri richibuda nezvisungo zvakasiyana siyana kusanganisira kusadzokere kubasa kwevarairidzi panovhurwa zvikoro svondo rinouya. Musangano uyu wasarudza vatungamiri vatsva vana kuti vave vamwe vevatungamiri vatanhatu vanoumba National Executive Council yesangano iri. VaObert Masaraure vanoramba vari mutungamiri wesangano iri, ukuwo VaRobson Chere, vari munyori mukuru mushure mekunge vaviri ava vasarudzwa pasina avakwikwidza. Aitwa mutevedzeri waVaMasaraure, ndiMuzvare Gaudencia Mandiopera; ukuwo vasarudzwa kuva mutevedzeri waVaChere, ndiVaMunyaradzi Masiyiwa. Asarudzwa kuvamutauriri weArtuz ndiVaNation Mudzitirwa, ukuwo Muzvare Brenda Musavengana vaitwa mubati wehomwe. Mutungamiri weZimbabwe Congress of Trade Unions, ZCTU, VaPeter Mutasa, avo vange vari munyarikani pamusangano uyu, vakorokotedza ARTUZ nekukwanisa kuita kongiresi yayo zvisinei nekuoma kwakaita zvimhu. Vatiwo zvakakosha kuti vashandi vose munyika vabatane kuti vakwanise kubuda mumatambudziko avari. VaMasaraure vabvuma kuti kubatana kwakakosha vakati sangano ravo richaramba richiedza kushanda nemamwe masangamo kuti kubatana uku kuvepo. VaChere vaudza Studio7 kuti chimwe chezvisungo zvabuda ndechekuti varairidzi havazi kuzodzokera kuzvikoro pazvinivhurwa asi vati izvi hazvirevi kuti vari kuramwa mabasa. Vamwe varairidzi vange vari pamusangano uyu vaudza Studio7 kuti vanotsigira zvizere zvisungo zvabuda izvi. Muzvare Mary Mupatsi, avo vanodzidzisa kuSilobela, vati varairidzi vekumaruwa vari kurarama hupenyu hwakaoma. Sangano reARTUZ rakavambwa mugore ra2014, uye kongiresi inotevera ichaitwa mushure memakore mashanu. No media source currently available  	https://www.voashona.com/a/artuz-wraps-up-its-2-day-congress-with-resolutions-of-not-going-back-to-work/5239046.html
business	Zimbabwe Yokurudzirwa Kubvuma Kuti Zvinhu Zvakaita Manyama Amire neRongo Munyika	Nyanzvi munyaya dzerunyararo pamwe nedzematongerwo enyika dzinoti zvinhu zvicharamba zvakaita manyama amire nerongo muZimbabwe kana hurumende yaVaEmmerson Mnangagwa, ikaramba yakaomesa musoro ichiti munyika hamuna matambudziko. Mukuru weZimbabwe Peace Project, Muzvare Jestina Mukoko, vanoti Zimbabwe haisi kuzofambira mberi kana hurumende ikaramba achiratidza kuti haisi kunzwisisa matambudziko akatarisana neveruzhinji. Muzvare Mukoko, avo vakambopambwa vakatochwa vari mumaoko ehurumende muna 2008,vanoti kunyange hazvo vari kutonga nyika vasiri kubvuma kuti zvinhu zvakaminama muZimbabwe, veruzhinji munyika vari kugara vari panyanga dzamushore. Imwe nyanzvi munyaya dzerunyararo, Reverend Ray Motsi, vanoti kana pasina muonera pamwe unoitwa nrvanhu vemuZimbabwe, hapana chinogadzirisika munyika. VaMotsi vanoti kunyange hurumende iri kuti munyika hamuna dambudziko, chokwadi chiripo ndechekuti veruzhinji vari kutambura zvakanyanya munyika yavo. Munyori mukuru musangano reZimbabwe Council of Churches, Reverend Kenneth Mtata, vanoti semachechi, maonero avo ndeyekuti nhaurirano ndiyo chete nzira ingagadzirise zviri kunetsa munyika. VaMtata vanotiwo zvizvarwa zveZimbabwe pachazvo, kana zvikabatana zvichiita muonera pamwe, ndizvo chete zvinogadzirisa matambudziko akasunga nyika mbiradzakondo. Mumwe muongorori wezvematongerwo enyika, Dr Tinashe Mawere, vanotiwo kana pasina kuwirirana kuti munyika mune zviri kunetsa, hapana kufambira mberi kungaite Zimbabwe senyika. Zviri kutaurwa nenyanzvi munyaya dzerunyararo zvakatsigirwawo nemizinda iri muZimbabwe yenyika huru dzinobatsira Zimbabwe munyaya dzakasiyana. Vamiriri vemizinda iyi vakaburitsa gwaro riri kushora zvikuru kutyorwa kuri kuitwa kodzero dzevanhu muZimbabwe pamwe nehuori huri kuitwa munyaya dzezvicherwa. Studio7 haina kukwanisa kunzwa divi rehurumende panyaya iyi, sezvo gurukota rezvekudyidzana nedzimwe nyika, VaSibusiso Moyo, vange vasingabatike panhare mbozha yavo. Asi vachipindura padanho rakatorwa nemizinda iyi, iyo inosanganisira Canada, America, Netherlands nemimwe, mushandi mukuru anoona nezvekufambiswa kwemashoko muZanu PF, VaTafadzwa Mugwadi, vakati nyika iyi dzinofanirwawo kuteerera zviri kutaurwa nehurumende yeZimbabwe. Sachigaro veZimbabwe Human Rights Commission, VaElasto Mugwadi, vanoti vanhu vanofanirwa kuisa misoro pamwe chete vogadzirisa zvinenge zvichinetsa munyika mavo. Komisheni yaVaMugwadi, iyo inovawo boka rakaumbwa nehurumende, rakaburitsawo mashoko enyunyuto pamusoro pekutyorwa kwekodzero dzevanhu munyika. Komisheni iyi yakakuridzirawo hurumende kuti iferefete nyaya dzose dzekutyorwa kwekodzero dzevanhu munyika. Asi hurumende inoti kunze kwedambudziko reCovid-19, hapana matambidziko ari munyika, uye vari kuti munyika mune matambudziko, vanhu vari kushandiswa nevavengi vane chinangwa chibvisa hurumende iripo. No media source currently available  	https://www.voashona.com/a/zimbabwe-urged-to-admit-political-crisis-bedeviling-the-southern-african-nation/5566762.html
business	Sangano Rakazvimirira reCOTRAD Rombomiswa Kushanda neHurumende	Hurumende yambomisa sangano rinorwira kodzero dzevanhu reCommunity Tolerance and Reconciliation Development Trust kuita basa mudunhu reMasvingo ichiti inoda kuongorora kuti inemagwaro ari pamutemo here kuti inge ichishanda munyika. Ve Cotrad vanoti izvi zvine zvematongerwe enyika mukati sezvo sangano ravo ruchita basa rekurwira kodzero dzevanhu uye range richiteverwa kubva muna ndira pakamboita ratidziro yakavharisa nyika. Vachitaura ne Studio 7 VaBrighton Ramusi mushandi weCotrad vati vagamuchira tsamba kubva kuna mudzviti wedunhu reMasvingo VaRay Hove ichivaudza kuti vambomire basa. VaRamusi, avo vakambosungwa nevamwe vashandi vesangano iri muna Ndira vanoti hurumende yagara isingafaire basa ravanoita. Vatiwo zviri kuratidza kuti hurumende iripo haina hutongi hwejekere sezvo ichida kuvhara mikana yekushanda kumasangano anodzidzisa vanhu zvekodzero dzavo. Vanoona nezvekufambiswa kwemabasa musangano iri VaZivanai Muzorodzi vati kumiswa kushanda kwavaitwa kuchakanganisa zvikuru vashandi vavo. VaRamusi vaenderera mberi vachiti nyaya yemagwaro haisiriyo yavari kurambidzirwa sezvo vane gwaro re Notarial Deed of Trust ravakanyoresa kuhurumende muna 2012 rine nhamba dzinoti MA1050/2012. Vanoti uku kumbunyikidzwa kwekodzero dzavo sezvo vachipomerwa mhosva yekupindira mune zvematongerwe enyika uye vachinzi vanotsigira bato guru rinopikisa reMDC inotungamirirwa naVaNelson Chamisa. VaRamusi vati havasi kuzopeta maoko kodzero dzavo dzichi mbunyikidzwa nekudaro vachaendesa hurumende kumatare. VaHove varamba kutipa chikonzero chavamisira Cotrad basa parunhare vachiti vange vakabatikana apowo gurukota reMasvingo, VaEzra Chadzamira vati vange vasati vasumwa nezvenyaya iyi. Vati tizovafonere asi havana kuzobatika panharembozha yavo. Vanoona nezve matongerwe enyika vakazvimirira VaMasimba Gonese, vati hurumende yatotanga kushungurudza masangano ainofunga kuti anovapikisa. Vati uku ndiko kutanga kwekuvharwa kwemasangano akazvimirira sekuzadzikisa mashoko akataurwa nemutungamiriri wenyika VaEmmerson Mnangagwa kuMwenezi. Hurumende inopomera masangano akazvimirira mhosva yekushanda nemapato anopikisa kuda kuipidigure nechisimba. Mugore ra 2013 hurumende yakambovharisa masangano akazvimirira makumi maviri nemapfumbamwe mudunhu reMasvingo. No media source currently available 	https://www.voashona.com/a/sangano-rakazvimirira-recotrad-rombomiswa-kushanda-nehurumende/4829196.html
politics	Vadzidzi paGreat Zimbabwe University Voronga Kuratidzira Kune Mutsindo	Vadzidzi vepachikoro cheGreat Zimbabwe University vanoti vari kuenderera mberi nekuratidzira mwedzi uno vachinyunyutira mari dzechikoro dzavanobhadhariswa dzakawandisa. Vadzidzi ava vanotiwo vacharatidzira kusafara kwavo zvichitevera kumbomiswa zvidzidzo kwegore rose kwemunyori mukuru wavo musangano re Students Representative Council, VaKudakwashe Mugapu, vachipomherwa mhosva yekukurudzira kuti vadzidzi vaite mhirizhonga. Mumwe wevatungamiri wevadzidzi, VaKeith Chingwe, vanoti ratidziro yavari kuronga kuita ndeyekuratidza kusafara kwavo nemari dzakakwidzwa dzekuita zvidzidzo zvinoratidza hunyanzvi, kana kuti Practicals, kubhadhara mari yechikoro vari pakudzidzira basa, pamwe nemari dzekugara pachikoro dzakawandisa idzo vari kubhadhariswa. VaMugapu vanoti havasi kufara nekuti vaida kuita zviri pamutemo wenyika zvekurwira kodzero dzevadzidzi, izvo zvakaita kuti varangwe. Asi vadzidzi vanoti havasi kuzotarisa mumwe wavo achimiswa zvidzidzo zvake, nokudaro vari kuendesa chikoro ichi kumatare edzimhosva. Mumwe mudzidzi, VaGivemore Nyamuranga, vanoti vave mushishi rekugadzira mapepa avo ekudare guru redzimhosva vachibatsirwa nesangano remagweta re Zimbabwe Lawyers for Human Rights kuti mumwe wavo adzoswe kuchikoro. VaMugapu vakapuwa tsamba yekumiswa chikoro kwegore rose nemukuru weGreat Zimbabwe University, Vice Chancellor Professor Rungano Zvobgo, musi wa 1 Gunyana. Professor Zvogbo vati havakwanisi kutaura neStudio 7parunhare vachiti vari kuGhana. Asi vadzidzi vati vari kuenderera mberi nechirongwa chekufamba munzvimbo dzinodzidzirwa dziri pakasiyana siyana mudhorobha reMasvingo vachikurudzira vamwe vavo kuti vapinde mumigwagwa musi wa 14 Gunyana. Vadzidzi vanoti chikoro chakawedzera mari idzi pasina kuwirirana navo uye, vari kubvisa mari yekugara pachikoro asi vachishaya pekugara. Vanotiwo mari yechikoro yavanobhadhariswa inoita mazana mashanu nemakumi mapfumbamwe emadhora, yakawandisa zvikuru. No media source currently available 	https://www.voashona.com/a/zimbabwe-students-vow-to-demonstrates-against-great-zimbabwe-university-officials/4016197.html
health	Vakabaiwa Nhomba yeCobvid-19 yeCovaxin Kamwe Chete Vokurudzirwa Kubayiwa Imwe Mhando	Hurumende inoti zviuru nezviuru zvevanhu zvakabaiwa kamwe chete nhomba yeCovid-19, yeCovaxin yakabva kuIndia zvinofanira kubaiwa chero imwe mhando yenhomba irti munyika. Izvi zvinonzi zviri kukonzerwa nekushomeka kwenhomba iyi munyika. Mukutanga kwegore, India yakabatsira Zimbabwe nenhomba yeCovaxin inosvika zviuru makumi matatu nemashanu kana kuti 35,000. Asi mamiriro akaita zvinhu muIndia iyo ine dambudziko rechirwere ichi rakomba anoni ave kutadzisa nyika iyi kuti iwane nhomba yekuendesa kune dzimwe nyika. Nyanzvi munyaya dzezvehutano, Doctor Frenk Guni, vanoti hapasati pave nehumbowo hunoratidza kuti kuvhenganisa mishonga yenhomba yeCovid-19 kune njodzi, vachiti parizvino zvinoonekwa sekuti kubaiwa nhomba iyi katatu zvinotobatsira vanhu. No media source currently available Asi ongororo dziri kuitwa muAmerica dziri kuratidza kuti kusanganisa nhomba yeJohnson and Johnson nedzimwe dzakaita sePfizer neModerna.	https://www.voashona.com/a/vakabaiwa-nhomba-yecobvid-19-yecovaxin-kamwe-chete-vokurudzirwa-kubayiwa-imwe-mhando/6277192.html
business	Hurumende Yoramba Ichizvicherera Gomba neKuramba Ichikwereta Mari	Hurumende yeZimbabwe iri kuramba ichienderera mberi nekukwereta mari yekushandisa munyika kana kuti domestic debt. Izvi zviri kuuya panguva iyo bhanga reIMF nereWorld Bank akayambira kuti kuita izvi kuchapa kuti nyika itadze kubuda mumadhaka mairi. Kunyange hazvo gurukota rinoona nezvehupfumi, VaPatrick Chinamasa, vari kuti hurumende hakuna zvimwe zvaingaite kunze kwekukwereta mari kuita mabasa ayo, nyanzvi munyaya dzezvehupfumi dzinoti zviri kuitwa izvi kukokera mhepo wakasenga mamera mutswanda. Vaimbova gurukota rinoona nezvehupfumi vachitungamira bato rinopikisa rePeople's Democratic Party, VaTendai Biti, vanoti nyaya yehurumende yekuramba ichikwereta mari iri kudzosera zvikuru chirongwa chekugadzirisa hupfumi uho huri kutatarika. VaBiti vati mari yakweretwa munyika yave kusvika mabhiriyoni matanhatu emadhora. Imwe nyanzvi munyaya dzezvehupfumi vachidzidzisa paUniversity of Free State muSouth Africa, VaCalvin Mdzingiri, vanoti vanowirirana naVaBiti vachiti mari inokweretwa inofanira kushandiswa pazvinhu zvinobatsira nyika zvakaita semigwagwa, zvipatara, magwenya emagetsi nezvimwe. Vanoona nezvekufambiswa kwemabasa musangano reZimbabwe Coalition on Debt and Development, VaTinashe Gumbo, vanoti nyaya yezvikwereti inofanira kunyatsodorongodzwa kuti paonekwe kuti imarii chaiyo yakakweretwa nekuti parizvino hazvina kujeka kuti chikwereti chakamira sei. Vaimbotungamira ZIMCODD kwemakore gumi uye vari nyanzvi munyaya dzezvematongerwo enyika, VaJoy Mabenge, vanotiwo mari isati yatanga kudzoserwa inofanira kuzivakanwa kuti chii chayakatenga. International Monetary Fund inoti Zimbabwe ikaramba ichikwereta mari munyika zvichapa kuti mitengo yezvinhu irambe ichikwira zvichapa kuti inflation yemunyika ikwirewo zvakanyanya. Asi nesarudzo dziri kuitwa gore rinouya VaBiti vanoti havaone nyaya yekukweretwa kwemari ichimira. Zimbabwe iri kutatarikawo kubhadhara chimwe chikwereti kuWorld Bank neAfrican Development Bank chinosvika bhiriyoni imwe chete nezviuru mazana matanhatu emadhora. Kunyangwe hazvo VaChinamasa vainge vati vawana mari yekubhadhara chikwereti ichi uye vainge vatotenderana neWorld Bank neIMF, mabhanga aya anoti hapana chatenderanwa . Nyaya yekusabhadhara zvikwereti iri kupa kuti Zimbabwe itadze kukwereteswa mari nevamwe. No media source currently available 	https://www.voashona.com/a/zimbabwe-matongerwo-enyika/3949218.html
business	Vanhu Vobvumidzwa Kupinza Munyika Pachena Zvinhu Zvine Mutengo we$200 Chete	Asi zvinenge zvapfurikidza pamazana maviri emadhora aya zvichizochajwa mutero wezvikamu makumi mana kubva muzana, kana kuti 40%. Kusamira zvakanaka kwezvinhu munyika munyaya dzezveupfumi kunonzi kuri kupa kuti zvizvarwa zveZimbabwe zvakawanda zvirambe zvichipinza munyika zvekudya nezvimwe zvekushandisa zuva nezuva kubva kunyika dzakaita seSouth Africa neBotswana. Izvi zvinoitika kunyange hazvo paine mutemo weStatutory Instrument 64, uyo unorambidza kupinzwa kwezvinhu zvine huwandu munyika. Mutungamiri wesangano revanotenga nekutengesa zvinhu kunze kwenyika, reIntrenational Cross Border Traders Association, VaDenis Juru, vanoti kunyange hazvo paine mutemo uyu, vashandi veZimbabwe Revenue Authority, Zimra, vari pamuganhu weBeitbridge vane zvimwe zvavari kubvumidza kupinzwa munyika. VaJuru vanoti zvinhu zvinokosha madhora mazana maviri chete pamunhu, ndizvo zvinobvumidzwa kupinda munyika pasina mutero. Asi zvinenge zvapfurikidza pamazana maviri emadhora aya zvichizochajwa mutero wezvikamu makumi mana kubva muzana, kana kuti 40 %. Asi VaJuru vanoti zvinhu zvakaita sezvekuvakisa, mabhara nezvimwe zvihombe hazvisi kubvumidzwa munyika pasi pemutemo weSI 64 uyu. Vanotiwo mitsetse yevanhu vanoda kupinda muZimbabwe pabhodha reBeitbridge, zvikuru kudivi reSouth Africa, hapachina sezvo South Africa yakawedzera vashandi. Asi vanoti vari kufamba vari kusangana nematambudziko ekukwidzwa kwemari dzekubhadhara kumabhazi, vachiti semuenzaniso, kubva ku Johannesburg kunosvika kuHarare vanhu vari kubhadhariswa mari inosvika marhandi mazana masere. No media source currently available 	https://www.voashona.com/a/zimbabwe-foreign-goods/3636327.html
health	Huwandu hweVanhu Vari Kubatwa neCovid-19 Hworamba Huchikwira	Hurumende yakazivisa neChitatu kuti huwandu hwevanhu vabatwa ne Covid-19 munyika hwakakwira kusvika pachiuru nemakumi masere nevapfumbamwe kana kuti 1 089, zvichitevera kuwanikwa kwevamwe vanhu makumi maviri nevashanu vaine chirwere ichi. Vanhu vakavhenekwa chirwere ichi nezuro vanosvika zviuru zviviri nemazana matanhatu negumi nevaviri, kana kuti 2 612. Vanhu vakanga vapora kubva kuchirwere ichi kusvika nezuro vaive mazana matatu nemakumi mapfumbamwe nevashanu kana kuti 395, uye vashaya vachiri makumi maviri. Mumwe chiremba, Dr Edgar Munatsi, avo vari ku Britain, vanoti dambudziko rekukwira kwehuwandu hwevanhu vave kuwanikwa vaine chirwere ichi, zvikuru muvanhu vagara vari munyika, richanetsa kudzivirira nekuti vanhu vanga vasiri kutevera zvakadzama mitemo yekuvhara kumeso pamwe nekugeza maoko. No media source currently available	https://www.voashona.com/a/zimbabwe-dr-munatsi-explains-spreading-covid-19-infections/5504969.html
politics	VaMnangagwa Vanosangana neVechidiki veBato Ravo reZanu-PF	Mutungamiri weZanu PF VaEmmerson Mnangagwa neChitatu vakasangana nevatungamiri vevechidiki vebato ravo muHarare vakati boka revechidiki iri harisi kunyatsoonekwa mashandiro aro panyaya dzekukwezva vechidiki kuti vave nechekuita mune mamiriro ezveupfumi hwenyika. VaMnangagwa, avo vapinda musangano veNational Assembly yevechidiki ava, vatiwo vechidiki ava ndivo vanofanirwa kudzivirira pamwe nekusimudzira gwara remusangano weZanu PF. Vatiwo vakatambira chikumbiro chevechidiki chekuti bazi roga roga rive neboka rinoona nezvezvido zvevechidiki, vachiti vachagara pasi kuti vazeye nezvechikumbiro ichi. Munyori anoona nezvevechidiki kuZanu PF, VaPupurai Togarepi vanoti musangano uyu wanga wakakoshera vechidiki zvakanyanya sezvo uchivapa mukana wekusangana nemutungamiri wenyika. VaTogarepi vanotiwo zvabuda mumusangano uyu zvichatakurwa nevechidiki vodzokera nazvo kumatunhu kwavo uko vachanozvishandisa mukusimudzira musangano wavo pamwe nenyika. No media source currently available 	https://www.voashona.com/a/vamnangagwa-vanosangana-nevechidiki-vebato-ravo-rezanu-pf/4636879.html
politics	VaMwonzora Voronga Nhaurirano naVaMnangagwa Asi CCC Inoti Inoda Sarudzo Dzakachena Chete Muna 2023	Mutungamiri wechimwe chikwata cheMDC-T uye vachitungamira mubatanidzwa weMDC Alliance musarudzo VaDouglas Mwonzora vanoti vari kuda kuita nhaurirano nemutungamiri wenyika uye vari mutungamiri webato reZanu-PF VaEmmerson Mnangagwa vachiti zviri kuitwa nePolad parizvino hazvina zvazvinonyatsobatsira. Tayedza kubata mutauriri webato rezanu-pf VaChris Mutsvangwa asi vange vasiri kudaira nharembozha yavo. Asi mutauriri werimwe bato rinopikisa reCitizens Coalition for Change Muzvare Fadzai Mahere vaudza Studio 7 kuti bato ravo parizvino rakangotarisa zvakanyanya nyaya yesarudzo dza2023 uye kana paine nhaurirano dzinoda kuti dziitwe, dzinofanira kunangana nekuona kuti sarudzo dzaitwa zvakachena. Vati izvi zvikaitika vanokunda sarudzo zvine mutsindo zvekuti panenge pasina chinangwa chekuti paitwe hurumende yemubatanidzwa. No media source currently available 	https://www.voashona.com/a/6486626.html
politics	ZLHR Yoendesa Hurumende kuMatare eDzimhosva	Rimwe sangano remagweta anorwira kodzero dzevanhu rinoti raenda kumatare zvechimbi chimbi richikumbira matare aya kuti amise mapurisa nemauto kuvhiringidza kwaari kuita magweta esangano iri ayo ari kubatsira vanhu vari kusunga zvichitevera mhirizhonga iri kuitika munyika. Zimbabwe Lawyers for Human Rights inoti inoda kuti dare redzimhosva repamusoro soro riudze mapurisa kuti asatadzise magweta esangano iri kuita basa rawo rekumirira vanhu vari kusungwa nemapurisa mumhirizhonga iri kuitika muZimbabwe. Sangano iri rinoti nhengo dzaro dziri kubatsira vasungwa munzvimbo dzinoti Bulawayo, Kadoma, Harare. Masvingo nedzimwe zvichitevera kusungwa kwavo kwakatanga neMuvhuro apo sangano reZimbabwe Congress of Trade Unions rakaronga kuratidzira kune mutsindo richitsigirwa nemamwe masangano akazvimirira. Mutauriri wesangano iri, VaKumbirai Mafunda, vanoti sangano ravo riri kushushikana zvikuru nekutyorwa kuri kuitwa kodzero dzevanhu nemapurisa pamwe nemauto. VaMafunda vanoti vari kunzwa zvakare kushushikana nekuvharwa kwaitwa masai sai eindaneti izvo zvava kutyorera vanhu kodzero dzekuwana mashoko pamwe nekuziva zviri kuitika munyika. Vanhu vemuZimbabwe vakatanga kuratidzira neMuvhuro vachiti zvinhu zvizhinji zvava nemitengo iri pamusoro soro zvichitevera kuwedzerwa kwemafuta neMugovera wapfuura. Vanhu vanodarika gumi vanonzi vakapfurwa vakafa mumhirizhonga iri kuitika. Asi Studio7 haina kukwanisa kunzwa kumutauriri wemapurisa, Amai Charity Charamba, kuti tinzwe huwandu hwevanhu vafa kusvika pari zvino. No media source currently available 	https://www.voashona.com/a/zimbabwe-rights-lawyers-take-government-to-court/4744175.html
sports	Go Warriors Go: Vatsigiri	VATSIGIRI venhabvu vanoti chikwata chenyika chemaWarriors chinoda minamato yakasimba apo chiri kunanga kuCameroon kunokwikwidza kumutambo weAfrican Nations Championship (CHAN) uyo unotanga nemusi weMugovera.   Rwendo rwemaWarriors rwekuenda kumutambo uyu rwange rusiri nyore sezvo gadziriro dzacho dzakambosvika pakumiswa zvichitevera kubatwa kwainge kwaita vatambi 15, kusanganisira dzimwe nhengo dzechikwata ichi, nechirwere cheCovid-19.   Chikwata chaZdravko ‘Loga’ Logarusic chakasimuka nemusi weChitatu chakananga kuCameroon uko chichanovhurira mutambo weCHAN chichisangana necheIndomitable Lions cheCameroon.   Muhurukuro neKwayedza, mutungamiri wesangano reFriends of the Warriors – Edward Chimedza – anoti makwikwi eCHAN egore rino akasiyana neemakore adarika nekuti maWarriors achange asina vatsigiri.   “Tange tiri kuona zvange zvichiitika mune mitambo yakasiyana yakadai seweFC Platinum, kubirirwa kwayange ichiitwa pachishandiswa Covid-19. Saka tiri kuzvityirawo kuti ndizvo zvinogona kuitika kumaWarriors edu paari kuenda kuCameroon. Tinoda kuti anohwina pasina kubirira uye tiri kuda kuona nhabvu inonakidza ichitambwa.   “Saka isu chatichangoita sevatsigiri kungoisa minamato yakasimba kuti vakomana vedu vanotimirira uye rwendo rwavo rwunge rwakajeka rwuchiendeka,” anodaro Chimedza. Chikwata cheFC Platinum masvondo adarika chakaenda kuTanzania uko chakatamba necheSimba Football Club mumutambo wechipiri wekurwira kuenda kumakwikwi eCAF Champions League group stages. Vatambi veFC Platinum vachisvika kuTanzania, vakaongororwa denda reCovid-19 asi havana kuziviswa zvakabuda muongororo iyi pachiri nenguva. Chikwata ichi chakazoziviswa kwasara maawa maviri kuti mutambo uyu uchitanga kuti vatambi vacho vashanu vane denda iri izvo zvakakatyamadza FC Platinum ndokukanganisa hurongwa hwavaive vanaho. FC Platinum yakazokundwa mutambo uyu 4-0 zvakaita kuti ibve yaburitswa mumutambo uyu. Mutsigiri mukuru wenhabvu Adomsi ‘Admoski’ Mukwasi anoti chikwata chaLoga chakasimba zvikuru uye chichanokonzeresa kumutambo uyu zvekuti chichasvika kuquarter-final chaiko.   Munhorowondo yemaWarriors kuCHAN, mugore ra2014 chikwata ichi chakasvika kusemi-fainari yemutambo uyu uko chakazoburitswa neLibya 5-4 kumapena mushure mekunge mutambo uyu wapera uri mangange 0-0.   Adomski anoti maWarriors achanyora nhorowondo zvakare gore rino kuCameroon uye vanoda minamato yenyika yese kuti vanokunda.   “Isu mumutambo weCHAN tagara hedu tinositamba zvinonwisa mvura saka naizvozvo tiri kutarisira kuti Loga nevakomana vake vachanotibatira basa. Tichavaisa mumitamato yedu kuti vatambe zvinonwisa mvura uye vagonobudirira kuCameroon.   “Chikwata chedu chakasimba uye vatambi vacho vane tarenda rinodadisa,” anodaro Adomski. Zvakadaro, maWarriors ari kuenda kumutambo uyu ariwo chikwata choga chiri kubva kunyika isiri kutambwa nhabvu pari zvino nekuda kwechirwere cheCovid-19.   Gore rapera, nhabvu haina kumbobvira yatambwa munyika muno nekuda kwedenda iri uye pari zvino hazvisati zvave zivikanwa kuti mitambo yePremier Soccer Leage ichatambwa here.	https://www.kwayedza.co.zw/go-warriors-go-vatsigiri/
politics	Mutori weNhau, Hopewell Chin'ono, Anorambirwa Chibatiso neDare	Mutori wenhau ane mukurumbira, Hopewell Chin’ono, anyimwa nedare repamusoro mukana wekubhadhara mari yechibatiso kuitira kuti atongwe achiba kumba kwake pamhosva yaari kupomerwa yekukurudzira veruzhinji kuti varatidzire zvine mhirizhonga. Mumutongo waverengwa namutongi VaWebster Chinamhora, uyo wakanyorwa naVaTawanda Chitapi, dare repamusoro ratura kuti Chin’ono haakodzere kubuditswa mujeri. Zvaturwa nedare zvatsinhirwa nerimwe remagweta raChin’ono, VaGift Mtisi. VaMtisi vati vachatora matanho kana vachinge vanzwisisa zviri mumutongo uyu. Mukuru wesangano rinorwira kodzero dzevatori venhau reMisa Zimbabwe, VaTabani Moyo, vati matare anofanira kushanda asina divi raakarerekera vakakurudzira kuti hurumende yeZimbabwe idzokere pahutongo hwejekerere. Chin’ono ari kupomerwa mhosva yekunzi akanyora padandemutande rake reTwitter achikuridzira kuti veruzhinji varatidzire zvine mhirizhonga mukati vachipandukira hurumende yaVaEmmerson Mnangagwa. Mutongo pachikumbiro chemutungamiri weTransform Zimbabwe, VaJacob Ngarivhume, avo vakadaidzira kuti munyika muratidzirwe musi wa31 Chikunguru, chekuti vatongwe vachibva kumba kwavo wakatarisirwa kuturwa nedare reHigh Court mangwana zvichitevera kunyimwa kwavakaitwa mukana uyu nedare ramejesitiriti. Zvichakadai, sangano reParadigm Initiative iro rinova mubatanidzwa wemasangano akawanda pasi rose anorwira kodzero dzevatori venhau, raburitsa gwaro richitsoropodza kusungwa kwaChin’ono. Sangano iri rati kusungwa kwaChin’ono kunoratidza kuti hurumende yeZimbabwe iri kutyora bumbiro remitemo zvikurusei kodzero dzekutaura kwakasununguka. No media source currently available 	https://www.voashona.com/a/zimbabwe-journalist-chinono-denied-bail/5533474.html
sports	Muchatiguta: Masomere	MURAIRIDZI weManica Diamond, Luke ‘Vahombe’ Masomere, anoti chikwata chake icho chiri kukwikwidza muCastle Premiership kekutanga gore rino chauya zvachose uye hachina wachinovhunduka.   Mwaka uno, maziso ese achange ari paManica Diamond yekwaMutare iyo yakapinda muCastle Premiership mushure mekunge yatamba nhabvu yainwisa mvura kuDivision One izvo zvakatuma hutungamiri hwechikwata ichi kutaura kuti vanoda kuita mukurumbira muAfrica yese.   Asi achitaura neKwayedza svondo rino, Vahombe – uyo ave kudanwa nezita remadunhurirwa nevatsigiri kuti Dr of Football kana kuti His Excellency – anoti chikwata chake chauya zvachose muPSL.   “Isu sechikwata, chekutanga ndechekuti tauya zvachose uye hapana kwatiri kuenda. Handisi kuda hangu kuvimbisa kuti tichapinda torakasha zvimwe zvikwata kana kuhwina mikombe yakawanda mumwaka wedu wekutanga. Asi zivai kuti isu hatisi kuzongorakashwa sezvinoitwa zvimwe zvikwata zvinenge zvapinda muPSL zvobva zvadzokera kwazvinenge zvabva, kwete.   “Isu tauya kuzogara muno zvachose nekuti muno muPSL ndimo medu matinokodzera kuve tiri,” anodaro.   Chero zvazvo Masomere achiti mwaka uno haadi kuvimbisa kuti vachasimudza mukombe, chikwata chake chatenga vatambi vepamusoro vakawanda vanosanganisira Partson Jaure, Marshall Mudehwe, Peace Makaha naPritchard Mpelele.   Anoti vari kuda kuti vazove chimwe chezvikwata zvikuru zvemuno zvenhabvu uye vozonomirira nyika kunze kumitambo yeCAF Champions League nemimwe.   “Vatungamiriri vechikwata chedu vanoda kuti isu tigove chimwe chezvikwata zvikuru zvenhabvu muAfrica,  zvinogoneka kuitika uye ndizvo tiri kushanda kuita saka tiri kuvaka uye munguva pfupi inotevera tichange tave padanho iroro,” anodaro.   Shasha iyi yashandura nhabvu kuManicaland zvekuti vatsigiri venhabvu vemudunhu iri vave kutomushevedza vachimuti ‘His Excellency’ vachimurumbidza nebasa raari kubata kusimudzira nhabvu.   “Handichangonzi Dr of Football chete asi kuno ndave kutoshevedzwa saHis Excellency nekuti vanhu vari kufarira basa randiri kubata rekusimudzira nhabvu.   “Chikwata chedu chaunza mufaro kune vazhinji uye ndiko saka mazita aya erumbidzo ari kungowanda,” anodaro Masomere.   Zvichitevera kuburitswa kwakaitwa Mutare City Rovers muCastle Premiership mwaka wadarika, Manica Diamond ndiyo ichange yakamirira guta reMutare muPSL mwaka uno.	https://www.kwayedza.co.zw/muchatiguta-masomere/
business	Sangano reBill and Melinda Gates Rowanisa Vanhu Dzimba muHarare	Rimwe sangano rekuAmerica, reBill and Melinda Gates Foundation, irapedza chirongwa charo chekuvakira vanotambura dzimba muHarare apo ratambidza dzimba zviri pamutemo kumhuri mazana mana nemakumi masere mumusha weDzivaresekwa Extenstion muHarare. Vachitaura pachiitiko ichi, mumwe mukuru anoona bezvekufambiswa kwezvirongwa musangano iri, Amai Melanie Walker, vati chirongwa ichi, icho chine mamiriyoni makumi mashanu emadhora, chabudirira chose. Vati ishuviro yavo kuti kanzuro yeHarar,e ichashanda nemamwe masangano anopa rubatsiro,ichaenderera mberi ichivakira vanoshaya dzimba kuti vagare zvakanaka sezvo sangano ravo rapedza chirongwa charo. Meya veguta reHarare, VaBenard Manyenyeni, vatenda sangano iri uye vati chirongwa ichi chakabudirira chose zvekuti kanzuru yavo yave kutoronga kushandisa chirongwa ichimukugadzirisa dambudziko revanhu vari kugara munzvimbo dzisingakodzeri muguta. Pasi pechirongwa cheBill and Melinda Gates Foundation, kanzuru yakapihwa mari yekugadzira migwagwa, kugadzira pombi dzemvura nesiweji uyewo vanhu vakazopihwa mari dzekuvaka dzimba dzine mipanda miviri miviri. Vazhinji vakawana rubatsiro nedzimba pasi pechirongwa ichi ndevaya vakabviswa munzvimbo dzavaigara apo hurumende yaigadzirira kushanya muZimbabwe kwaMambokadzi wekuEnglanda, Queen Elizabeth, muna 1992 pamwe nevamwe vakaputsirwa dzimba dzavo paOperation Murambatsvina muna 2005. Mumwe wevanhu ava, Amai Grace Tagarisa, vanoti vanofara chose kuti vavewo nepekugara zvichitevera rubatsiro rwakabva kuBill and Melinda Gates Foundations. Vanoti kunze kwemba vakadzidziswa kuita mabasa ekuzvibatsira akaita sekusona. Mumwe wevanhu vakawana rubatsiro kubva kusangano iri, Ambuya Netty Mahachi, vaudza Studio 7 kuti vanofara chose kuti vave nepekugara mushure mekutambura kwenguva yakareba. VaManyenyeni vati zvichitevera kufamba zvakanaka kwechirongwa ichi, kanzura ichabvisa mumhuri zana nemakumi maviri neimwe dziri kugara zviri kunze kwemutemo mumusha weGunhill vodzivakira dzimba kuMabvuku. Vaenderera mberi vachiti kanzuru yavo iri kuedza napose painogona napo kuti munhu wese awane pekugara muHarare zvisinei nekuti murombo here kana kuti kwete Vati kanzuro yavo ine chinangwa chekuvaka dzimba dzinodarika zana rezviuru kusvika mugore ra2018.	https://www.voashona.com/a/zimbabwe-bill-manyenyeni-chifera-harare-dzivaresekwa-/2728731.html
sports	DeMbare yagadza Mashingaidze saCEO	  DYNAMOS yagadza aimbove CEO weZIFA, Jonathan Mashingaidze, kuve chamangwiza wechikwata ichi.   Mashingaidze akamboshanda basa iri kuchikwata ichi asati abviswa achipihwa rimwe mugore ra2021 panguva yechirwere cheCovid-19.   Mutauriri weDeMbare, Tinashe Farawo, anozivisa nezvekugadzwa kwaMashingaidze.   “Dynamos Football Club inoda kuzivisa nezvekugadzwa kwaJonathan Mashingaidze saChief Executive Officer wechikwata. Kugadzwa kwake kwatoitika uye kuri mugwara rinotenderwa neFIFA, CAF neZIFA Club licencing framework nezvirongwa zvechikwata.   “Mashingaidze, nyanzvi mune zvekutungamira nhabvu, ari kutarisirwa kutungamira basa rechikwata,” anodaro Farawo.   Mashingaidze achange achishanda ari general manager zvekare.	https://www.kwayedza.co.zw/dembare-yagadza-mashingaidze-saceo/
health	Zimbabwe Inobatana neDzimwe Nyika Mukucherechedza ‘World Aids Day’	Zimbabwe yabatana nedzimwe dzepasi rose mukucherechedza zuva rekukurudzira vanhu kuti vadzivirire kupararira kwechirwere cheHIV/AIDS kana kuti World AIDS Day. United Nations yakatara musi 1 Zvita gore rega rega semusi wekucherechedza zuva iri. Dingindira reWorld Aids Day gore rinoti “Ending the HIV/AIDS Epidemic: Resilience and Impact”. Vachitaura panhepfenyuro yeZBC neMuvhuro manheru, mutungamiri wenyika, VaEmmerson Mnangagwa, vakati gore rino, kucherechedzwa kwe zuva iri kunokosha nekuti nyika dzepasi pose dzakatarisana nechirwere che Covid-19. VaMnangagwa vakati hazvigoni kuti Zimbabwe inangane nekurwisa AIDS/HIV chete isingatarisi mamiriro akaita zvipatara nezvose zvinoshandiswa mukuunza hutano kuvanhu. Vakati hurumende yavo iri kugadzirisa mamiriro ezvehutano munyika kuti ikwanise kubatsira vanhu nekukurumidza. VaMnangagwa vakavimbisa kuti hurumende ichabudirira muchirongwa che 90/90/90 sezvo Zimbabwe ichitove mberi muzvizhinji zvezvinangwa izvi. Zvinangwa izvi ndezvekuti vanhu makumi mapfumbamwe kubva muzana vazive vavhenekwe uye kana vavhenekwa vapinde muchirongwa chekupihwa mapiritsi. Zuva reWorld AIDS Day rakatanga kucherechedzwa muna 1988. Rinopa mukana kumasangano nevanhu pasi pose kuti vabatane mukurwisa mukondombera uyu, uye kukurudzira ruzivo pamusoro pechirwere ichi, pamwe chete nekubvisa pfungwa yekusarudza vanenge vabatwa nacho. Dr Simbiso Ranga, vanoshanda mudunhu reNorth Carolina, muAmerica, vaudza Studio 7 kuti senyika, Zimbabwe inofanirwa kuona kuti chirwere che Covid-19 hachikanganisi basa riri kuitwa mukurwisa HIV/AIDS.  No media source currently available 	https://www.voashona.com/a/zimbabwe-inobatana-nedzimwe-nyika-mukucherechedza-world-aids-day-/5682629.html
business	Hurumende Yokundikana Kuwirirana neVashandi paMari Dzavanotambira	Munyori mukuru musangano reApex Concil, mubatanidzwa wemasangano evashandi vehurumende VaDavid Dzatsunga vanoti mushure memusangano wemaawa mana vatadza kuwirirana nyaya yemari dzavanotambiriswa nehurumende. Pari kutarisirwa kuitwa mumwe musangano nemusi weChitatu. Vashandi vanoti vanoda kuwedzerwa mari kubva pamazana mana negumi nemana kusvika pachiuru chimwe chete nemazana manomwe. Vashandi ava vange vati vachatanga kuratidzira nemusi weMuvhuro asi vakazoti vave kuda kumbopa nhaurirano mukana.	https://www.voashona.com/a/hurumende-yokundiaka-kuwirirana-nevashandi-pamari-dzavanotambira/4762188.html
politics	Gweta raVaMnangagwa VaLewis Uriri Vopa Huchapupu muDare reConstitutional Court	Gweta riri kumirira mutungamiri wenyika VaEmmerson Mnangagwa VaLewis Uriri vave kupa humbowo mudare vachiti humbowo hwakapihwa nemagweta emutungamiri weMDC Alliance VaThabani Mpofu akanonoka kuunzwa kumatare sezvinodiwa nemutemo. VaUriri vari kuti nekudaro dare haritombofanire kunzwa zvose zviri kupihwa sehumbowo neMDC Alliance. Vari kutiwo dai bato rinopikisa rakakumbira kuti mavhoti averengwe patsva kana vaida kupa humbowo hwekuti dare rivhure magwaro avhurwe zvekare. Asi mumwe mutongi wedare Amai Rita Makarau vati zvimwe zviri kutaurwa naVaUriri hazvienderane nezvinodiwa pamutemo wesarudzo dzemutungamiri wenyika zvekuti kana maawa makumi mana nemasere apfuura veMDC Alliance vaikwanisa kuenda kudare reElectoral Court kuti vapihwe mvumo yekuti mavhoti averengwe zvekare patsva. VaUriri vanoti VaMpofu havana humbowo hwakati tsvikiti hwavapa kuti pane mamwe mavhoti akaita zvekubirirwa anosvika zviuru makumi matanhatu nemappfumbamwe.	https://www.voashona.com/a/gweta-ravamnangagwa-valewis-uriri-vopa-huchapupu-mudare-reconstitutional-court/4539289.html
politics	Vanopikisa Vanoti VaMliswa Ndivo Vanofanirwa Kumirira Hurungwe West Kwete VaGuzah	Zimbabwe Electoral Commission, ZEC, iri kushorwa zvakanyanya nemabatiro ayakaita sarudzo yemuHurungwe West, uko inoti VaKeith Guzah veZanu-PF vakasarudzwa zviri pamutemo kunyange hazvo vange vasiri mugwaro revavhoti. ZEC inoti VaGuzah vakakumbira kuti vabviswe kuMagunje vachienda kuHurungwe West asi pakaita matambudziko pakuita izvi zvakapa kuti izvi zvisaitwe. Asi ZEC inoti kubvumidza kwayakaita VaGuzah kuti vavhoterwe musarudzo yeHurumengwe West zviri pamutemo. ZEC yatendawo kuti VaGuzah havana kukwanisa kuvhota nekuda kwekuti zita ravo rainge risiri mugwaro revavhoti mudunhu iri. VaGuzah vaudza Studio 7 kuti hapana chavangataure panyaya iyi pari zvino. Asi vakakwikwidza musarudzo iyi vakazvimirira, VaTemba Mliswa, vanoti VaGuzah havafanire kunge vachimirira Hurungwe West nekuti mapepa avo avakashandisa pasrudzo iyi akange asina kumira zvakanaka. No media source currently available Mutungamiri webato reNational Constitutional Assembly, NCA, uye vari muzvinafundo panyaya yemitemo, VaLovemore Madhuku, vanoti mashoko eZEC anoshoresa zvikuru. VaMadhuku vanoti kana VaGuzah zita ravorakanga risiri mugwaro revavhoti zvinoreva kuti havana kodzero dzekuvhoterwa mudunhu iri izvo zvinopa kuti VaMliswa vagadzwe semumiriri wedunhu iri muparamende. No media source currently available    	https://www.voashona.com/a/zimbababwe-politics/2832909.html
business	Zvikoro Zvovhurwa Vakawanda Vachinetsekana Kuwana Mari	Vabereki vakawanda vanonzi vachakundikana kugadzirira zvakakwana kudzokera kuchikoro kwevana vavo neChipiri pachatanga kotoro yepiri, nekuda kwekunetsa kwemari kumabhanga pamwe nemunyika yose. Mutungamiri werimwe sangano revarairidzi, reProgressive Teachers Union of Zimbabwe, PTUZ, Doctor Takavafira Zhou, vanoti sesangano vatambira mashoko ekuti mitsetse yekutora mari kumabhanga yanga yakareba kudarika mamwe mazuva, uye mamwe mabhanga apererwa nemari. Mumwe mubereki ane mwana anodzidza kuMazowe asina kuda kudomwa nezita anoti azokwanisa kuwana mari yekuti mwana afambise mushure mekumira mumutsetse wepabhanga kwenguva ndefu kwazvo. Mabhanga mashoma asara achipa mari anonzi anga achipa madhora makumi maviri chete pamunhu, mari inonzi nevakawanda haina zvikuru zvainobatsira nazvo. Doctor Zhou vanotiwo zvikoro zviri kuvhurwa pasina zvati zvagadziriswa pane zvinetswa zvekotoro yapera zvinosanganisira hwaro hwedzidzo hutsva, kana kuti curriculum. Doctor Zhou vanoti vadzidzi nevadzidzisi vane dambudziko rekuona vanofunga kuti vari kusiiwa kunze panyaya yehwaro hwedzidzo hutsva sezvo pasina zvati zvaitwa zvekuvabatsira kuti vave nemabhuku ekushandisa. Vanotiwo nyaya dzemari dzemihoro dzevarairidzi hadzina kutaurwa nezvadzo, izvo zviri kuita kuti varairidzi vanyunyute zvikuru. No media source currently available 	https://www.voashona.com/a/zimbabwe-politics-education-economy-zhou-ptuz/3842789.html
sports	Young Igwe osimudzira maboozer	ZVIKWATA zvitanhatu zvenhabvu yemaboozer zvichasangana svondo rino nemusi weMugovera paPrince Edward School, muHarare apo zvichatatsurana pamutambo wePeter Moyo at 29 Tournament.   Mutambo uyu uri kurongwa nemuimbi wemusambo weSungura – Peter ‘Dhewa’ Moyo – uyo anove nerudo nenhabvu zvikuru sezvo akambotambira zvikwata zvakadai seLancashire Steel Juniors nevatambi vanosanganisira Dennis Dauda.   Mutambo uyu uchange uri wekupemberera kusvitsa makore 29 okuberekwa kwaYoung Igwe sezita remadunhurirwa raMoyo pamwe nekusimudzira nhabvu yemaboozer.   “Nhabvu yechiboozer vazhinji vanoiona seyezvidhakwa chete, asi yakakosha zvikuru sezvo ichitibatsira kuvaka nekuchengetedza miviri yedu.   “Kana vanhu vakura, kazhinji nguva yekuvaka muviri tinenge tisina saka ndiri kuda kusimudzira mitambo yemaboozer iyi iite mukurumbira itambwe nezvikwata zvakawanda.   “Hongu, ndinoziva kuti zvikwata zvakawanda zviriko zvinotamba nhabvu yemaboozer zvichikwikwidza asi ini ndiri kuda kuisimudzira iite mukurumbira,” anodaro.   Moyo achatambawo mumutambo uyu sezvo chikwata chake chaanotambira cheLimpopo FC chichange chiri chimwe chezvichakwikwidza.   “Ini ndiri kutambawo musi wacho sezvo chikwata changu Limpopo FC chiri kuzokwikwidzawo. Ndichange ndichirakidzawo tarenda rangu,” anodaro Moyo.   Zvikwata zvichahwina pamutambo uyu zvichawaniswa mibairo yakasiyana-siyana inosanganisira mikombe nemenduru.	https://www.kwayedza.co.zw/young-igwe-osimudzira-maboozer/
sports	Vatambi baiwai nhomba: SRC	  SANGANO reSports and Recreation Commission (SRC) riri kukurudzira vatambi vemitambo yakasiyana kuti vabaiwe majekiseni ekudzivirira Covid-19 kuitira kuti zvigobatsira mukuderedza kupararira kwechirwere ichi pamwe nekudzoswa kwemitambo nekuchimbidza.   Mitambo yose pari zvino yakambomiswa nekuda kweCovid-19 kunze kweyezvikwata zvenyika chete inosanganisira yeZimbabwe Cricket apo maChevrons ari kubandana neBangladesh mumitambo yeOne Day International, Twenty20 Series neTest match series.   Muchinyorwa, akafanobata chigaro chadirector-general weSRC – Sebastain Garikai – anoti zvakakosha kuti vatambi vose vaibaiwe majekiseni ekudzivirira Covid-19.   “Kunyanzvi dzemitambo zvakakosha kuti tikoshese chirongwa chekubaiwa nhomba yeCovid-19 sezviri kuitwa neveruzhinji nekuti zvinobatsira mukuderedza kupararira kwechirwere ichi.   “Kana chirwere ichi chikarwiswa, zvinobatsira zvakare pane zvatiri kuedza kuita mukudzosa mitambo yose, ichidzoka iine vatsigiri asi vari vashoma,” anodaro Garikai.   Anoenderera mberi achiti, “Tichitarisana nekumiswa kwemitambo yeChibuku Super Cup, zvakaratidza kukosha kwekubaiwa majekiseni eCovid-19 nekuti zvikwata zvaive nevanhu vakawanda vakabatwa neCovid-19 ndizvo zvaive nevashomawo vakabaiwa.”   Garikai anoti pari zvino SRC pamwe nemasangano akasiyana vari kuongorora mafambiro ari kuita zvinhu munyika maringe nedenda iri.   “Tiri kuongorora zvose zvinenge zvichiitika kuti todzosa sei mitambo, naizvozvo tichange tichiongorora svondo rega-rega tichiita hurukuro negurukota revechidiki nerezveutano nekurerwa kwevana,” anodaro.   Garikai anoti pari zvino mitambo yenhabvu haikwanisike kuti idzoke asi hunge kana zvikwata zvemuPSL zvikatevedzera chirongwa chebio-secure bubble izvo zvinoreva kuti vatambi venhabvu, hutungamiri hwemutambo uyu nevaridzi vepembe vanenge vachigara pavo voga kusina veruzhinji.   “Nhabvu pari zvino inogona kudzoka chete kana chirongwa chebio-secure bubble chiri kutevedzerwa izvo zvinoona vatambi venhabvu, vatungamiri vezvikwata nevaridzi vepembe vose vachigara pamwe chete vasingasange neruzhinji. Izvi ndizvo zviri kuitwa nevecricket nerugby, ndiko kusaka mitambo yavo iri kutenderwa kutambwa.   “Tose tinoda kuona kukasika kudzoka kwemitambo. Asi kudzoka kwayo kunofanirwa kunge kuchienderana nesainzi, mitemo yeWorld Health Organization (WHO) nemitemo yeHurumende,” anodaro.	https://www.kwayedza.co.zw/vatambi-baiwai-nhomba-src/
business	Mabhizimisi Orasikirwa neMamiriyoni Mashanu eMadhora paZuva neNyaya yeKuratidzira	Sangano reZimbabwe National Chamber of Commerce, ZNCC, rinoti mumazuva maviri ekuratidzira nyika yarasikirwa nemari inodarika mamiriyoni gumi emadhora. Mari iyi haisanganisiri mari yezvitoro zvakavharwa kana kupwanya mukuratidzira uku. Mukuru weZNCC, VaChris Mugaga, vaudza Studio 7 kuti zvinhu hazvina kumira zvakanaka kune vemabhizimisi. VaMugaga vakurudzira hurumende kuti itaurirane nevashandi senzira yekuyedza kupedza kunetsana uku. Gurukota rinoona nezvevashandi, Doctor Sekai Nzenza, vanoti hurumende iri kuzopa vashandi vayo mari iri pakati pezvikamu nemakumi maviri nezvitatu kubva muzana kubva mwedzi uno kusvika muna Kurume nhaurirano dzemuhoro dzichienderera mberi. Vatiwo vari kuda kutanga kuita nhaurirano nevashandi kuburikidza nemisangano yeTripartite Negotiating Forum. Munyori mukuru muZCTU, VaJaphet Moyo, vanoti hurumende yange yave nemakore akawanda ichiramba kuita nhaurirano nevashandi. Nyanzvi munyaya dzezvehupfumi, uye vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vati zvinhu hazvina kumira zvakanaka kumushandi muZimbabwe zvokonzera kuratidzira. Mutungamiri wenyika, VaEmmerson Mnangagwa, pari zvino vari kuRussia uye vachashanyira dzimwe nyika shanu vachiyedza kukwezva vekuze vanouchika mari munyika. Asi Doctor Kanyenze vati kuti zvishande, zvinonetsa kana munyika musina kugadzikana. Vashandi vakatanga kuratidzira musi weMuvhuro vachigunun’una nekukwira kwemafuta ekufambisa dzimotokari nezvikamu zana nemakumi mashanu kubva muzana. Mitengo yezvinhu zvekudya yakabva yatangawo kuita chamurambamhuru ichikwira izvo vakawanda vanoti vava kuomerwa nehupenyu. No media source currently available 	https://www.voashona.com/a/mabhizimisi-orasikirwa-nemamiriyoni-mashanu-pazuva-nenyaya-yekuratidzira/4743869.html
politics	Nyakupfura VaPatrick Kombayi Muna 1990, VaChivamba, Vanoshaya	Mutevedzeri wasachigaro weZanu-PF mudunhu reMidlands Province, VaKizito Chivamba, avo vange vari nhengo yeparamende inomirira Chiwundura, vakashaya kuchipatara cheGweru nemusi weChitatu. VaChivamba vakatanga kuva nhengo yeZanu muna 1972 uye vanoti vainge vari mujibha kubva muna 1977 kusvika muna 1979. Vange vari nhengo yeparamende kubva muna 2008. Mufi anonzi ange arwara kwenguva yakareba. Kunyange hazvo veZanu-PF mudunhu iri vari kuchema vachiti vaive gamba, vamwe vanopikisa vanoti nyaya yavo yekupfura muchakabvu Patrick Kombayi vachibatsirana naVaElias Kanengoni musori, avo vakaitwa gamba renyika munongedzo wekuti muZimbabwe hamuna hutongo hwejekerere. Muna 1990 munguva yesarudzo, VaChivamba naVaKanengoni vakapfura VaKombayi vainge vari kubato reZimbabwe Unity Movement. VaKombayi vaikwikwidzana nevaimbova mutevedzeri wemutungamiri wenyika mushakabvu Simon Muzenda kuGweru. Dare repamusoro soro rakavatongera kugara mujeri kwemakore manomwe asi mutungamiri wenyika, VaRobert Mugabe, vakabva vavaregerera vachishandisa masimba avo semutungamiri wenyika. Munguva yehondo yeChimurenga, VaKombayi vaibatsira zvikuru varwiri verusununguko vainge vari kuZambia. Gweta rinorwira kodzero dzevanhu, VaDewa Mavhinga, avo vanoshanda nesangano reHuman Rights Watch, vanoti tsika yehurumende yeZanu-PF yekuregerera vanotyora kodzero dzevanhu iri kudzosera hutongo hwejekerere kumashure. No media source currently available  	https://www.voashona.com/a/zimbabwe-chivamba-dies/3817047.html
sports	‘Bhora radhakwa’: mitambo yeDynamos, caps haisisina mukurumbira	SHASHA yakambonetsa ichitamba nhabvu kuzvikwata zvinoti Arcadia United, CAPS UNITED nemaWarriors – Carlos Max – anoti mutambo weHarare Derby pakati peDynamos neCAPS UNITED hausisina mukurumbira sezvawaiita kare.   Svondo rino, nzira dzese dziri kunanga kunhandare yeRufaro Stadimu nemusi weSvondo uko Dynamos ichatamba neCAPS UNITED mumutambo uyu uyo waizivikanwa kare uchinakidza zvekukunda ngoma kurira.   Mutambo wekutanga wakatambwa muna Kubvumbi kuNational Sports Stadium pakati pezvikwata izvi, wakaona Kepe-kepe ichihwina 1-0 uye Denver Mukamba – uyo panguva iyi aitambira CAPS UNITED – ndiye akanwisa chibodzwa ichi.   “Munoona chii? Mutambo uyu mukuru uye kare ndiwo waitoburitsa shasha dzePSL dzegore iroro asi zvasiyana nemakore ano nekuti zvakawanda zvashanduka.   “Kuvatsigiri venhabvu unogona uchiri mutambo mukuru asi kuvatambi havachaukoshese nekuti tinozvionera nematambiro acho, haasiriwo ataiita kare,” anodaro.	https://www.kwayedza.co.zw/bhora-radhakwa-mitambo-yedynamos-caps-haisisina-mukurumbira/
business	Dhora remuNyika Roramba Richishaya Simba paMusika weRBZ	Reserve Bank of Zimbabwe yazivisa kuti dhora remunyika riri kuramba richishaya simba pamusika wekutenga nekutengeserana mari wekunze kana kuti RBZ auction rate. RBZ yazivisa izvi padandemutande rayo reTwitter. Nhasi dhora rekuAmerica range richitengwa nemashora mazana makumi matanhatu nemakumi mashanu nemana nezviga zvisere nezvinoraudzira kana kuti 1 US dollar to ZWL654, 8651. Svondo rapera dhora rekuAmerica raitengwa nemadhora zana nemakumi matanhatu nemaumi mana nematanhatu nezvigag zviviri nezvinoraudzira kana kuti 1 US$1To ZWL 646, 2415. Nyanzvi munyaya dzezvehupfumi Muzvinafundo Gift Mugano vati RBZ iri kuyedza kuda kuti huremu hwedhora kumusika wayo huenzane nehwepamusika wemukoto uri kutengesa dhora rekuyAmerica nemadhora mazana masere kusvika pamazana mana kana kuti ZWL800 to ZWL 900 asi vati izvi zvichanetsa.	https://www.voashona.com/a/6854935.html
business	Mapurisa Oparadza Zvinotengeswa Mumigwagwa	Vanotengesera mumigwagwa vari kurasikirwa nezvinhu zvavo zvinokosha zviuru nezviuru zvemadhora izvo vari kutorerwa nemakanzuru mumaguta zvichetevera mashoko emutungamiriri wenyika, VaRobert Mugabe, ekuti makanzuru anofanira kubvisa mumigwagwa vese vari kutengesa zviri kunze kwemutemo. Kunyange hazvo mamwe madhorobha asati atanga kubvisa vanotengesa mumigwagwa, mumaguta akaita seHarare neMasvingo, mapurisa ekanzuru pamwe neeZimbabwe Republic Police, ZRP, ari kufamba mumigwagwa achitora zvinhu zvevanhu vanonzi vari kutengesera panzvimbo dzisangabvumidzwe. KuMasvingo vaye vanenge vatorerwa zvinhu zvavo vanokwanisa kunozvitora kumahofisi ekanzuru kana ZRP kana vachinge vabhadhara faindi. MuHarare kanzuru inoti iri kuparadza mirivo, michero nezvimwe zvinhu zvinosvika matani maviri zuva rega rega. Mutauririri wekanzuru yeHarare, VaMichael Chideme, vanoti zvinhu izvi, zvinogona kuora, hazvibvumidzwe kudzorerwa mumigwagwa. Asi vanoti vaye vanenge vatorewa zvinhu zvakaita sembatya kana mbozhanhare vanokwanisa kuenda kunotora zvinhu zvavo kumahofisi ekanzuru vabvisa mubhadharo. VaChideme vanoti nyaya yekuparadza chikafu, michero nemiriwo inoitirwa kudzivirira zvirwere zvakaita sekorera sezvo zvinhu izvi zvinenge zvatorwa munzvimbo dzisingabvumidzwe. VaChideme vati kana zvinhu zvikagarisa zvisina kutorwa, kanzuru inozvitengesa. Zvichakadai, VaChideme varamba mashoko ekuti mapurisa nevamwe vashandi vekanzuru vari kutora zvinhu zvinenge zvatorerwa vanoitengesera mumigwagwa vachiti izvi hazvibvumidzwe nemutemo. Imwe nhengo yeZimbabwe Home Industries Association, Amai Martha Shumba, vati manyepo kuti vese vari kutorerwa zvinhu vari kutengesera panzvimbo dzisingabvumidzwe. Vati semuenzaniso, kanzuru nemapurisa vari kutora zvinhu zvevanhu vari pane mimwe misika yakavhura kare kare. Zvichetevera mashoko aVaMugabe, gurukota rinoona nezvedunhu reHarare, Amai Mirriam Chikukwa, vakaita musangano nekanzuru yeHarare, mapurisa, masoja nemagadhijere vakatanga chirongwa chekubvisa vanotengesera mumigwagwa icho chinonzi chicharamba chiripo kusvika guta rachena. Izvi zviri kuitwawo mune mamwe maguta nemadhorobha asi mamwe madhorobha achiri kuronga kuti ofambisa chirongwa ichi sei. Vanhu vakawanda munyika havana mabasa izvo zvave kuita kuti vararame nekutengesa mumigwagwa. No media source currently available 	https://www.voashona.com/a/vendors-raids-confiscation-anger/4079580.html
health	Chinhoyi University of Technology Inonzi Yave Kumanikidza Vadzidzisi, Vadzidzi neVashandi Kubayiwa Nhomba yeCovid-19	Chikoro chikuru cheChinhoyi University of Technology -CUT- chiri kurambidza vadzidzi nevashandi vanenge vasina kubayiwa nhomba yekudzivirira chirwere che COVID-19 kupinda pachikoro. Vadzidzi avo vanga vauya kuzopedza zvidzidzo zvavo pamwe nekunyora bvunzo nemusi weMuvhuro vakashamisika vachinzi vaburitse kadhi rinoratidza kuti vakabaiwa nhomba yekudzivirira chirwere che COVID-19 kuti vabvumirwe kupinda pachikoro. Mumwe mudzidzi asina kuda kudomwa nezita anoti arambidzwa kupinda pachikoro achinzi haana kubayiwa nhomba audza Studio 7 kuti anoti chanyanya kumurwadza ndechekuti havana kunge vayambirwa nezvedanho iri. Munyori anoona nezvemagariro evadzidzi musangano rinomirira vadzidzi pachikoro ichi VaFrancis Nhete vanoti danho ratorwa nechikoro rakanaka sezvo vachiwirirana naro sevatungamiri vevadzidzi. Mutauriri weCUT Dr Tapera Musekiwa vanoti vatora danho iri senzira yekudzivirira vamwe vadzidzi nevashandi. VaTapera vanoti vabva vaisa nhomba pakiriniki yechikoro kuti zvive nyore kune vanenge vasarudza kubayiwa.Zvikoro zvakawanda zvepamusoro zvakatozivisa kuti vadzidzi vanenge vasina kubayiwa nhomba yekudzivirira chirwere che COVID-19 havabvumirwe kudzidza kana kunyora bvunzo nevamwe. Asi danho iri riri kupikisawa nesangano revashandi reZimbabwe Congress of Trade Unions rinoti kuita izvi kutyora kodzero dzevanhu dziri mubumbiro remitemo. Gore rapera muna Mbudzi, chikoro cheCUT chakambovharwa mushure mekunge vadzidzi makumi mashanu nevanomwe vabatwa nechirwere cheCovid-19. No media source currently available 	https://www.voashona.com/a/chinhoyi-university-of-technology-inonzi-yave-kumanikidza-vadzidzisi-vadzidzi-nevashandi-kubayiwa-nhomba-yecovid-19/6079173.html
business	Hurumende Yotadza Kupa Zvikwanisiro Zvayakavimbisa Vashandi	Sangano rinomirira vashandi mubazi rezvekurima, reZimbabwe Agricultural Professionals And Technical Association (ZAPTA), rinoti hurumende haisi kuzadzikisa zvizhinji zvayakavimbisa vashandi mumisangano yavakaita navo. Munyori weZAPTA, VaZivaishe Zhou, vaudza Studio 7 kuti sangano ravo rave nenguva richiudza hurumende kuti vashandi havana zvikwanisiro zvekuita mamwe mabasa anodiwa nehurumende musi wa 21 Zvita 2020 usati wapfuura, asi vachiti hurumende haisati yavapa zvikwanisiro izvi, zvinosanganisa michina inoratidza nzimbo dzepakashandwa muchirongwa che Pfumvudza, kana kuti GPS Coordinates. VaZhou vanoti nyaya iyi yakataurwa nezvayo mumusangano wavakaita masvondo maviri apfuura, hurumende ikavimbisa kuti ichagadzirisa nyaya iyi. Vanoti kusvika parizvino, hapana chati chaitwa. VaZhou vanoti vanotya kuti vashandi vanozopomerwa mhosva yekuti vatadza kuita basa munguva yakatarwa ivo vasina zvikwanisiro zvacho. Takabata mukuru anoona nezvevashandi mubazi iri, VaGibson Chijarira, vakati titaure nemukuru we Agritex, VaStancilae Tapererwa, avo vatatadza kubata. No media source currently available 	https://www.voashona.com/a/zimbabwe-agricultural-workers-ask-for-tools-of-their-trade-zivaishe-zhou/5704387.html
politics	VaMnangagwa Voudzwa Kuti Vazadzise Mashoko Avo Anoshora Huori	Masangano anoshanda akazvimirira anoti hurumende haina chido chekurwisa nekupedza huwori munyika zvisineyi hazvo kuti mutungamiri wenyika, VaEmmerson Mnangagwa, vanobuda vachishoropodza huori uhwu. Vachitaura mushure memashoko aVaMnangagwa pazuva rekucherechedza zuva reAfrica Anti Corruption Day pamwe nemashoko avakataura ekushora huori pamusangano wePolitical Actors Dialogue nezuro, mutauriri weCrisis in Zimbabwe Coalition, VaMarvelous Khumalo, vanoti aka hakasi kekutanga VaMnangagwa vachitaura mashoko akadai, asi pasina zviri kuitwa. VaKhumalo vanoti semaonero avo, hurumende iripo ine huwori hwakanyanya kudarika hurumende yaiva yaVaRobert Mugabe. Mutungamiriri wesangano rinomirira vashandi munyika reZimbabwe Congress of Trade Unions, VaPeter Mutasa, vanoti pavakatora matomu, VaMnangagwa vakataura kuti vachaparadza huwori, izvo zvavari kutadza kuita sezvo huwori hwacho huri kutoenderera mberi. Nyanzvi munyaya dzehupfumi, uye vachishanda vakazvimirira, VaMasimba Manyanya, vanoti vanoona sekuti zvinonetsa kuti hurumende irwise huwori nekuti vazhinji vanoita huwori vari pedyo nemutungamiri wenyika nevamwe vakuru vakuru muhurumende. Imwewo nyanzvi munya dzehupfumi, VaMasimba Kuchera, vanoti VaMnangagwa vakavimbisa kurwisa huwori pavakapinda panyanga muna 2017 vakatodzinga nhengo dzebhodhi reZimbabwe Anti-Corruption Commission dzaivepo asi kusvika pari zvino hapana chiri kunatsoitwa kupedza hurowi munyika. Vanoongorora nyaya dzematongerwo enyika vakarerekera kubato riri kutonga reZanu PF, VaPeter Matange, vaudza Studio 7 kuti mashoko aVaMnangagwa anoratidza kuti havasi kufara nemabatirwo ari kuitwa nyaya dzehuwori munyika. Vaenderera mberi vachiti mutungamiriri wenyika haakwanisi kupindira munyaya dzinenge dzave kumatare edzimhosva vachiti nyaya dzehuwori dzinoda nyanzvi mukudziongorora uye zvinotora nguva kuita izvi. Asi VaMnangagwa vanoti hurumende yavo iri kuedza napose painogona napo kurwisa huwori. Mushandi mukuru anoona nezvekuburitswa kwemashoko muZanu PF, VaTafadzwa Mugwadi, vanoti hurumende yaVaMnangagwa iri kurwisa huori ndosaka vamwe vakuru vakuru muhurumende vaine nyaya dzehuori dziri kumatare. Kubvira pavakapinda muhofisi, pane makurukota ehurumende anoti Amai Priscah Mupfumira, VaObadiah Moyo nevamwe vaive makurukota ehurumende, vakaita saVaIgnatius Chombo, naVaSamuel Undenge vakasungirwa nyaya dzehuwori. Sachigaro weZimbabwe Anti-Corrutpion Commission, Justice Loice Matanda-Moyo, vanoti matare anofanira kusimbiswa kuti ape mitongo inodzivirira kuparwa kwemhosva dzehuwori munyika. Sangano reTransparence International rinoti Zimbabwe inorasikirwa nemari inodarika bhiriyoni remadhora ekuAmerica nekuda kwehuori gore rega rega. No media source currently available  	https://www.voashona.com/a/zimbabwe-president-told-to-walk-the-talk-on-corruption/5502677.html
health	Zimbabwe Yokandwa Pakati peNyika Dziri Kutyora Kodzero dzeVanhu Munguva yeCovid-19	Rimwe sangano rekuEurope raisa Zimbabwe pakati penyika dzisiri kukoshesa hutongi hwejekerere munguva yeCovid 19 izvo zviri kutsinhirwawo nevanorwira kodzero dzevanhu munyika. Sangano rekuSweden reInternational Institute for Democracy and Electoral Assistance, kana kuti International IDEA, rinoti Zimbabwe ndeimwe yenyika dzisiri kukoshesa hutongi hwejekerere munguva ino yedenda redzihwamupengo reCovid 19. Dzimwe nyika dzaiswa muchikwata ichi nesangano iri dzinosanganisira Algeria, Bangladesh, Cambodia, China, Cuba, Egypt pamwe neSaudi Arabia, Sachigaro wesangano reMedia Institute of Southern Africa muZimbabwe pamwe nekuchamhembe kweAfrica, VaGolden Maunganidze, vati kusungwa kwakaitwa vatori venhau vakawanda munyika vachinzi vatyora mitemo inobata nyaya dzekudzivirira kupararira kwechirwere chedzihwamupengo kana kuti Covid 19 Containment Regulations kunoratidza chokwadi chekuti hutongi hwejekerere hausi kukosheswa munyika. Vanorwira kodzero dzevanhu vakaita saVaPride Mkono vanoti kusaitwa kwesarudzo dzechipiri dzekutsiva makanzura nenhengo dzeparamende dzakabviswa pazvigaro zvavo kana avo vakafa kwakaitawo kuti zvido zveveruzhinji zvisazadzikiswe ukuwo hurumende ichiti kuita sarudzo idzi kwaizowedzera mukana wekuti vanhu vatapurirane chirwere cheCovid 19 icho chiri kuuraya vanhu vakawanda pasi rose kusanganisira muZimbabwe. Mutevedzeri wemutauriri weMDC Alliance, VaOstallos Siziba, vaudza Studio 7 vari kuMatabeleland South uku kwavari kufamba naVaNelson Chamisa vachionana sevatsigiri vavo kuti vanowirirana negwaro iri sezvo VaChamisa vanga vasiri kubvumidzwa kuita misangano nevatsigiri vavo munguva yeCovid 19 asi mutungamiri wenyika uye vari mutungamiri weZanu PF, VaEmmerson Mnangagwa, vachingoita madiro aJojina kuita misangano nenhengo dzebato ravo. VaSizba vatiwo mhirizhonga ine chekuita nezvematongerwo enyika iri kuitika munyika pari kuitwa misangano naVaChamisa pamwe nekusungwa kwakaitwa nhengo dzebato ravo nguva yapfuura kunoratidza kuti zvinhu hazvina kumira zvakanaka munyika. Hatina kukwanisa kutaura negurukota rinoona nezvekuburitswa kwemashoko, Amai Monica Mutsvangwa, kuti tinzwe pamire hurumende pamusoro pegwaro re International IDEA iri sezvo vanga vasiri kudaira nharembozha yavo. Munyori mubazi ravo, VaNick Mangwana, vanga vasati vapindurawo mibvunzo yatavatumira pataenda pamhepo. Asi VaMangwana vakamboudza Studio 7 munguva pfupi yadarika panyaya yekusungwa kwenhengo dzebato rinopikisa kuti mutemo hautarise kuti munhu abuda mumba maani vachiti anenge afungidzirwa kuti apara mhosva anonomira nenyaya dzake mumatare ochenurwanematare aya kana kubatwa nemhosva. Pavakapinda panyanga vachitora mhiko muna Mbudzi 2017, VaMnangagwa vakati hurumende yavo ichaita zvose zvainokwanisa zvinosanganisira kukoshesa kodzero dzevanhu kuitira kuti munyika muve nehutongi hwejekere. No media source currently available 	https://www.voashona.com/a/zimbabwe-among-worst-countries-known-for-rights-violations-during-the-pandemic/6325027.html
health	Paramende Youdzwa Kuti Hurumende Haisi Kukoshesa Mishonga yeChivanhu	Hurumende yeZimbabwe inonzi haisi kukoshesa varapi vechivanhu pamwe nemishonga yavo sezvo isiri kupa rutsigiro rwakasimba kubazi kuvarapi kunyange hazvo paine humbowo hunoratidza kuti zvikamu masere kubva muzana zvevanhu vemuZimbabwe zvinoenda kun’anga kana kushandisa mushonga yechivanhu pane dzimwe nguva. Ongororo yakaitwa nesangano reWorld Health Organisation yakaratidzawo kuti zvikamu makumi masere kubva muzana zvevanhu vane hutachiwana hweHIV/AIDS pamwe nezvikamu makumi mashanu nezviviri zvemadzimai akazvitakura vanoshandisawo mishonga yechivanhu. Vachipa humbowo nemaererano nemabasa ari kuitwa nehurumende kusimudzira mabasa evarapi vemuno pamwe nemishonga yavo, munyori mukuru mubazi rezvehutano, Doctor Gerald Gwinji, vaudza komiti yeparamende inoona nezvehutano kuti kunyange hazvo vanhu vakawanda vachishandisa mishonga iyi, hurumende hasi kuvapa mari yavanoda kusimudzira kushandiswa kwemishona iyi. Doctor Gwinji vati bazi ravo rine chikamu chinoona nezvemishonga iyi asi chikamu ichi hachiwani mari yachinoda. Semuenzaniso, Doctor Gwinji vati gore rega rega, chikamu ichi chinoda zviuru mazana matanhatu zvemadhora nechidumbu asi chinowanzo pihwa churu chemadhora chete izvo zvinoita kuti chitadze kuita basa racho. Vanoti kunze kwekushaya mari vane zvakawanda zvavari kuita zvekuona kuti mabasa evarapi vemuno pamwe nemishonga yavo yasimudzirwa. Vati mutemo we Traditional Medical Practitioners Act 11, Regulations on Complementary and the Traditional Medicine policy ndezvimwe zvavakaitwa kusimudzira mabasa evarapi vemuno. Doctor Gwinji vati kunyange hazvo paine varapi vanodarika churu vakanyoreswa neTraditional Medical Practitioners Council, vanoziva kuti munyika mune n’anga nevarapi vakawanda kudarika apa uye mishonga yechivanhu iri kutengeswa pese pese kunyange munzvimbo dzisina kunyoreswa. Vati zvingave zvakanaka chose kana varapi vese vakadzidziswa kubata mishonga yavo zvakanaka zvinoita kuti vanhu vasakanganiswa nemishonga iyi sezvinoitika pane dzimwe nguva. Vati Zimbabwe inogona kudzidza zvakawanda kubva kune dzimwe nyika zvikuru sei kunyika dzakaita seIndia neChina idzo dzave kushandisa mishonga yechivanhu zvakanyanya. Munyori anoona nezvedzidzo musangano reZimbabwe National Traditional Healers Association, VaPrince Mutandi Sibanda, vaudza Studio 7 kuti kunyange hazvo vaine ruzivo rwekusimudzira mushonga yechivanhu, havasi kuwana rutsigirwo rwemari kuti vaite izvi. VaSibanda vati ZINATHA ine nhengo dzakawanda chose zvekuti hazvivanetsi kugadzira mishonga yechivanhu nekubatsira vanhu vese munyika. Muzvare Juliet Chirenje avo vari kudzidzira zvekurapa nemishonga yechivanhu pachikoro cheZINATHA vaudza Studio 7 kuti hurumende inofanira kuisa mari parutivi yekutsigira vanoshandisa mishonga yechivanhu. Doctor Gwinji vati pari zvino pave nemasangano gumi nematatu anomiriria varapi vemuno akanyoreswa zviri pamutemo uyewo kune makirinika emishonga yemuno gumi nemana. Asi vati mishonga iyi yave kutengeswa pese pese, mumigwagwa nedzimwe nzvimbo zvekuti bazi ravo rinoda kuti itengeswe zviri pamutemo pachitevedzwa hurongwa hweMedicines Control Authority of Zimbabwe pamwe ne Medical Research Council of Zimbabwe. No media source currently available 	https://www.voashona.com/a/zimbabwe-hutano-enyika/3908758.html
politics	ZESN Inoti Mauto Haafaniri Kushandiswa Munyaya dzeSarudzo	Mashoko anonzi akataurwa negurukota rinomirira dunhu reMasvingo, VaJosiah Hungwe, pamwe chete nechipangamazano chemutungamiri wenyika, VaChris Mutsvangwa, ekuti bato riri kutonga reZanu-PF richashandisa mauto mukutsvaga rutsigiro musarudzo dzegore rinouya, ari kushorwa zvikuru neveruzhinji. Mumwe wevari kushoropodza mashoko aya ndisachigaro weZimbabwe Election Support Network, ZESN, VaAndrew Makoni. VaMakoni vanoti zvekushandisa mauto mukutsvaga rutsigiro hazvisi pamutemo, uye pane mimwe mitemo ine chekuita nesarudzo inofanirwa kuvandudzwa kana nyika ichida kuita sarudzo dzakachena uye dzisina mutauro gore rinouya. “Kuti sarudzo yegore rinouya iitwe zvakanaka, tinofanira kuve ne voters’ roll itsva, munoziva kuti pane chirongwa cheBVR chirikuitwa nguva ino, chinonzi chingangopamidzirwa mazuva, saka tinofanira kuva tine voters’ roll itsva uyezve tinofanira kuvatagadzirisa mitemo inechokuita nesarudzo uye nemitemo inongombundikidza kodzero dzevanhu,” VaMakoni vanodaro. Vanoti kana vanoita zvematongerwo enyika vaine chido chekugadzirisa zvinhu, nguva yacho ichiripo yekuzvigadzirisa. Panyaya yasachigaro weZimbabwe Election Commission, ZEC, VaMakoni vanoti havasati vanzwa kuti sachigaro uyu achadomwa riini asi vanokuridzira hurumende kuti ikurumidze kuwana sachigaro weZEC vachiti pane basa rakawanda rinofanira kuitwa sarudzo dzisati dzaitwa. No media source currently available 	https://www.voashona.com/a/zimbabwe-zesn-chairman-criticizes-chris-mutsvangwa-josiah-hungwe-for-stating-zanupf-will-use-military-during-next-year-campaigns/4170002.html
sports	Caps United Inosimudza Mukombe weCastle Premier Soccer League	Chikwata cheCaps United ndicho chasimudza mukombe weCastle Premier Soccer League mushure mekurova chikwata cheChapungu 1-0 kuAscot Stadium kuGweru. Chikwata cheFC Platinum icho change chichifema chiri mugotsi meCaps United hachina kuwana mukombe kunyangwe hacho charova Tsolotsho 3-0. Aka ndekechishanu munhoroondo yemakwikwi aya Caps United ichisimudza mukombe wePSL. Caps yakambozviita muuna 1979, 1996, 2004, 2005. Makororokoto kuCaps United kubva kuStudio 7	https://www.voashona.com/a/mitambo/3612561.html
politics	Vamwe Voenzanisa Kubvutwa kweMasimba neMauto kuMali neZvakaitika muZimbabwe 2017	Vanhu vakawanda muAfrica nepasi rose vari kutevera nemaziso matsvuku zviri kuitika munyika yeMali, uko mauto akabvisa mutungamiri wenyika iyi, VaIbrahim Boubacar Keita, pachigaro nemusi weChipiri uye kumusunga pamwechete nemutungamiri wehurumende yake VaBoubou Cisse nemamwe makurukota ehurumende. Izvi zvinonzi zvakatanga mushure mekunge chikwata chemauto chakatora nechisimba akamba yemauto ye Kati iri makiromita gumi nemashanu kubva muguta guru renyika iyi re Bamako. Mauto aya akazofora achipinda muguta guru umo akasvikosunga mutungamiri wenyika nevamwe vake pamwe nekuumanikidza kuti asiye basa. VaKeita vakabuda panhepfenyuro yenyika iyi vachizivisa kuti vakanga vosiya basa senzira yekudzivirira kudeuka kweropa. Masangano akawanda kusanganisira sangano rinoona nezvekugadzikana munyika dzepasi rose reUnited Nations Security Council, European Union, sangano reAfrican Union, pamwe nere Economic Community of West African States (Ecowas) iro Mali iri nhengo akatozivisa nezvekusatambira kwawo kubvutwa kwemasimba uku nemauto. Sangano reAfrican Union neChitatu rakamisa Mali kuve nhengo yesangano iri nekuda kwechiitiko ichi. Gurukota rinoona nezvekudyidzana nedzimwe nyika muAmerica, VaMike Pompeo vakazivisawo kuti nyika yavo iri kubatana nemasangano eAfrican Union neECOWAS mukushoropodza zvakaitika neChipiri muMali. Sachigaro veAfrican Union vari mutungamiri weSouth Africa, VaCyril Ramaphosa, vakakurudzirawo kudzoserwa kwehutongo hweveruzhinji nekukasika. Mutungamiri weFrance, VaEmmanuel Macron vakakurudzirawo kudzoswa kwehutongo hwejekerere munyika iyi. Pave nemaonero akasiyanasiyana pakubvutwa kwemasimba mu Mali nemauto nekubvutwawo kwemasimba nemauto muZimbabwe, vamwe vachiti masangano ari kubuda paachena achishoropodza zviri kuitika kuMali aifanirwa kuita zvimwechete muZimbabwe muna 2017, apo mauto akabvisa vaive mutungamiri wenyika, VaRobert Mugabe pachigaro pamwe nekuvamanikidza kusiya chiogaro. Nyanzvi mune zvematongerwo enyika vachitungamira bato reDemocratic Party, Doctor Urayayi Zembe, vanoti pane kufanana kezvakaitika kuMali nezvakaitika muZimbabwe muna 2017, zvikuru panyaya yehuwori nekubirwa kwesarudzo. Vanoti zviviri izvi zvakafanana uye ndizvo zvakasimudza kuti munyika mbiri idzi mauto atungamire mukubviswa kwehutungamiri. Asi Doctor Zembe vanoti musiyano uripo chete ndewekuti muZimbabwe veruzhinji vakapinda mumigwagwa mushure mekuridzirwa huwi nemauto pamwe nevesangano revakarwa hondo yerusununguko kuti vanhu vauye vatsigireVaMugabe vabve pachigaro. Izvi zvinotsinhirwa nevanoongorora zvematongerwo enyika uye vari nhengo yeZanu PF, Doctor Simba Mavaza, avo vanoti vanhu vari kuenzanisa Zimbabwe neMali havasi kunzwisisa zvakaitika. Vanoti nyaya yekuMali inyaya yemauto akabvisa mutungamiri pachigaro isina vanhu mukati uye paramende yeMali haina kugara kuti itorere matanho mutungamiri wenyika, VaKeita kuti vadzingwe kana kuti varegedze basa sezvakaitika muZimbabwe. Doctor Mavaza vanoti VaMugabe vakabviswa pachigaro nebato ravo, iro rakazoshevedza vaive mutewedzeri wemutungamiri wenyika, VaEmmerson Mnangagwa, kuti vadzoke munyika mushure mekunge vatizira kuSouth Africa. Vanotiwo VaMugabe havana kumbobvira vasungwa nemauto sezvakaitika kuMali uko VaKeita vakaiswa muhusungwa nemauto. No media source currently available 	https://www.voashona.com/a/zimbabwe-political-panel-mali-coup-analysis-urayayi-zembe-simba-mavaza/5551129.html
business	Vashandi veNRZ Vochemachema neKusabhadharwa Mari dzavo	"Vashandi vekambani yeNational Railways of Zimbabwe, NRZ, vanoti vanga vachitarisira kuti hurumende ichabatsirawo kambani yavo mukuona kuti vashandi vayo vawaniswa mihoro yavo, iyo yave nemwedzi inodarika gumi nemishanu vasati vatambiriswa. Mutungamiri werimwe sangano rinomirira vashandi veNRZ, reZimbabwe Amalgamated Railways Workers Union, VaKamurai Moyo vanoti vashandi veNRZ vari kushupika zvakanyanya zvekuti hurumende iri kuzviona asi hapana matanho airi kutora ekugadzirisa dambudziko ravo. ""Tanga tichitarisirawo sevashandi kuti hurumende inofanirwa kubatsira railways kuti vabhadharewo chimwe chikwereti chedu, nekuti iye zvino vanhu vari kufa, vanhu vari kurwara, vamwe vari kusiya mabasa nezira dzakasiyanasiyana, vachingosiya zvikwereti kurailways,"" VaMoyo vanodaro. Sachigaro vebhodhi reNRZ, VaLarry Mavhima, mwedzi wapera vakatenda kuti kambani yavo iri kukundikana kubhadhara vashandi vayo mari dzemihoro idzo dzave kudarika mamiriyoni makumi mapfumbamwe emadhora, nekuda kwekuti haisi kushanda zvakakwana. VaMavhima vakazivisawo kuti dare remakurukota rakavapa mvumo yekuti vatsvage vanoda kubatana navo mumatanho avo ekumutsiridza kambani iyi. Asi VaMoyo vanoti hurongwa hwekuti kambani yeNRZ ibatane nevamwe vane mari hahuna kuipa, kana chete vashandi vasingazorasikirwa nemabasa. No media source currently available Gurukota rezvekutakurwa kwezvinhu, Doctor Joram Gumbo vanoti ichokwadi kuti NRZ ine chikwereti chevashandi chemari yakawanda, asi kambani iyi haisi kuita mari. ""Mari inotambirwa navashandi inobva pabasa ravanoita. Kana pasina basa ravanoita hapana mari inouya, nokuti inobva kuna ani? havana basa,"" Doctor Gumbo vanodaro. Vanoti hurumende iri mushishi kutsvaga vanoda kubata neNRZ, asi vanowedzera vachiti pari zvino kambani iyi inotove nevashandi vakawandisa iyo isisina basa. Doctor Gumbo vanoti makambani aisimbopa NRZ basa akaita seemarasha, eshuga neesimende haacha basa raanoipa. No media source currently available  "	https://www.voashona.com/a/zimbabwe-economy-politics-nrz-gumbo-kamurai-moyo/3867358.html
business	Vekumaruaa Vazhinji Vorarama neZvikwereti Sezzvo Hupfumi hweNyika Hwaenda kuMawere	"Sangano re Zimbabwe Vulnerability Assessment Committee (ZIMVAC) muongororo yaro yakanzi 2016 Rural Livelihoods Assessment Surveys rinoti huwandu hwevanhu vari mumaruwa huri kutambura nezvikwereti nekuda kwekusamira zvakanaka kwezvinhu hwakwira zvakanyanya kusvika pazvikamu makumi masere kubva muzana. Izvi zvinonzi zviri kukonzerwa nekushaya chikafu. Ongororo iyi inoti vazhinji vari mumaruva vari kutengesa midziyo nezvipfuyo zvavo senzira yekutsvaga raramo. Nzvimbo dziri kunyanya kutarisana nedambudziko iri dzinosanganisira Matabeleland South ne North, Masvingo, ne Manicaland. Zvikwereti zvakawanda zvinonzi zvange zviri zvekubhadhara mari dzezvikoro nechikafu. Gurukota rinooona nezvemagariro evanhu Amai Prisca Mupfumira vakaudza bepanhau re Herald kuti vari kushanda nematunhu akasiyana siyana kuti vawedzere huwandu hwevari kuwana chikafu kubva kuhurumende. Vamwe Amai vekwaChivi Gogo Matizorofa vanoti ichokwadi kuti vakawanda mumaruwa vari kurarama nezvikwereti. ""Ichokwadi zvinhu zvaooma kuno kwaChivi tinotokwereta zvekudya kuzvitoro mwedzi woga woga zvinosvika pa$40 tozopota tichidzosera asi zviri kuramba zvichiwedzera kuoma,"" Gogo Matizorofa vaudza Studio 7. Gogo Matizorofa vanoti vane vazukuru gumi nepiri nevana vavo vari pamusha sezvo varikushaya mabasa sezvo hupfumi hwenyika hwuri kuramba uchienda kumawere zvinoreva kuti ivo ndivo vanofanirwa kupa mhuri yese zvekudya. Vaenderera mberi vachiti kusanaya kwemvura mudunhu iri nekutsva kwakaita zvirimwa ndiko kuri kuwedzera dambudziko rekukwereta mumaruwa. No media source currently available   "	https://www.voashona.com/a/zimbabwe-africa-/3565704.html
politics	Kanzuru yeMasvingo Pamwe neHurumende Zvoendeswa kuMatare	Vagari vemudhorobha reMasvingo vaendesa kanzuru yavo, bazi rinoona nezvezvicherwa pamwe nemakambani anochera goridhe mashanu mugomo reTarget Kopje, vachikumbira dare kuti rimisemabasa ekucherwa kwegoridhe sezvo ari kukanganisa dzimba dzavo pamwe nematangi emvura. Sangano reMasvingo United Residents and Rate Payers Alliance (MURRA), rasvitsa chikumbiro chechimbi chimbi mudare repamusoro richimirirwa naVaPhilip Shumba. VaShumba vaudza Studio7 kuti kunze kwekukanganisa dzimba nekugara zvakanaka kwevagari, vacheri ava vari kuchera pasi pematangi emvura nekudaro anogona kuwondomoka kukaita mashamu emvura vanhu vakarasikirwa nehupenyu mumusha uri pedyo. VaShumba vati pamusoro pezvo makambani mashanu anoti Lions Mining\nSyndicate, Lions 2, Brossro, Edwards pamwe neGreat Zimbabwe Mining\nSyndicates ari kushandisa mishonga yakaipa inogona kuuraya vanhu ikapinda mumatangi emvura. VaShumba vati vaendesa kanzuru kumatare nekuti ndiyo yakapa mvumo makambani aya. Vatiwo hurumende yaendeswa kumatare nekuti ndiyo yakapa marezenisi ekuti makambani aya aite basa rawo mumusha wevagari ve Target Kopje\npamwe neHillside. Meya weguta reMasvingo, VaCollen Maboke, vati havasati vagamuchira\nmapepa abva kudare, asi vati chero paachasvika mumaoko avo havasi\nkuzopikisa kudare nekuti vakazoona kuti zviri kuitwa nekambani aya\nzvinokanganisa vagari nematangi avo emvura. Vakafana kubata chigaro chemukuru webazi rezvicherwa muMasvingo,\nVaMarshal Muzira, avo vatambira mapepa ekudare, varamba kutaura\nneStduio 7 vachiti tibate munyori mubazi ravo kuHarare sezvo\nvasingabvumidzwi kutaura nevatori venhau. Munyori mubazi rezvezvicherwa, VaOnesimo Moyo, vange vasingadairi nharembozha yavo kana kupindura mibvunza yatavatumira. Vanoona nezvekufambiswa kwemabasa muMURRA, Muzvare Rumbidzai Magurupira, vati vanotarisira kuti dare richapa mutongo unomisa mabasa ekuchera goridhe munzvimbo dzinogara vanhu.\n\nNyaya iyi inotasisirwa kunzwikwa mudare kana vamhangarirwa vakapikisa\nzviri kudiwa nevagari mukati memazuva gumi. No media source currently available  	https://www.voashona.com/a/masvingo-residents-take-government-council-and-mine-companies-to-court-amid-fears/5967198.html
business	Vanotengesa Mumigwagwa Vopika Kusabva Munzvimbo Dzavanotengesera	Rimwe remasangano anomiririra vanotengesa zvinhu mumigwagwa, reNational Vendors Union, rinoti rinogona kumisa kutengesa zvinhu mumigwagwa kana hurumende ikatambira zvirongwa zvarakaendesa kwairi. Sangano iri rinoda kuti riwaniswewo mabasa ekuita pose panoitwa zvibvumirano nehurumende nemakambani anenge apihwa ma “tender”, sezvo richiti rine vanhu vane hunyanzvi hwakasiyana siyana, asi vasina mabasa avanoita. Mutungamiri wesangano iri, VaSten Zvorwadza, vanoti vakamirira kunzwa kubva kuhurumende vachiti hazvina musoro kuti hurumende inopa kambani imwe chete basa remamirioni makumi mapfumbamwe emadhora asi isingape rimwe remabasa kune avo vanotengesera mumigwagwa. “Chandinopokana nacho ndechokuti vanotengesera mumigwagwa vongonzi ibvai mumigwagwa pasina kutsvakwa imwe nzira yekuti vararame nayo,” VaZvorwadza vakaudza Studio7. Vatiwo sangano ravo rinoda kuti hurumende ipe vanotengesera mumigwagwa chikamu chema ’tender’ anenge apiwa makambani munyika. No media source currently available Asi mukuru werimwe sangano reVendors Initiative for Social and Economic Transformation, kana kuti Viset, VaSamuel Wadzayi, vanoti nhengo dzesangano ravo hadzisi kuzobva munzvimbo dzavanotengesera kusvika hurumende yavapa nzvimbo yakanaka yekutengesera. VaWadzayi varatidza kunyunyuta zvikuru nekurohwa kwaitwa vamwe vavo nemapurisa eZRP achishanda nemapurisa ekanzuru. No media source currently available 	https://www.voashona.com/a/zimbabwe-vendors-organisations-vow-to-stay-put-sten-zvorwadza-samuel-wadzayi/4581986.html
health	Nyanzvi Dzonetsa neNyaya yeMishonga yeChivanhu	Dzimwe nyanzvi munyaya dzehutano dzinoti vanhu vanofanirwa kungwarira kusashandisa mishonga inenge isina kubva kuna vana chiremba vakadzidzira kuita basa rekupa vanhu mishonga inorapa zvirwere zvakasiyana siyana. Kurudziro iyi inouya mushure mekunge vanhu vakawanda vava kushandisa mishonga yechivanhu sezvo vari kutadza kuwana mishonga zvichitevera mari yekunze yavasina, iyo iri kudiwa nezvitoro zvinotengesa mishonga. Mumwe chiremba anoshanda nekiriniki yePublic Medical Services International, Dr Sydney Mukonoweshuro, vari kukurudzira zvikuru vanorwara neHigh Blood Pressure pamwe nechirwere cheshuga kuti vasashandisa mishonga yechivanhu isina kuongororwa, sezvo mishonga iyi ichikwanisa kuwedzera kuvhiringa hupenyu hwemurwere. Kunyange hazvo munyika musina mari yekunze, Dr Mukonoweshuro vanoti hazvina kunaka zviri kuitwa nezvitoro zvemishonga zvinoomesera vakwegura nekuvabhadharisa madhora ekuAmerica. Dr Mukonoweshuro vanoti hurumende inofanirwa kuumba homwe yemari inotenga mishonga yeshuga nokuti murwere haafanirwe kupedza mazuva maviri asina kupihwa mushonga we insulin. Asi maonero aDoctor Mukunoweshuro anopesana zvikuru nemaonero aSister Yulittah Chirawu, avo vanoshanda neNature Is The Pharmarcy, iyo iri pasi pechita cheLittle Children of Our Blessed Lady. Sister Chirawu vanoti mishonga yema herbs iri kubatsira zvikuru varwere veshuga nezvimwe zvirere zvakasiyana siyana. Sister Chirawu, avo vakadzidzira kushandiswa kwema herbs kuBritain, vanoti donzvo rekereke yavo yeRoman Catholic, nderekubatsira vanhu vanoshaya, zvikuru madzimai kuitira kuti varapwe zvirwere zvakasiyana siyana vachibhadhara mari shoma. Mumwe chiremba asina kuda kudomwa nezita rake anoti zvakakosha kuti munhu ane chirwere cheshuga apote achinwa mishonga nguva dzose, kuitira kuti asawedzere kuvhiringa hutano hwake. Dr Mukonoweshuro vanoti sezvo munyika muine dambudziko remari yekunze, zvakakosha panguva ino kuti hama dziri kunze kwenyika dzibatsire hama dziri kumusha nekudzitengera mishonga inogona kushandiswa kwemwedzi mitatu, kana kudzitumira mari yekunze. Masangano anoshanda munyaya dzehutano muZimbabwe ari kukurudzirawo kuti zvirwere zveshuga ne BP, zvirapwewo pachena sezvinoitwa zvimwe zvirwere. Studio7 haina kukwanisa kunzwa divi rebazi rezvehutano pakurudziro iri kuitwa iyi. Asi vachitaura nguva pfupi yapfuura pamberi pekomiti yeparamende inoona nezvehutano, munyori mubazi rezvehutano, Doctor Gerald Gwinji, vakati bazi ravo rakanzi richapihwa chidimbu chemari yarakanga rakumbira yebhiriyoni imwechete nemazana matatu emamiriyoni emadhora mubhajeti regore rinouya. VaGwinji vakati izvi zvichatadzisa bazi ravo kuita basa raro nemazvo, uye kutadza kuwanisa mishonga kuvanhu vanoshaya. Ongororo yakaitwa nebazi rezvehutano inoratidza kuti munhu mumwe chete kubva pavanhu gumi, ane chirwere cheshuga muZimbabwe. Izvi zvinoreva kuti zvikamu gumi kubva muzana zvevanhu vemuZimbabwe, vane chirwere cheshuga. No media source currently available  	https://www.voashona.com/a/nyanzvi-dzonetsa-nenyaya-yemishonga-yechivanhu/4645822.html
politics	Chikwata Chinotsigira VaMnangagwa Chodududza paHondo yeMusangano wePolitburo	Munyori mukuru wesangano revakarwa hondo reZimbabwe Liberation War Veterans Association VaVictor Matemadanda vanoti sangano ravo radududza pachisungo charo chekuti riri kuda kumisa gurukota rezvedzidzo yepamusoro muzvinafundo Jonathan Moyo uye gurukota rezvematunhu VaSaviour Kasukuwere kuti vasapinde mumusangano wePoltiburo. Vaviri ava vari kupomerwa mhosva yekukonzera nyonga nyonga mubato iri iro roita kunge bhasikiri raTizira rekuti uku riri kurukwa uku riri kurudunurwa. Paita hondo pakati pechikwata chinonzi chiri kutsigira mumwe mutevedzeri wemutungamiri wenyika VaEmmerson Mnangagwa nechimwe chinonzi chiri kutsigira amai Grace Mugabe chinozisikanwa nekuti Generation 40. Zviri kubuda mukuwrisana uku zviri kubuditsa pachena kuti vakarwa hondo vakawanda vari kutsigira VaMnangagwa madzimai achitsigira chikwata cheGeneration 40. Zvichakadaro, pari kutyirwa kuti kunogona kuita bata murefu bata mupfupi pamuzinda weZanu-PF muHarare pari kuitirwa musangano wePolitburo uyu sezvo nhengo dzeZanu-PF dziri keunderera mberi dzichikandirana makobvu nematete. Vamwe Vakuru vemapurisa vanoti vatogara vakagadzirira kuti panogona kuita mvonga mupopoto. Mukuru wemadzimai mudunhu reMashonaland West Amai Angeline Muchemeyi avo vanonzi nevamwe vanotsigira chikwata cheGeneration 40 vaudza madzimai ose emusangano wavo kuti vaende nehuwandu hwavo kumuzinda webato iri muHarare. Bazi remadzimai raronga mabhazi gumi nemana kuti atakure vanhu . Mutsamba yavanyora Amai Muchemeyi vakurudzira madzimai kuti vaende kunotambira mukuru wavo vari zvakare mudzimai wemutungamiri wenyika amai Mugabe apo vanenge vachiuya kuzopinda mumusangano wePolitburo. Sachigaro weZanu PF mudunhu reMashonaland West VaEphraim Chengeta vanyorawo gwaro kunhengo dzose dzeProvincial Coordinating Committee (PCC) kuti dziendewo kuHarare kumusangano uyu. VaChengeta havana kutaura kuti donzvo rekusangana nemutungamiri wenyika ndereyi. Asi vati kungosangana nemutungamiri webato sezvavanogaroita. VaMatemadanda vati VaMoo naVaKasukuwere vanoda kushandisa madzimai kuti arwisane nevakarwa hondo asi vati havasi kuzoita izvi. No media source currently available Asi izvi hazvina kufadza vamwe mumusangano weZanu-PF avo vanofungidzirwa kuti vanotsigira chikwata chinotungamirirwa nemutevedzeri wenyika VaMnangagwa. Vaimbove sachigaro wevechidiki mudunhu reMashonaland Central, VaGodfrey Tsenengamu vanoti vanotsigira VaMnangagwa, vanyorawo gwaro vachikoka vechidiki vose mubato pamwe nevana vevaimbove varwi verusununguko kuti vaende kumuzinda webato kuHarare kunotambira mukuru wenyika vasati vapinda mumusangano wePolitburo. Mutsamba mavo VaTsenengamu vati “Ibasa redu kuchengetedza musangano uyu wemisodzi, dikita neropa, hatingapete maoko musangano uchiparadzwa nembavha, ngochani nevatengesi vanodya nemuvengi’. VaTsenengamu vazoti kunyange vari kuenda kumuzinda webato reZanu-PF vakazvimirira, vanoshora misangano yakadai inoratidza kunetsana mubato asi vanhu munyika vachinonga svosve nemuromo. Vanoziva zviri kuitika mubato iri vanoti nhengo dzePolitburo dzichabudirana pachena sezvo paine nyaya dzekurangana nekudzingana mumusangano dziri kubuda. No media source currently available	https://www.voashona.com/a/zimbabwe-matongerwo-enyika/3183463.html
politics	Mapurisa Anoparura Chirongwa Chinorwisa Mhirizhonga Yakanangana neVanhukadzi Musarudzo	Mapurisa eZimbabwe Republic Police akaparura chirongwa chakanangana nekudzivirira mhirizhonga kumadzimai nevanasikana, zvikuru munguva dzesarudzo. Mapurisa akaparura chirongwa ichi neChitatu achitsigirwa nemasangano anorwira kodzero dzevanhu, zvikuru dzemadzimai, muzinda weCanada muZimbabwe, pamwe neNational Prosecuting Authority of Zimbabwe. Vachitaura pamusangano uyu, mukuru wemapurisa, Commissioner-General Godwin Matanga, vakati mapurisa haasi kuzopeta maoko panyaya dzekushungurudzwa kwemadzimai munguva dzesarudzo. Vakakurudzirawo madzimai kuti vamhang’are nyaya dzemhirizhonga kana kumbunyikidzwa vasingatyi. Mukuru anoona nezvezvirongwa musangano reWomen’s Coalition of Zimbabwe, Amai Sally Ncube, vakatiwo vafadzwa zvikuru nechido chiri kuratidzwa nemapurisa rwendo rwuno mukudzivirira mhirizhonga kumadzimai munguva dzesarudzo. No media source currently available 	https://www.voashona.com/a/zimbabwe-republic-police-urge-women-to-report-violence-against-them-godwin-matanga-canadian-embassy-zimbabwe-republic-police/4489052.html
health	Vanhu Mazana Mana neMakumi Matanhatu neVaviri (462) Vakafa neCovid-19 Mumazuva Manomwe Chete	Bazi rezvehutano rinoti vanhu makumi mashanu nevapfumbamwe vakafa nechirwere cheCovid-19 nemusi weMugovera zvasiya huwandu hwevanhu vafa nechirwere ichi kubva zvachatanga kupararira gore rapera hwave zviuru zviviri nezana nemakumi masere nemashanu kana kuti 2,185. Mumazuva manomwe adarika chete, vanhu mazana mana nemakumi matanhatu nevaviri kana kuti 462 vakafa zvichienzaniswa nemazana maviri nemakumi matanhatu nevanomwekana kuti 267 vakafa munguva imwe chete svondo rapera. Vanhu chiuru chimwe chete nemazana mana nemakumi mana nevashanu kana kuti 1, 445 vakabatwa nechirwere ichi neMugovera. Izvi zvasiya vanhu vabatwa nechirwere ichi kubva zvachatanga kupararira vave zviuru makumi masere nemaviri zvine mazana matanhatu negumi nevatatu kana kuti 82, 613. Vanhu mazana manomwe nemakumi masere nevana vakapora kubva kuchirwere ichi zvasiya vapora kubva zvachatanga kupararira vave zviuru makumi mashanu nechimwe zvine mazana mapfumbamwe nemakumi maviri nevatatu kana kuti 51, 923. Vanhu vachiri kurwara zviuru makumi maviri nemasere zvine zana nevaviri kana kuti 28, 102. Pavanhu ava mazana manomwe nemakumi mapfumbamwe nevasere kana kuti 798 ndivo vari muzvipatara kunyangwe chipatara cheInyathi chisina kuzivisa huwandu hwevari kurawara. Bazi rezvehutano rinotiwo Nzvimbo dziri kupararira chirwere ichi zvinotyisa dzinoti Chegutu, Hurungwe, Sanyati, kuMashonaland West, kochiti Guruve, Mazowe kuMashonaland Central, Marondera, Murewa kuMashonaland East, Bikita neMasvingo, nemuHarare, kuchizotiwo Northern Suburbs, Nkulumane, Emakhandeni kuBulawayo uye Kwekwe mudunhu reMidlands. Bazi rezvehutano rinotiwo vanhu miriyoni imwe chete nezviuru zana nemakumi matatu nevaviri ne mashavashanu kana kuti 1, 132 05 vabayiwa nhomba kekutanga kudzivirira Covid-19. Vanhu vabayiwa kaviri sezviri kukurudzirwa vave zviuru mazana matanhatu nemakumi matatu nepfumbamwe zvine mazana matatu nemakumi masere nepfumbamwe kana kuti 639, 389. Hurumende inoti ine hurongwa hwekubaya vanhu mamiriyoni gumi nhomba kuti inyatsoshanda zvakanaka. Gurukota rinoona nezvekuburitswa kwemashoko Amai Monica Mutsvangwa vanoti chinangwa chehurumende ikozvino ndechekuona kuti vanhu vakawanda vabayiwa nhomba yekudzivirira kupararira kwechirwere cheCovid-19. Vati vachatora vanachiremba nevakoti kubva kumauto nemapurisa. No media source currently available Vaimbova gurukota rezvehutano varizve munyori munyaya dzezvehutano mubato rinopikisa reMDC Alliance Dr Henry Madzorera vati vanhu vanofanira kuziva kuti kudzivirira Covid-19 kunotanga naivo nekutevedzera kurudziro iri kupihwa nenyanzvi munyaya dzezvehutano zvikuru kupfeka zvivhara muromo nemhuno. No media source currently available 	https://www.voashona.com/a/vanhu-mazana-mana-nemakumi-matanhatu-nevaviri-(462)-vakafa-necovid-19-mumazuva-manomwe-chete/5970122.html
politics	Vanhu Vakawanda Vanonyoresa Kuitira Kuti Vakwikwidze Musarudzo Dzichaitwa Muna Kurume	Zimbabwe Electoral Commission (ZEC ) nhasi yatambira magwaro evanhu vachapinda musarudzo dzichaitwa musi wa26 Kurume, mapato makuru munyika anoti MDC Alliance, Citizens Coalition for Change pamwe neZanu PF achinyoresa mazita evanhu vachakwikwidza zvigaro zvesezveNational Assembly gumi muHarare, Chitungwiza neEpworth. ZEC yatambirawo mazita evanhu vachapinda musarudzo idzi mumatunhu ese munyika. Zvigaro zvese gumi zveNational zviri kukwikwidza muHarare, Chitungwiza neEpworth. Kunze kwemapato makuru matatu aya mamwe mapato ari kupinda mussarudzo anosanganisira Lead Party iyo ichamiririrwa nemutungamiri wayo, Muzvare Linda Masarira kuHarare Central. Ichi ndicho chigaro chete chiri kukwidzwa nebato iri. Mamwe mapato ari kupinda masarudzo ndeanoti United Democractic Alliance, NPF, Patriotic Zimbabwean Party pamwe nevamwe vari kupinda musarudzo idz vakazvimirira.\n\nAmai Betty Kaseke avo vachamirira bato reZanu PF kuKuwadzana Consituency vati zvinhu zvafamba zvakanaka uye vanotarisira kukunda.\n\nAmai Zalerah Makari veZanu PF avo vakambomirira Epworth vanotiwo havanachimwe chavari kutarisira kunze kwekukunda.\n\nAmai Susan Matsunga avo vakadzingwa muparamandeneMDC Tuye vachamirira, Citizens Coalition for Change, kuMufakose Constituency vaudza Studio 7 kutivanokumbira vanhu vekuMufakose kuti vavhotere.\n\nSachigaro weCitizens Coalition for Change muHarare, VaWellington Chikombo, avo vari kumirira Glen Norah vati veruzhinji vari kufarira shanduko yakaitwa nebato ravo uye vachakunda zvine mutsindo.\n\nVaNorest Marara Chiureki, veMDC Alliance avo vari kukukwidza kuve nhengo yeNational Assembly kutHarare Central, vaudza Studio 7 kuti vanotarisira kukunda nekuti vanhu vakawanda vari kugunun’una nemumiriri ange aripo.\n\nSarudzo idzi dizichaitwa musi wa26 Kurume, uye dziri kusarudza vanhu vachatsiva vakadzingwa basa kana kufa. No media source currently available 	https://www.voashona.com/a/zimbabwe-accepts-nominations-for-by-elections/6413759.html
sports	Mutambi wenetball oita zve‘fuel’	  Mutambi wenetball wechikwata chenyika chemaGems — Ursula Ndlovu — anoti mutambo uyu wamuvhurira mikana yakawanda muhupenyu hwake izvo zvakaona achipinzwa basa neimwe kambani inotengesa mafuta ezvifambiso.   Ndlovu, uyo anove mumwe wevatambi vemaGems vakanetsa zvikuru kumakwikwi eVitality World Cup gore radarika kuLiverpool, ave kutambira Glow Petroleum Queens iyo yakabva yamupa basa rekushanda pane imwe service station kuArdbennie muHarare.   Muhurukuro neKwayedza, Ndlovu anoti hupenyu hwake huri kugara huchishanduka kuburikidza nenetball.   “Zvinhu zvinofadza kuona kuti kune vanokoshesa isu vanhukadzi vari mune zvemitambo. Kusimudza kwatakaita mureza wenyika ini kwandibatsira zvikuru nekuti zvandivhurira mikana yakasiyana.   “Ndave kuenda kubasa uye hupenyu hwangu hwave kushanduka. Hazvirevi kuti handichatamba netball kwete nekuti ndiri kuita zvese sezvo netball ndiyo yakandiwanisa basa iri,” anodaro.   Ndlovu anoenderera mberi achiti, “Ini ndakakura ndiri munhu akashinga, ndinofarira kuita mabasa akawanda saka kwandiri zviri nyore kuita zvose kuenda kubasa uye nekutamba netball. Kubva Muvhuro ndinenge ndiri kubasa kusvika musi weChitatu ndozoti Chitatu ndapedza basa ndotopinda munzira kuenda kuKwekwe kunopinda mukembi nevamwe ndipo patinoita gadziriro dzedu dzemutambo wesvondo iroro.   “Ndiri kufara hangu chaizvo nekuti zvinofadza kuti madzimai kunyaya vari mune zvemitambo tiri kuwaniswa mikana yakasiyana uye tiri kuremekedzwa mabasa edu atinenge takaita,” anodaro Ndlovu.	https://www.kwayedza.co.zw/mutambi-wenetball-oita-zvefuel/
health	Chizvarwa cheZimbabwe Chiri kuChina Chotaura nezveCoronavirus	Chimwe chizvarwa cheZimbabwe chiri kushanda kuChina chinoti zvinhu hazvisati zvanaka munyika iyi sezvo vanhu vasati vobvumidzwa kufamba pamadiro nepamusoro pechirwere che coronavirus chanetsa munyika iyi. VaTinashe Bare, avo vanodzidzisa chirungu muguta reZhengzhou mudunhu reHenan kuChina kwakare, vanoti vari kubvumidzwa chete kubuda mudzimba kuitira kuti vanotenga chikafu, uye vanoenda kunotenga chikafu ichi vakachengetedzwa nevashandi vehurumende muguta reZhengzhou. VaBare vanoti hapana munhu wekuZimbabwe wavanoziva ati abatwa ne coronavirus, iyo yauraya vanhu vanodarika chiuru nemazana masere. No media source currently available 	https://www.voashona.com/a/chizvarwa-chezimbabwe-chiri-kuchina-chotaura-nezvecoronavirus/5294047.html
sports	McGregor, Nurmagomedoc votatsurana	mutambo weMMA, Robin Black, anoti anofunga kuti Conor McGregor achasendeka kukwikwidza mumutambo uyu, asi hunge akakundwa naKhabib Nurmagomedoc kumutambo weUFC 229.   McGregor ari kutarisirwa kuti ndiye achakundwa mutambo uyu sekutaura kwevanobhejesa mitambo.   Mari iri kuiswa panaMcGregor yakawandisa pane iri kubhejwa panaNurmagomedov wekuRussia uyo waachasangana naye kuLas vegas muna Gumiguru.   Black anoti anofunga kuti mutambo uyu uchave mukuru kuvatambi vese nekuti hapana anoda kukundwa.   “Kunyangwe pane zvakawanda zvekuhwina mumutambo uyu, zvakawanda zvavacharuzawo zvakare. Nekuti kana McGregor akakundwa, mumaonero angu, achasendeka kukwikwidza mumutambo uyu. Kana McGregor akakundwa chete, hatichamuone mumutambo uyu zvakare.   “Kana Khabib akakundwa mutambo uyu, haangorase nhorowondo yake yekusakundwa kwete, asi kukundwa nemunhu akaita saMcGregor hakumbomufadze, apo morari yange yakasimudzwa yemutambo uyu. Kukundwa uku hakumbomuitire zvakanaka kunoshandura zvakawanda,” akadaro. – Sportsmail MMA	https://www.kwayedza.co.zw/mcgregor-nurmagomedoc-votatsurana/
politics	Zimbabwe Yokurudzirwa Kuremekedza Kodzero dzeVanhu Isati Yatambirwa Kuva Nhengo yeCommonwealth	Chikwata chesangano reCommonwealth icho chiri munyika kuongorora kuti Zimbabwe yodzorwa musangano iri here kana kuti kwete, chiri kusangana nehurumende, mapato anopikisa nemasangano anoshanda akazvimirira. Asi nyanzvi munyaya dzezvematongerwo enyika nekudyidzana nedzimwe nyika dzinoti zvakakosha kuti hurumende iremekedze kodzero dzevanhu pamwe nehutongi hwejekerere kuti kuti itambirwe zvakare muCommonwealth. Chikwata chenyika dziri mugungano reCommonwealth chiri munyika chiri kuenderera mberi nehurukuro nemapato nemasangano akasiyana siyana. Vataura neStudio 7 vakawanda vanoti hapana chakaipa kuti Zimbabwe idzorwere mugungano iri asi inofanira kuremekedza kodzero dzevanhu. VaTabani Mlambo avo vanogara kuChipinge East, ndemumwe ane muonero uyu. Mukururu wesangano reZimbabwe Human Rights NGO Forum iro raita hurukuro nechikwata ichi, Doctor Musa Kika vati vanotsigira kudzokera kweZimbabwe muCommonwelath asi.. Dr Kika vaudza Studio 7 kuti havashamisiki kuti nhengo gumi dzeCitizens Coalition for Change idzo dzange dzave nemwedzi mishanu dzichinyimwa mukana wekubvisa mari yechibatiso panyanya yadziri kupomerwa yekukonzera mhirizhonga kuNyatsime dzapihwa mukana uyu nhasi nekuda kwekuti chikwata cheCommonwealth chiri munyika. Asi gurukota rezvemitemo VaZiyambi Ziyambi vakaudza Studio 7 kuti hurumende haipindire panyaya dzinenge dziri kumatare. Mukuru weMedia Centre, VaErnest Mudzengi vati zvakakosha kuti vatori venhau vashande vakasungunuka Commonwealth isati ambundira Zimbabwe. Pari zvino chikwatai ichi chiri kuita musangano neZanu PF uye chiri kutarisirwa kuita hurukuro nemapato eMDC Alliance inotungamirirwa naVaDouglas Mwonzora neCCC inotungamirirwa naVaNelson Chamisa. Mutauriri weMDC Alliance, VaWitness Dube, vaudza Studio 7 kuti bato ravo rinoda chose kuti Zimbabwe ipinde muCommonwealth nekuti iri kurasikirwa zvikuru. Mutauriri weCCC, Muzvare Fadzayi Mahere vati bato ravo richazivisa veruzhinhi parimire munguva inotevera. Mukuru mubazi reZanu-PF rezvekuburitswa kwemashoko VaTafadzwa Mugwadi vat Nyanzvi munyaya dzezvekudyidzana kwenyika zvakare vachishanda nesangano reZimbabwe Democracy Institute, VaBekezela Gumbo vaudza Studio 7 kuti Zimbabwe ingona kudzorwa muCommonwealth kana pakatariswa nzira dzakashandiswa pakapinda dzimwe nyika dzakaita sana Rwanda. Hatina kukwanisa kutaura nemutungamiriri wechikwata cheCommonwealth Muzvinafundo Luis Franschesci. Asi vachitaura mumusangano wavaakaita negurukota rezvekudyidzana nedzimwe, VaFrederick Shava nezuro vakati vachaedza nepavanogona kubatsira Zimbabwe kudzoka muCommonwealth. VaShava vange vasiri kudaira nharembozha yavo asi Studio 7 ine hurukuro yayakaita nemutauriri wemutungamiri wenyika VaGeorge Charamba nezvenyaya iyi yatichakupai muzvikamu zvinotevera. VaCharamba vanoti donzvo reZimbabwe ndseekudyidzana nenyika dzose. Vaimbove mutungamiriri wenyika, VaRobert Mugabe, vakaburitsa Zimbabwe muCommonwealth mushure mekunge Zimbabwe yambomiswa kuve nhengo yesangano iri ichipomerw mhosva yekutyora kodzero dzevanhu muna 2003. Asi zvichitevera kupidigurwa kwehurumende yaVaMugabe, VaMangagwa vakaisa chikumbiro kusangano iri kuti Zimbabwe idzoke izvo zvazoita kuti Commonwealth itumire chikwata ichi. No media source currently available 	https://www.voashona.com/a/6835440.html
politics	Makanzura Akadzingwa Basa kuGweru Oronga Kuendesa VaKasukuwere kuMatare	Sangano re Zimbabwe Human Rights NGO Forum, rakamirira makanzura maviri emuGweru, ranyorera tsamba gurukota rezvematunhu richipikisa kudzingwa kwakaitwa makanzura aya. Gweta re Zimbabwe Human Rights NGO Forum riri kumirira makanzura maviri aya, VaTafadzwa Christmas, vanoti VaMoses Marecha naVaAlbert Chirau vakadzingwa basa zvisiri pamutemo, izvo vanoti zvinotyora kodzero dzavo dziri mubumbiro remitemo yenyika. VaChristmas vanoti kunyange hazvo mutemo we Urban Councils Act uchipa simba gurukota rezvematunhu kudzinga makanzura, masimba aya akabviswa mubumbiro idzva remitemo yenyika. VaChristmas vanoti mutemo uripo unosungira kuti paumbwe komiti inoferefeta kukanganisa kunenge kwaitwa nakanzura, kana meya. VaChristmas vanoti kana komiti iyi yawana kanzura kana meya aine mhosva, ndipo panopinda gurukota rezvematunhu richidzinga anenge achipomerwa mhosva, kwete zvakaitwa naVaKasukuwere. VaChristmas vanoti VaKasukuwere vakasatevedzera zviri mutsamba yavanyora, vachaendesa nyaya iyi kudare repamusoro soro vachipikisa kutyorwa kwekodzero dzemakanzura maviri aya. Asi VaKasukuwere vanoti havasi kuzodzosa makanzura aya pabasa uyezve havasi kuzopindura tsamba yakabva kumagweta emakanzura aya. VaKasukuwere vanotiwo vanoda kuvaendesa kumatare vakasununguka kuita izvi. Sachigaro veZimbabwe Electoral Commission, Amai Rita Makarau, vati havasati vawana tsamba yakanyorwa naVaChristmas. Amai Makarau vanoti kudzamara vawana tsamba inovazivisa zviri pamutemo nezve kudzingwa kwemakanzura aya, komisheni yavo icharamba ichiita basa rayo semazuva ose. Makanzura maviri aya ndiwo akatanga kudzingwa basa vachipomerwa mhosva yeuori naVaKasukuwere, avo, svondo rapera, vakambomisa basa makanzura ese kusanganisira meya weguta reGweru, vachivapomera mhosva yehuori pamwe nekushandisa mari yekanzuru zvisiri mugwara. No media source currently available  	https://www.voashona.com/a/gweru-mdc-t-kasukuwere-makarau/2933566.html
business	Sangano reAmnesty International muZimbabwe Ropomerwa Mhosva yeKusashandisa Mari Zvakanaka	Sangano rinorwirwa kodzero dzevanhu pasi rose, reAmnesty International, rinoti wongororo yemabhuku aro emari akaitwa kuchikamu chesangano iri muZimbabwe inoratidza kuti sangano iri rakarasikirwa nemamirioni mazhinji emadhora kuburikidza nehuwori pamwe nekusashandiswa kwemari zvakanaka. Amnesty International inoti vashandi vayo havana kubata mari zvakanaka uye vamwe vakashandisa mari zvisina kufanira, vamwe vakatora mari zvisiri pamutemo. Vanoona nezvekubudiswa kwamashoko musangano iri kuchamhembe kwe Africa, VaRobert Shivambu, vaudza Studio 7 vari kuSouth Africa kuti havakwanisi kutaura nezvenyaya iyi nekuti zvingakanganisa nyaya yavo kumatare edzimhosva kwavakaiendesa. Gore rakapera, bazi reAmerica rezvekudyina nedzimwe nyika rakamisa kubatsira nemari masangano mazhinji akazvimiririra emuZimbabwe richiti masangano aya ange asingatevedzeri nzira dzinodiwa mukushandiswa kwemari yadzaivapa. Amnesty International inoti nyaya iyi inobata mukuru wesangano iri muZimbabwe, VaCousin Zilala, avo vakatosiya basa, pamwe nasachigaro wesangano iri, VaTakesure Musiyiwa. Vanoona nezvemari musangano iri, Amai Sibongile Zimbeva, vakambomiswawo basa vachipomerwa mhosva yekusaita basa ravo nemazvo. Vanoona nezvekufambiswa kwemabasa musangano reAnti-Corruption Trust of Southern Africa, VaAlois Munyaradzi Chaumba, vanoti nyaya dzekusabata mari zvakanaka dziri kuramba dzichiitika mumasangano emunyika dzinouraya tarisiro yeveruzhinji, avo vanotarisira kwaari kuti avabatsire mukuchengetedzwa kwekodzero dzavo. VaChaumba vanoti huwori mumashandisirwo emari mumasangano aya hunopedzawo simba reavo vanoapa mari kuti arwire kodzero dzevanhu. No media source currently available 	https://www.voashona.com/a/zimbabwe-amnesty-international-uncovers-millions-of-dollars-misappropriated-by-employees-alois-munyaradzi-chaumba/4803247.html
health	Musangano weUNGA Unozeya Nzara Pamwe neHutano	Mutungamiri wenyika, VaEmmeron Mnangagwa vanyora neChishanu padandemutande ravo reTwitter vachiti musangano wavo wekutanga kuUnited Nations General Assembly muNew York wakafamba zvakanaka chose. Asi zviri kubuda kuUnited Nations zviri kuratidza kuti zvinhu zvakaomera sangano iri, uye pane nyaya dzehutano nezvekudya Zimbabwe inofanira kusunga dzisimbe. VaMnangagwa vanoti chinangwa chavo chaive chekuti Zimbabwe itange kudyidzana nedzimwe nyika uye kuti vatungamiri venyika idzi vashanyirewo Zimbabwe. Kunze kwevatungamiri ava, VaMnangagwa vanoti vakasanganawo nevemabhizimisi kuti vauye kuzotanga mabhizimisi muZimbabwe zvikuru vekuAmerica. VaMnangagwa vanoti misangano yavo yakafamba zvakanaka uye Zimbabwe yadzokera mugungano renyika dzepasi rino. Zimbabwe yakaonawo mupupuriri akanaka kubva kumutungamiri weRwanda, VaPaul Kagame, vanove sachigaro weAfrican Union. Mumashoko avo kuUnited Nations, VaKagame vakati Zimbabwe inoda rubatsiro kubva kunyika dzepasi rino. Asi vachitaura kumucheto wemusangano uyu, munyori anoona nezvekudyidzana nenyika dzemuAfrica muhurumende yeAmerica, VaTibor Nagy, vakati Zimbabwe inofanira kuvandudza mitemo yakaita saana AIPPA nanaPOSA uye vakati Zimbabwe inoziva zvairi kuda kunzi iite kuti itange kudyidzana neAmerica. KuUnited Nations kuri kubudawo nyaya yekuti zvinhu munyaya dzekurwisa chirwere cherurindi kana kuti TB haina kumira zvakanaka. Mutevedzeri wemunyori mukuru weUnited Nations, Amai Anna Mohammed, vakanoti pagore, mari yekurwisa chirwere ichi iri kushomeka nemari inosvika mabhiriyoni gumi nematatu. Zimbabwe pari zvino iri kutatarika kuwana mari yekutenga mapiritsi ekudzivirira kupararira kwechirwere ichi. Rimwe dambudziko riri kubudawo kumusangano weUnited Nations inyaya yekuti vanhu vanosvika mamiriyoni mazana masere nemakumi maviri nemumwe kana kuti munhu mumwe chete pavapfumbamwe anoziya nenzara. Vakawanda vakatarisana nenzara kunyanya muAfrica neSouth America. Nzara inonzi yatove nemakore matatu ichiwedzera. MuZimbabwe vanhu mamiriyoni maviri nezviuru mazana mana vakatarisana nenzara gore rinouya nekuda kwemhepo yeEl Nino iri kutarisirwa kukanganisa kunaya kwemvura. Musangano weUnited Nations uyu uri kupera musi wa 5 Gumiguru vatungamiri venyika vachitaura mudare reUnited Nations General Assembly uye vamwe vachiitawo misangano kumucheto wemusangano mukuru uyu. Imwewo nyaya yakasimudzwa kumusangano uyu ndeyezvinotarisirwa neUnited Nations kuti zviitwe nevechidiki. Munyori mukuru weUnited Nations VaAntonio Guterres vanoti vanoda kuti sangano ravo risimbaradze kushanda nevechidiki avo vanosvika bhiriyoni imwe chete mazana masere emamiriyoni pasi rose. Kuita izvi, VaGuterres vanoti kodzero dzevechidiki dzinofanira kuremekedzwa uye vachiwaniswa mikana. No media source currently available 	https://www.voashona.com/a/unga-meeting-discusses-health-and-poverty-issues/4591825.html
politics	Munyori Mukuru weUnited Nations Okurudzira Kupera kweHondo muUkraine	Munyori mukuru weUnited Nations VaAntonio Guterres vaita musangano nemutungamiri wenyika yeUkraine VaVolodymyr Zelenskyy muguta guru renyika iyi reKyiv vakati kurwiswa kwenyika iyi neRussia kuri kupa kuti vanhuwo zvavo varasikirwe nehupenyu. VaGuterres vashanyira nzvimbo dzakaita seBorodianka, Irpin neBucha uko kwakawanikwa mitumba yevanhu vakaurayiwa pakabuda mauto eRussia munzvimbo idzi. Izvi zvakapa kuti vakawanda vati idzi dzitorwe semhosva dzehondo dzinofanira kuongororwa. VaGuterres vakurudzira Russia kuti ishande neInternational Criminal Court mukuongorororwa kwenyaya iyi. Vatiwo vari kuda kuti vanhu vemuUkraine vapihwe chikafu zvinova zvavati vakataurawo nemutungamiri wenyika yeRussia VaVladimir Putin. Mutungamiri wenyika yeAmerica VaJoe Biden vanotiwo vaendesa kuCongress chikumbiro chekuti vakwanise kutumira zvimwe zvombo nerubatsiro kuUkraine. Vanoongogora nyaya dzezvehupfumi VaMasimba Kuchera vanoti hondo iyi iri kukukonzera matambudziko makukutu kunyika dzakaita seZimbabwe dzi sezvo kunyika iyi kuchitengwa gorosi, chibage nemafuta ekufambisa dzimotokari. No media source currently available 	https://www.voashona.com/a/6549406.html
business	Vanhu Votadza Kutora Mari Dzavo kuMasvingo	"Vagari vekuMasvingo vatadza kutora mari dzavo mumabhanga nhasi, izvo vakawanda vanoti zvichavhiringa hurongwa hwavo hwezororo rekisimusi. Muguta reMasvingo manga musina mufaro nhasi zvichitevera kutadza kutora mari kumabhanga kwaitwa nevagari vakawanda. Mumwe wevanhu vasiri kufara, uye ari mutori wenhau, Energy Bara, anoti atadza kutora mari kubhanga rake reCBZ. ""Zvinhu zvacho zviri kuita zvichitoshata pakapinda mutungamiri mutsva takafunga kuti zvichaita nani but zvavakutoshata ike zvino nhasi ndatouya kubank handina kana kuwana kana cent, pa bank hapana vanhu nhasi not nekuti pane mari asi hapana kana mari saka hapana kana shanduko yatati taoona sevana veZimbabwe,"" Bara anotsanangura. Mitsetse inogara iri mumabhanga mazuva ose, yange isiko, sezvo mabhanga asiri kupa vanhu mari. VaPilani Ngoniye vanoti kushaikwa kwemari panguva ino kunorwadza zvikuru uye zvinhu zviri kutowedzera kushata chero hazvo pava nehurumende tsva. “Tashaiwa mari kana cent tatodzoserwa kumusha totoshaya kuti tofamba neyi kudzokera kumusha uyezve handifungi kuti kisimusi yedu ichanakidza sezvo muMasvingo muno hamuna kana bank riri kupa vanhu mari, haa hurumende tsva iyi yakangofana neyaivapo sharu, yaivapo ikange nani, vakangoita recycle vanhu asi system ndoimwe, it’s from bad to worse,” vadaro VaNgoniye. Muzvare Esther Chimanikire vati kushaikwa kwemari kunovhiringa mufaro wevanhu pazororo rekisimusi rinofanira kufarwa. “Isu hatitozivi kuti krisimasi yedu inenge yakamirasei, izvezvi ndatodzosewa kubanka hanzi hatina mari apa ndinoda kuenda kumusha hakuna eco cash, kana swipe hakushandiswi card saka mbudzi dzacho tinouraya sei, zvakatotiomera kana vanobva joni vanochinjisa sei ma rands avo,” vadaro VaChimanikire. Mumwe mushandi wemubhanga aramba kudomwa zita rake anoti kushaikwa kwemari muMasvingo kwakatanga nemusi weMugovera. Vanhu vakambopembera apo vemabhanga vakawedzera mari yavaipa vanhu svondo ragadzwa mutungamiri wenyika asi iye zvino zvadzokera pazvaiva. Mabanga emuMasvingo akaita seZB ne NMB ari kupa vanhu makumi maviri emadhora pazuva, ukuwo mabhanga eCBZ, Standrad Charted neBarclays achipa makumi mashanu emadhora pasvondo rose. No media source currently available "	https://www.voashona.com/a/zimbabwe-masvingo-banks-run-out-of-cash/4163954.html
business	Vakawanda Votambira Chibvumirano Pakufamba kweZvitima Pakati peZimbabwe neBotswana	Zvizvarwa zvemuZimbabwe neBotswana zviri kutambira nemufaro chubvumirano chakanyoreranwa pakati penyika mbiri idzi chekudyidzana panyaya dzezvitima chinonzi “Through Working Agreement. Chibvumirano ichi chakanyoreranwa neMuvhuro pakati peNational Railways of Zimbabwe kana kuti NRZ neBotswana Railways chichaona zvitima chekuBotswana neZimbabwe zvichidarika miganhu yenyika mbiri idzi. Vanorarama nekutenga muBotswana vachinotengesa kuZimbabwe, Muzvare Primrose Mandeya vanoti havazivi kuti NRZ yavabvirepi sezvo vange vachirasikirwa nemari yakawanda mukuita basa ravo nenyaya yemabhazi nemichovha. Nekuda kwechibvumirano ichi, zvitima kubva kumakambani aya zvinenge zvokwanisa kusvika kuFrancistown nekuBulawayo. Chibvumirano ichi chisati chaitwa, zvitima zvenyika mbiri dzi zvaigumira kuBotswana paPlumtree. Pakusainwa kwechibvumirano ichi, mukuru weNRZ Amai Respina Zinyanduko vakati zvainge zvotora mazuva mana kana mashanu kuti zvinhu zvizotakurwa kubva paPlumtreekupinda muZimbabwe sezvo chitima cheNRZ chisingafambe mazuva ose. Izvi zvinotsinhirwa nemukuru weBotwana Railways Amai Chelesile Malele. Asi kunyangwe vamwe vari kufara, VaAbraham Mangena, avo vanoita zvekutakurira vanhu zvinhu kubva muguta reFrancistown kuenda kunzvimbo dzakasiyana siyana muZimbabwe vanoti hurongwa uhu huchaita kuti vasare vasisina basa. Asi nyanzvi munyaya dzezvehupfumi dzataura neStudio 7 dzinoti chibvumirano ichi chichabatsira Botswana zvakanyanya sezvo NRZ isina zvitima zvakakwana uye iine zvikwereti zvakawanda zvairi kutadza kubhadhara. NRZ yamboyedz kuita zvibvumirano nemakambani akaita seTransnet yekuSouth Africa nezvimwe zvizvarwa zveZimbabwe zviri kunze kwenyika pasi peDiaspora Infrastructure Development Group asi zvakakona n’anga murapwa achida. Zimbabwe yakambotiwo iri kutaura neRussia kuti ipihwe zvitima asi hapana chakabuda.	https://www.voashona.com/a/6884338.html
sports	Makusha otarisira kuenda kumaOlympics	   SHASHA yemujaho wekumhanya — Ngoni Makusha — anoti chishuvo chake chegore rino kuhwina menduru mumijaho yakasiyana uye nekubudirira kuenda kumakwishu eParis 2023 Olympics ayo achaitirwa kuFrance gore rinotevera.   Makusha mwaka wake wekumhanya uri kutanga svondo rino apo ari kunokwikwidza kuBotswana mumujaho uyo anoti uchamurakidza kuti ari papi pagadziriro dzake.   Mujaho uyu mumwe uyo Makusha ari kushandisa mukurwira tikiti rekuenda kunokwikwidza kuOlympics uye World Athletics Championship iyo ichaitwa gore rino kuBudapest, kuHungary.   Asati aenda kuHungary, Makusha achaenda kunomirira nyika kumakwishu eAfrican Games ayo achaitirwa kuGhana munaNyamavhuvhu.   “Mwaka wangu wegore rino uri kutanga svondo rino apo ndiri kuenda kuBotswana kunokwikwidza mumujaho wangu wekutanga uyo ndichaushandisa kuona kuti ndiri papi pakugadzirira uye kuti chii chandinoda mugadziriro dzangu nekuti mwaka wangu wegore rino mukuru.   “Ndine mujaho weAfrican Games uri kuuya mwaka uno uye ndinoda kunohwina menduru ikoko. Ndinoda zvakare kurwira kuenda kumujaho weWorld Championships nekudzokera kumaOlympics ayo ariko gore rinotevera kuParis, kuFrance,” anodaro.   Makusha aive kumujaho wemaOlympics uyo wakapedzisira kuitirwa kuTokyo, kuJapan 2021 uko akakundikana kusvika kumasemi-final kunyangwe zvazvo ainge ambohwina mujaho wake wekutanga.   Mujaho wechipiri akazopedza ari pechinomwe izvo zvakamutadzisa kuenda kumasemi-final ndokubva adzoka kumusha.   Gore rino, mujaho wemaAfrican Games uchatanga nemusi wa4 Nyamavhuvhu uye uchizopera nemusi wa19 Nyamavhuvhu.   Nerimwewo divi, mujaho weWorld Championship wekuHungary uchatanga nemusi wa19 Nyamavhuvhu uchizopera nemusi wa27 Nyamavhuvhu.	https://www.kwayedza.co.zw/makusha-otarisira-kuenda-kumaolympics/
business	VaChasi Vanoti Hurukuro neEskom Dzichiri Kuenderera Mberi paNyaya yeMagetsi	Gurukota rinoona nezvemhando dzemoto VaFortune Chasi vanoti hurukuro nekambani yeESKOM yekuSouth Africa panyaya dzekuti Zimbabwe itengeserwe magetsi dzichiri kuenderera mberi. VaChasi vaudza Studio 7 kuti parizvino South Africa haina magetsi ari kutengesera Zimbabwe. No media source currently available Zvinhu hazvina kumira zvakanaka kukambani yeESKOM iyo yakaita chikwereti chemari inosvika mabhiriyoni makumi maviri emarands mukushanda kwayo kubva gore rapera kusvika muna Kurume gore rino. Kambani iyi yave kurarama nerubatsiro rwairi kupihwa nehurumende yeSouth Africa. Vakuru muESKOM vari kuti Zimbabwe inofanira kubhadhara chikwereti chinosvika mamiriyoni makumi matatu emadhora ekuAmerica kana ichida kutenga magetsi. Zvichakadaro, makambani mazhinji munyika ari kuti ari kutatarika nenyaya yekushaya magetsi zvopa kuti mamwe avhare kana kuti ati vanhu vashande maawa mashoma husiku panenge paine magetsi. Asi dambudziko iri riri kupa mukanha kune mamwe makambani akaita seZimplow iyo iri kutengesa magwenya emagetsi kana kuti magenerator. Kambani iyi inotiwo yakaita zviri nani gore rino kunyangwe zvinhu zvisina kumira zvakanaka munyika. Mukuru mukambani iyi kana kuti Group Chief Executive VaVimbayi Nyakudya vanoti kambani yavo iri kuitawo mari nekutengesa magejo anodonzwa nemombe munyika dzekuchamhembe kweAfrica. No media source currently available  	https://www.voashona.com/a/vachasi-vanoti-hurukuro-neeskom-dzichiri-kuenderera-mberi/5023750.html
business	Kupisa Kwekunze Kotarisirwa Kuenderera Mberi Kunzvimbo Dzakawanda Zvokanganisa Varimi	"Bazi rezvemamiriro ekunze remeteorological Services Department rinoti kupisa kwekunze kuchaenderera mberi kunzvimbo dzakawanda kunyangwe dzimwe nzvimbo dzichawana mvura pano neapo. Bazi iri rinoti kutanga musi wa 10 mwedzi uno ndipo pari kutarisirwa kuti pachanaya mvura. Vanokokera mabasa muzimbabwe Farmers Union Amai Margaret Hoshiki vanoti kusanaya kwemvura kwave kupa kuti varimi vakawanda vaomerwe sezvo pasina tarisiro yekuti goho remwaka uno rinenge rakanaka. Vakurudzira varimi kuti vasarambe vachidyarurura Mbeu dzinonoka kuibva. ""Tino kurudzira kuti varimi varime zvirimwa zvakadayi semamapfunde mapfupi anokurumbidza kuibva, ne mbesa dzinokurumidza kuibva kana kuti ma ""small grain"" sezvo mwaka usina kumira zvakanaka,"" Amai Hoshiki vaudza Studio 7. Vaenderera mberi vachiti, ""Tinokurudzira kuti kana mvura yango tanga kunaya varimi ngava kande mbesa dzinokurumbidza kuibva kana chiri chibage ngava kande mbese chechibage chinonzi tsoko icho chinokurumbidza kuibva."" No media source currently available  "	https://www.voashona.com/a/kupisa-kwekunze-kotarisirwa-kuenderera-mberi-kunzvimbo-dzakawanda-zvokanganisa-varimi/5231331.html
business	Kushaiswa Bhonasi Kokonzeresa Mutauro	Gurukota rinoona nezvemari, VaPatrick Chinamasa, neMuvhuro vakazivisa kuti hurumende haisi kuzobhadhara vashandi vayo mari dzebhonasi kwemakore maviri anotevera. VaChinamasa vanoti hurumende yaremerwa nezvinhu uye haichakwanisi kuti irambe ichimanikidza makambani kuti abhadhare mari dzemitero sezvo iwo ari kutatarikawo. VaChinamasa vanoti mugore ra 2014, hurumende yakabhadhara mabhonasi nemari inosvika zana nemakumi manomwe nemaviri emamiriyoni emadhora. Asi mapato anopikisa hurumende akaita seMDC-T, Nationalm Constitutional Assembly, pamwe nemasangano akaita seRural Teachers Union of Zimbabwe ari kushora zvikuru danho rehurumende iri achiti kuita izvi kuomesera mushandi. Hurumende iri kumbotiwo iri kuda kugumura vamwe vashandi kubva pavashandi vayo vanonzi vanosvika mazana mashanu ezviuru. Mutungamiri weProgressive Teachers Union of Zimbabwe, VaTskavafira Zhou, vanoti danho rehurumende iri rinoodza moyo. Asi mutungamiri wesangano reEmployers Confederation of Zimbabwe, VaJohn Mufukari, vanoti zvakaoma kuti hurumende irambwe ichibhadhara vashandi vayo mari nemitero yemakambani ari kunetsekawo. No media source currently available  	https://www.voashona.com/a/zimbabwe-economy/2718673.html
sports	Ndiri kurwadziwa: Mangwiro	  MURAIRIDZI wechikwata chenhabvu cheHarare City – Taurai Mangwiro – anoti ari kurwadziwa zvikuru zvichitevera kuburitswa kwakaitwa chikwata chake muPremier Soccer League svondo radarika umo change chave nemwaka 10 chichikwikwidza.   Mwaka unotevera, maSunshine City Boys achange achitambira nhabvu yavo muDivision One.   Mumakore aMangwiro achirairidza nhabvu, aka ndekekutanga kutungamirira chikwata chinoburitswa muPSL.   Achitaura panhepfenyuro yeStar FM, Mangwiro anoti ari kurwadziwa kuti ave nenhoroondo iyi iyo asina kumbobvira atarisira kuti achaiita semurairidzi wenhabvi.   “Zvinhu zvinorwadza, zvandisina kumbobvira ndatarisira kuti ndichasangana nazvo mumakore 16 ndichirairidza nhabvu.   “Asi ndiyo nhabvu yacho,” anodaro Mangwiro.   Kuburitswa kweHarare City muPSL kunotevera kuita mangange kwakaita ZPC Kariba neHighlanders 1-1 nemusi weSvondo wadarika.   MaSunshine City Boys akabva atevera Tenax neWhawha izvo zvakaburitswa zvekare muPSL zvichidzokera kuDivision One.   Svondo rino, ndipo pachaonekwa chikwata chechina chichatevera zvikwata izvi kuenda kuDivision One.   Zvakadaro, mwaka wenhabvu wa2022 uri kupera svondo rino apo Dynamos FC ichisangana neCAPS United mumutambo weHarare Derby kuNational Sports Stadium.   Shasha dzePSL dza2022, FC Platinum dzichange dziri pamusha kuMandava Stadium uko dzichasangana neCranborne Bullets nemusi weMugovera.   Kuchiti Harare City ichatamba neHighlanders mumutambo wayo wekupedzisira muPSL.	https://www.kwayedza.co.zw/ndiri-kurwadziwa-mangwiro/
health	Hurumende Yomisa Basa Vashandi Vayo Vose Vasina Kubayiwa Nhomba yeCovid-19	Hurumende inoti kutanga neMuvhuro uno vashandi vose vehurumende vasina kubayiwa nhomba yeCovid-19 havasi kuzobvumidzwa kushanda uye havatembire mari. Mutevedzeri wegurukota rezvekuburitswa kwemashoko VaKindness Paradza vaudza Studio 7 kuti vashandi vakapihwa nguva yakakwana yekubayiwa nhomba uye vasina vari kuzomiswa basa nekuti vanenge votyora mutemo. Nyanzvi munyaya dzezvehutano dzinoti uku kuyedza kuda kumanikidza vari kuzengurira kuti vabayiwe nhomba yeCovid-19 sezvo huwandu hwevari kubayiwa huri kuramba huchidzikira. Hurumende inoti ine hurongwa hwekubaya vanhu mamiriyoni gumi nhomba kusvika muna Zvita asi nehuwandu hwevanhu vari kubayiwa pazuva zvinenge zviri kukona n’anga murapwa achida. Hurumende yakaburitsa mugwaro rayo kana kuti Government Gazette kuti mushandi wose wehurumende anenge asina kubayiwa nhomba kusvika musi wa15 Gumiguru acharangwa. Asi zvinonzi vamwe vanogona kuregererwa ndokunge vapa zvikonzero zvakati tsvikiti zvekuti sei vasina kubayiwa nhomba. Vashandi vehurumende vanodarika zviuru mazana matatu kana kuti 300 000. Masangano evaraitidzi akaita seARTUZ nePTUZ anoti hurumende haifanire kumanikidza vashandi kubayiwa nhomba asi kungovakurudzira nekuvapa dzidziso yakakwana. No media source currently available 	https://www.voashona.com/a/hurumende-yomisa-basa-vashandi-vayo-vose-vasina-kubayiwa-nhomba-yecovid-19/6274195.html
business	Mashoko eRBZ Oratidza Pachena Kuti Hupfumi hweNyika Hwananga kuMawere	Bhanga guru renyika reReserve Bank of Zimbabwe rakaburitsa mashoko nemusi weChipiri anoratidza kuti zvinhu munyaya dzezvehupfumi zviri kuramba zvichienda kumaziva ndadzoka. Izvi zviri kuonekwa kuburikidza nemari yakawanda iri kukweretwa nehurumende kubva kumabhanga emunyika, kushomeka kwemari iri kukweretwa nevemabhizimisi, uye kushaikwa kwemari mumabhanga zvopa kuti vamwe vashaye chivimbo nemabhanga acho. Reserve Bank of Zimbabwe inoti mari yakweretwa nehurumende kusvika pari zvino inosvika pamabhiriyoni manomwe ichikwira nezvikamu makumi mana kubva muzana kusvika muna Chivabvu zvichienzaniswa negore rapera. Nekushomeka kwemari munyika kunyange hazvo pakaparurwa mabond notes, RBZ inoti vanhu vakawanda vave kushandisa Real Time Gross Settlement Transaction kana kuti RTGS. Asi vaimbova gurukota rezvemari uye vachitungamira bato rinopikisa rePeople's Democratic Party, VaTendai Biti, vayambira kuti zviri kuitwa nehurumende izvi kuzvisikira moto muziso. VaBiti vati mumabhanga hamuna mari zvopa kuti pashandiswe RTGS asi izvi. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vanoti kukwereta mari kuri kuitwa nehurumende uku hakuna kunaka. Ko mari iri kukweretwa nehurumende iyi inobva kupi chaizvo kana vemabhanga vachiti havana mari. Doctor Kanyenze vanoti hurumende iri kungotora mari yevanhu iri mumabhanga. Imwe nyanzvi munyaya dzezvehupfumi uye vaimbotungamira Zimbabwe National Chamber of Commerce, VaLuxon Zembe, vanoti nyaya yekuti hurumende iri kukwereta mari yakawanda yave kuomesera vemabhizimisi. Mashoko aya atsinhirwawo naDoctor Kanyenze avo vati hurumende iri kukwereta mari yekubhdhara vashandi vayo kwete kuita mabasa ebudiriro ari kudiwa munyika. VaZembe vatiwo kukweretwa kuri kuitwa mari nehurumende kuri kupawo kuti mutengo wekuti vemabhizimisi vakwerete mari udhure. VaBiti vatiwo kuti zvinhu zvifambe munyaya dzezvehupfumi, gurukota rezvemari, VaPatrick Chinamasa, vanofanira kuona kuti mabhizimisi awaniswa mari yekuita mabasa. Kuyange hazvo nyanzvi munyaya dzezvehupfumi dziri kuti hurumende haifanire kukwereta mari, VaChinamasa vanoti hurumende hakuna kumwe kwainowana mari sezvo isingakwanise kukwereteswa mari neInternational Monetary Fund, IMF, neWorld Bank. Hurumende inoti izvi zviri kukonzerwa nenyaya yezvirango zvakatemerwa nyika. Asi veIMF neWorld Bank vanoti hurumende yeZimbabwe iri kutadza kubhadhara zvikwereti zvayo. No media source currently available 	https://www.voashona.com/a/zimbabwe-matongerwo-enyika/3958456.html
politics	Hurumende Yozadzazve Mauto Mumigwagwa neNhandare dzeNdege	Hurumende inonzi yazadza mauto, vasori, mapurisa uye matikitivha akapakatira zvombo pamaroad blocks, nhandare dzendege uye kumabhodha ose izvo zvopa kuti nyanzvi munyaya dzezvematongerwo enyika dziti zviri kuratidza kuti zvinhu hazvina kugadzikana. Mutungamiri wenyika, VaEmmerson Mnangagwa, vari kufambawo vakachengetedzwa nemauto nevasori chete pasina mapurisa pedyo kunze kwevezvimidhudhu. Nyazvi munyaya dzezvehupfumi dzinotiwo kuwanda kwevanochengetedza munyika nekunze kunokanganisa vanoda kuuya kuzotanga mabhizimisi munyika. Mashoko aya anotsnhirwa naDr Godfrey Kanyenze, avo vanoshanda nesangano reLabour and Economic Development Research Institute of Zimbabwe. VaKanyenze vanoti kuvapo kwemauto mumigwagwa munongedzo wenyika isina kugadzikana zvinoita kuti vemabhizimisi vatye kuzotanga mabhizimisi. Hatina kukwanisa kubata mumwe mutevedzeri wemutungamiri wenyika, uye vari gurukota rezvekudzivirirwa kwenyika, Retired General Constantino Chiwenga. Adaira nharembozha yavo ati vange vakabatikana. Hatina kukwanisa kubata mutauriri vemauto, VaEverson Mugwisi, kuti tinzwe kuti sei mauto kubva kudivi reMilitary Intelligence vari mumigwagwa. Hurumende dzeAmerica neBritain dzakambozivisa hurumende kuti mauto haafanire kunge achiita mabasa anofanira kuitwa nemapurisa izvo zvinonzi zvakakonzera kuurayiwa kwevanhu vanomwe muHarare masvondo apera mushure mekupfuurwa nevanofungidzirwa kuti mauto. Nyanzvi munyaya dzezvematongerwo enyika, Doctor Victor Chimhutu, vanoti zviri kuitwa nemauto zvinoratidza kuti VaMnangagwa vanoshandisa mauto kutodarika zvaiitwa nevaive mutungamiri wenyika, VaRobert Mugabe. No media source currently available   	https://www.voashona.com/a/hurumende-yozadzazve-mauto-mumigwagwa-nenhandare-dzendege/4530178.html
business	Mapurisa eKanzuru yeHarare Anotadza Kubvisa Vanotengesera Mumigwagwa	Mapurisa ekanzuru amboedza neChipiri kubvisa nechisimba vanotengesera mumigwagwa asi zvakundikana sezvo vanotengesera mumigwagwa ava varamba vakatsika madziro vachiti havana kwavanoenda. No media source currently available Mutungamiri werimwe remasangano anomirira vanotengesera mumigwagwa ava re Zimbabwe Informal Sector Organization, ZISO, Va Promise Mkwananzi, vati mapurisa ekanzuru asvika panga pachitengesera vanhu ava paCopa Cabana mu Harare vakaedza kuda kubvisa nechisimba vanotengesera mumigwagwa ava kuti vaende kunzvimbo dzakatarwa nekanzuru kuitira kuti vanotengesera vari kunzvimbo idzi. Va Mkwananzi vati havasi kuzobvuma kuti vanotengesera mumigwagwa ava vabviswe pasina hurongwa hwakati tsvikiti. Vati kanzuru pamwe chete nehurumende vanofanira kuwona kuti vagadzira nzvimbo dzekutengesera dzakanaka uye kuwona zvakare kuti nyaya yekushayikwa kwemabasa yagadziriswa. Mushure mekutadza kubvisa vanotengesera mumigwagwa, vashandi vekanzuru vazoswera vave kufamba nemotokari vachishevedzera vachikurudzira kuti vanotengesera mumigwagwa vakanyoresa muchirongwa chiri kuitwa nekanzuru chekunyoresa vanhu vese vanotengesera mumigwagwa vachitanga kuenda kunzvimbo dzakatarwa nekanzuru kuitira kuti vashande vari kwadziri. Asi vazhinji vevanotengesera mumigwagwa ava vanoti havasi kuda kuenda kunzvimbo idzi vachiti hakuna vanhu vanouyako vachitenga uye vanoti nzvimbo idzi hadzina kugadzirwa zvakakwana. Zvichakadai, meya wekanzuru ye Harare, Va Benard Manyenyeni, vati kana vanhu vachibviswa munzvimbo dzavanotengesera vanofanira kubviswa zvine mwero. Pane imwewo nyaya ine chekuita nemafambisirwo ebasa mukanzuru ye Harare, Va Manyenyeni vaudza vatori venhau kuti munyori mukanzuru yavo, Va Tendai Mahachi, avo vakambomiswa basa kuti kanzuru imbovaferefeta, vanofanira kuwunza magwaro anoratidza kuti vakadzoka seyi kubasa mazuva maviri asati adarika. Va Manyennyeni vaudza vatori venhau pa Town House kuti vachasvitsa nyaya yaVa Mahachi kugurukota idzva rrinowona nezvematunhu, Va Saviour Kasukuwere, zvichitevera kudzoka kwakaita Va Mahachi nezuro kubasa kunyange hazvo vakambomiswa basa nekanzuru yavo. Va Kasukuwere vati havasati vaziva mamiriro akaita zvinhu mukanzuru ye Harare sezvo vakatanga basa mubazi iri nezuro.	https://www.voashona.com/a/zimbabwe-harare-manyenyeni-mkwananzi-shona-chiripasi/2852286.html
sports	Herentals yorongera FC Platinum	   MURAIRIDZI weHerentals FC, Kumbirai Mutiwekuziva, anoti chikwata chake chakagadzirira kusangana neFC Platinum svondo rinouya apo vachaumburudzana mumutambo weCastle Premiership neChibuku Super Cup semi-final.   FC Platinum neHerentals zvichabandana svondo rino nemusi weMugovera kunhandare yeMandava Stadium kuZvishavane mumutambo wePSL.   Mutiwekuziva anoti svondo rino vachashandisa mutambo wavo wekutanga neFC Platinum kuongorora matambiro echikwata ichi apo vakatarisana nemutambo mukuru weChibuku Super Cup svondo rinotevera uyo anoti ndiwo wavari kukoshesa.   “Isu mutambo wakanyanya kutikoshera pane miviri yatakatarisana nayo neFC Platinum ndeweChibuku Super Cup nekuti tinoda kupinda mufainari tigohwina mukombe uyu.   Hatisati tambopinda mufainari yemutambo uyu saka ticharwa semvumba kuti tihwine.   “Saka svondo rino, tichashandisa mutambo wedu kuongorora FC Platinum matambiro ainenge ichiita uye patinenge takanganisa tinozopagadzirisa svondo rinotevera,” anodaro Mutiwekuziva.   Mumutambo wekutanga wePSL wakatambwa nezvikwata zviviri izvi mwaka uno, Herentals yakakunda FC Platinum 1-0 kuNational Sports Stadium.   Mutiwekuziva anoti vanoziva kuti Platinum vanogona kuikunda sei saka havasi kutya kusangana nayo.   “Platinum mumutambo wePSL takairadzika muNational Sports Stadium panguva apo yaipisa ichitamba nhabvu inonwisa mvura saka hatinyanye kuitya nekuti tinoziva kuti toikunda sei,” anodaro.   Kuchiti murairidzi weFC Platinum, Norman Mapeza anoti mitambo yakatarisana nechikwata chake yakakosha zvikuru asi panguva ino ari kunyanya kufunga nezvemutambo weMugovera.    Norman Mapeza   “Isu mutambo watinowanzokufunga ndeuyo watinenge takatarisana nawo svondo iroro, asi tiri kushanda zvedu nesimba kuti tigokunda mumitambo miviri yatakatarisana nayo neHerentals.   “Herentals mwaka uno iri kutamba nhabvu inonwisa mvura uye kusvika kwayaita kusemi-final yeChibuku Super Cup kunorakidza kuti vari kuziva zvavanoita, saka tinotofanirwa kushanda nesimba kuti tikunde mumitambo yedu miviri yatichasangana navo,” anodaro Mapeza.   Zvakadaro, mune mimwe mitambo yePSL iriko svondo rino, kuBulawayo kuchange kuine mitambo yeBulawayo derby miviri apo wekutanga uchaona Bulawayo Chiefs ichisangana neBulawayo City musi weMugovera kuLuveve kuchiti musi weSvondo Chicken Inn ichitatsurana neHighlanders kuBarboufields.   Dynamos ichange iri pamusha paNational Sports Stadium apo ichasangana neWhaWha nemusi weSvondo kuchiti CAPS United iri kunanga kuVengere kwaRusape kunosangana neCranborne Bullets.	https://www.kwayedza.co.zw/herentals-yorongera-fc-platinum/
business	Zambuko reKazungula Rozeyiwa neZvaro	Nyanzvi munyaya dzezvehupfumi dziri kupesana pfungwa panyaya yekuti Zimbabwe inowana chouviri here pazambuko reKazungula kana kuti kwete. Zambuko iri riri pakati peZimbabwe, Zambia neBotswana. Zimbabwe iyo yakange yambobuda mumushandirapamwe neBotswana neZambia muna 2010 inoti yakazoona zvakakosha kuti ipindezve muhurongwa uhu. Nemusi weSvondo mutungamiri wenyika, VaEmmerson Mnangagwa, vakabatana nemutungamiri wenyika yeBotswana, VaIan Khama, uye mutungamiri weZambia, VaEdgar Lungu, kuti vaone zvaitwa pari zvino pakuvakwa kwezambuko reKazungula riri pakati penyika nhatu idzi. Asi nekuda kwekusawirana nevaive mutungamiri wenyika, VaRobert Mugabe, zambuko iri riri kuvakwa richinyenyeredza Zimbabwe richienda kuNamibia zvishoma. Izvi zvapa kuti mari yekurivaka iwande sezvo rakazowedzera nemamwe makiromita mazana matatu. VaMnangagwa mushure memusangano naVaKhama vakati vaida kuti Zimbabwe idzoke muhurongwa uhu. Chibvumirano chiripo ndechekuti Zimbabwe ipinde muchikamu chepiri apo ichavakirwa One Stop Border Post kudivi reBotswana. Mutevedzeri wemutungamiri wesangano re Confederation of Zimbabwe Industries, VaCallisto Jokonya, vanoti zvakaitwa naVaMnangagwa zvinokudzwa zvikuru. Nyanzvi munyaya dzezvezvehupfumi vari mukuru wezvedzidzo paZimbabwe Ezekiel Gutu University Doctor Gift Mugano vanoti zambuko iri rakakosha kuZimbabwe. Asi Doctor Mugano vatiwo zvakakosha kuti Zimbabwe isangoti yapinda muchibvumirano asi isingakwanise kushandisa zambuko iri nemazvo. Mashoko aya atsinhirwawo nemutungamiri wePeople's Democratic Party, uye vari vaimbova gurukota rezvemari, VaTendai Biti, avo vati zvakakosha kuti Zimbabwe igadzirise mugwagwa weHarare Chirundu sezvo uri iwo ungabatsira mukupundutsa nyika. Doctor Mugano vanoti kuti Zimbabwe ibudirire zvinotoda kuti nyika ive nezvivakwa zvakaita semazambuko aya uye migwagwa. Asi VaJokonya vanoti kunyangwe mugwagwa weHarare kusvika kuBeitbridge wakakosha, zambuko reKazungula harifanire kutarisirwa pasi. Zambuko reKazungula riri kutarisirwa kushandisa mari inosvika mamiriyoni mazana maviri nemakumi mashanu emadhora uye chikwereti kubva kukambani yekuJapan yeInternational Cooperation, African Development Bank neEU-Africa Infrastructure Trust Fund. Kuvakwa kwezambuko iri kuri muzvikamu zvitatu, chekutanga izambuko rine njanji yakareba makiromita mazana mapfumbamwe nemakumi maviri nematatu, chikamu chechipiri ndeche One Stop Border Post kuBotswana chekupedzisira kuZambia. Zvose zvinoda kuitwa zvinotarisira kupera muna Zvita gore rinouya. No media source currently available  	https://www.voashona.com/a/zimbabwe-matongerwo-enyika/4296919.html
health	Hurumende Inoti Vane Makore Gumi neMatanhatu Vave Kukwanisa Kubayiwa Nhomba yeCovid-19	Bazi rinoona nezvehutano razkaivisa kuti vechidiki vari pakati pemakore gumi nematanhatu negumi nemanomwe vave kukwanisa kuti vatange kubaiwa nhomba yeCovid-19 yemhando yeSinovac. Mugwaro ravo kuvatori venhau bazi rezvehutano rinoti danho iri rakatorwa mushure meongororo dzakaitwa uye nekurudziro kubva kusangano reZimbabwe Medicines Control Authority of Zimbabwe. Hurumende inoti yazivisa matunhu ose, zvikoro zvepamusoro, pamwe nenzvimbo dzinobayirwa nhomba kuti dzichitange kubaya nhomba vana vemazera aya. Vaimbova gurukota rezvehutano Dr Henry Madzorera, vanoti vazhinji havasati vanzwa nezveongororo yakaitwa iyi asi vachiti havo idanho rakanaka chose. Vakurudzirawo hurumende kuti ibudise zvakabuda muongoro iyi kuti vashandi mune zvehutano vaite basa vakasununguka uyevo kuti vezvehutano vakwanise kukurudzira vana ava kuti vabaiwe nhomba. No media source currently available Hatina kukwanisa kubata mutauriri webazi rezvehutano, VaDonald Mujiri sezvo vange vasiri kudaira nharembozha yavo.	https://www.voashona.com/a/hurumende-inoti-vane-makore-gumi-nematanhatu-vave-kukwanisa-kubayiwa-nhomba-yecovid-19/6296248.html
sports	Lionel Messi Anotungamira Argentina Kupinda muSemifainari yeWorld Cup Mushure meKurova Netherlands muMapenareti	Argentina yaita chikwata chepiri kupinda musemifainari yemukombe wepasi rose weFIFA World Cup 2022 uri kutambirwa kuQatar, mushure mekukunda Netherlands 4-3 mumapenareti. Zvikwata izvi zvanga zvapedza zviri mangange munguva dzemaminitsi makumi mapfumbamwe, ndokupinda munguva yawedzerwa, kana kuti extra time, mutambo wakaramba uri mangange 2-2. Lionel Messi, uyo anga akatarisirwa nevakawanda kuti ndiye achafambisa injini yeArgentina, haana zvake kurasisa vangadai vanga vabheja vachimutemba sezvo atamba zvinonwisa mvura, uye kunwisa penareti yeArgentina yekutanga. Mubati wepagedhi weArgentina, Emiliano Martinez, ashurawo mare mushure mekubata mapenareti maviri ekutanga eNetherlands, ukuwo chikwata chake chichinwisa matatu ekutanga. Argentina yave kusangana neCroatia nemusi weChipiri musemifainari yekutanga. Mugovera kune mitambo miviri yemakotafainari yanga yasara, wekutanga uri pakati peMorocco nePortugal, kuchizotevera mumwe pakati peEngland neFrance.	https://www.voashona.com/a/6870084.html
health	Nhamo Yoramba Yakabata Vamwe Vagari kuChimanimani	Vamwe vagari vekuChimanimani vanodarika gumi nevaviri vanonzi vakabatwa nechirwere cheCovid-19. Izvi zvakaitika mushure mekunge hurumende yati vanhu vanodarika mazana maviri nemakumi matanhatu vange vambotama musha nekutyira kuyeredzwa nemafashamu emvura vadzokere kumisha yavo yekumatende avari kugara kubva muna 2019 apo vakaparadzirwa misha nedutumupengo reCyclone Idai. Vanhu ava vakambotamiswa mushure mekunge dunhu iri rapindazve munzira yemafashamu emvura nemadutumupengo emhepo maviri kana kuti Tropical Storm Chalane yakarova muna Zvita, uye Tropical Storm Eloise mwedzi uno. Manicaland ndiro dunhu riri kutevera Harare pavanhu vakawandisa vari kurwara neCovid-19 pari zvino vanove mazana mapfumbamwe nemakumi matatu nevasere kana kuti 938. Hatina kukwanisa kubata sachigaro mubazi rekudzivirira njodzi kuManicaland kana kuti Civil Protection Committee chairperson, VaEdgars Seenza, vange vachitungamira hurongwa hwekubatsira vanhu ava. Asi tabata mumwe mugari wekuChimanimani kuNgangu VaPardon Maguta. No media source currently available         	https://www.voashona.com/a/zimbabwe-manicaland-evacuwees-still-stranded-years-after-cyclone-idai/5755638.html
health	Vanhu Mamiriyoni Matatu Vofa neCovid-19 Pasi Rose	Pasi rose, huwandu hwevanhu vafa nechirwere cheCovid-19 hwadarika mamiriyoni matatu. Johns Hopkins University yemuAmerica iyo iri kuongorora kupararira kwechirwere ichi inoti vanhu vabatwa nechirwere ichi pasi rose vadarika zana nemakumi mana nezviuru mazana masere zvemamiriyoni kana kuti, 140, 800 million. MuAfrica mune vadarika mamiriyoni mana vabatwa nechirwere ichi. Vapora pasi rose vadarika mamiriyoni makumi masere kana kuti 80, million. Zvichakadaro, bazi rezvehutano rakazivisa nemusi weMugovera kuti munhu mumwe chete akafa nechirwere cheCovid-19 kuManicaland zvasiya vanhu vafa nechirwere ichi kubva zvachatanga kuparaira gore rapera vave chiuru chimwe chete nemazana mashanu nevaviri kana kuti 1, 552. Vanhu zana nemakumi matanhatu nevashanu kana kuti 165 vakabatwa nechirwere cheCovid-19 neMugovera zvasiya huwandu hwevabatwa nacho hwave pazviuru makumi matatu nemanomwe zvine mazana matanhatu nemakumi mapfumbamwe nemapfumbamwe kana kuti 37, 699. Vanhu makumi maviri nevana kana kuti 24 vakapora kubva kuchirwere ich zvasiya vanhu vapora vave zviuru makumi matatu nemashanu nevashanu kana kuti 35, 005. Vanhu vakabayiwa nhomba yeCovid-19 yekutanga vave zviuru mazana maviri zvine makumi manomwe nemakumi mapfumbamwe nevashanu kana kuti 276, 095. Vanhu vabayiwa nhomba yeCovid-19 kaviri sezvinokurudzirwa nenyanzvi vave zviuru makumi matatu nemashanu zvine mazana masere nevatanhatu kana kuti 35, 806. Zvichakadaro bazi rezvedzidzo raburitsa mashoko kuvatori venhau richiti rave kusimbaradza zvirongwa zvekudzivirira kupararira kwechirwere cheCovid-19 muzvikoro. Mutauriri webazi rezvedzidzo VaTaungana Ndoro vati zvakakosha kuti paitwe mushandirapamwe pakati pevabereki, varairidzi uye vadzidzi uye bazi rezvedzidzo richange roshanda nebazi rezvehutano kuona kuti patevedzerwa zviri kukurudzirwa kuti chirwere chisapararire. No media source currently available Bazi rezvehutano riri kuyambira kuti zvikoro zvisingatevedzere mitemo iyi zvinogona kuvharwa. Munyori mukuru musangano werimwe sangano rinomiririra vararaidzi reAmalgamated Rural Teachers Union of Zimbabwe kana kuti ARTUZ VaRobson Chere vanoti hurumende haisi kuita zvakakwana kuwanisira zvikoro zvikwanisiro zvekurwisa denda reCovid-19. No media source currently available 	https://www.voashona.com/a/vanhu-mamiriyoni-matatu-vofa-necovid-19-pasi-rose/5857722.html
politics	VaMnangagwa Vanoyambira Nhengo dzeZanu PF Kuti Dzingwarire veMasangano Akazvimirira	Mutungamiriri wenyika, vari zvakare mutungamiriri webato reZanu PF, VaEmmerson Mnangagwa, vanoyambira nhengo dzebato ravo kuti dzichenjerere masangano akazvimirira munyika. Vachivhura musangano wePolitburo kumuzinda webato ravo muHarare neMugovera, VaMnangagwa vati nhengo dzebato ravo dzinofanirwa kungwarira masangano akazvimirira nevamwe vasori avo vasingadi kuona Zimbabwe yakasununguka, vachiti masangano aya ari kuhwanda nenyaya yekudzidzisa veruzhinji nyaya dzekuvhota. Asi murongi wemabasa musangano reZimbabwe Human Rights NGO Forum, unova mubatanidzwa wemasangano anorwira kodzero dzevanhu, VaWilbert Mandinde vati havana chinangwa chekuve hurumende uyewo vanokatyamadzwa nekutya kunoita bato reZanu PF masangano akazvimirira. VaMandinde vakurudzirawo bato iri kuti rishande pamwechete nemasangano akazvimirira. VaMnangagwa vatiwo vanoda kuti bato ravo rikwanise kuhwina sarudzo dzema by-elections pamwe nekutora zvigaro zvaive nenhengo dzemapato anopikisa. Vakurudzira nhengo dzavo kuti dzienderere mberi nezvirongwa zvekukwezva vavhoti vachiti vanoda kukunda zvine mutsindo pasarudzo dzema by-election pamwe nesarudzo dziri kutarisirwa 2023. Vayambirawo nhengo dzebato ravo idzo vati dziri kukonzera nyonga nyonga pamwe nekusawirirana mubato vachiti avo vanoda kuparadza bato iri ndivo vachazoguma vaparara. VaMnangagwa vakatomisa basa vaimbove gurukota rezvekuchengetedzwa kwenyika, VaOwen Mudha Ncube, avo vainzi vaikonzerawo nyonga nyonga, kunyanya mudunhu reMidlands. VaMnangagwa vatiwo vari kushushikana nemafashamu emvura kune dzimwe nzvimbo, vakakurudzira vanobatsira veruzhinji munguva yenjodzi dzakadai, veCivil Protection Unit kuti vagare vakagadzirira kubatsira vanenge vawirwa nedambudziko iri. Vakurudzirawo avo vasina kubaiwa nhomba kuti vabaiwe vachiti nyika ine nhomba dzakawandisa. No media source currently available 	https://www.voashona.com/a/zimbabwe-zanu-pf-leader-emmerson-mnanagwa-warns-members-to-be-wary-of-civic-organisation/6398347.html
sports	‘Vatambi vetsiva changamukai’	  SHASHA yakambonetsa mutsiva — Alfonso “Mosquito” Zvenyika — anoti kusadzidza kuri kukonzeresa kuti vatambi vazhinji vemutambo uyu vabirwe mari dzavo nemapuromota nemamaneja vosara vasina chinhu.   Mosquito anoti vatambi vemitambo yakasiyana vanofanirwa kukoshesa nyaya yefundo.   “Vatambi vezhinji vetsiva havana kudzidza saka izvi zviri kukonzera kuti vabirwe mari uye hapana chavari kuita muhupenyu hwavo. Vari kuitisa vamwe vanhu mari, kunyanya mamaneja nemapuromota avo.   “Mutambi anoudzwa kuti pamari ngatiite 50-50, iye mutambi pa50 perecent yake ndipo pachabva yekuti abhandare kuBoxing Board of Control uye azobhadhare zvakare murairidzi wake nekugym kwaanenge achishandira saka anosara asisina chainacho asi maneja akanuna                         zvake. Ndipo paye munhu paanozosendeka magirovhosi ake etsiva anenge asisina chinhu nekuti mari aingobirwa,” anodaro.   Mosquito anoti mamaneja nemapuromota etsiva vanofanirwa kushanda pamwe chete mukusimudzira vatambi.   “Tikatarisa kunze kwenyika kuEurope, mutambi wetsiva anenge ane chikwata chikuru chaanoshanda nacho chichimubatsira mubasa                rake. Chikwata ichi chinoshanda mabasa akasiyana ekusimudzira mutambi uyu.   “Manje muno tiri kuona zvakasiyana nekuti unonzwa maneja achiti mutambi uyu ndewangu, ndini ndoshanda naye chete.    Ihwohwo humbimbindoga nekuti unenge uchitadzisa mutambi wako kusimukira mumutambo uyu. Isu chatiri kungoda kuona vatambi vose vachisimukira chete, nyika yedu yorumbidzwa kana vatambi vahwina,” anodaro Mosquito.   Zvichitevera kupihwa mvumo kwakaita mitambo yose kuti ichidzoka, Mosquito anoti zvave kubatsira kuti vatambi vazhinji, avo hupenyu hwavo hwange hwakanganiswa nedenda reCovid-19, vachisimuka vagowana cheuviri muhupenyu hwavo.   “Covid-19 yakavhiringa zvizhinji mumutambo wedu, vatambi vandinawo ipfuti chaidzo asi kumbopedza nguva vakagara kwakadzorera basa rose ratange tichiita                     kumashure.   “Asi iye zvino tave nemufaro kuti tavhurirwa, tapihwa mvumo yekuti mitambo ichitanga, zvave kubatsira kuti tichienderera mberi nebasa,” anodaro Mosquito.	https://www.kwayedza.co.zw/vatambi-vetsiva-changamukai/
health	Vadzidzi Vanomwe Vanobatwa neCovid-19 paChikoro chePrince Edward muHarare	Vamwe vabereki vanonzi vatanga kubvisa vana vavo pane chimwe chikoro muHarare mushure mekunge vamwe vadzidzi vepachikoro ichi vawanikwa vaine chirwere cheCovid-19. Gwaro raburitswa nemukuru wechikoro chePrince Edward High School chiri muHarare, Va A.G. Gora, rinoti mushure mekuongororesa vadzidzi vepachikoro chavo nezuro, vana vanomwe vawanikwa vaine chirwere cheCovid 19 uye havasati vawana zvakabuda mukuongororwa kwevamwe kunyange hazvo vadzidzi vese vakaongororwa. VaGora vati vadzidzi vawanikwa vaine chirwere ichi vapatsanurwa kune vamwe vana uye vamirira kunzwa kubazi rezvedzidzo pamusoro pedambudziko ravasangana naro iri. Mumwe mubereki ane vana vanodzidza pachikoro ichi, Amai Revai Gambe, vati vaona zvakakodzera kuti vambobvisa vana vavo pachikoro kudzamara hurumende yatora matanho akasimba ekuti vana vavo vasabatwe nechirwere cheCovid 19. Mumwe mubereki ane mwana anodzidza pachikoro apa abvisawo mwana wake pachikoro apa nhasi, uyo aramba kudomwa nezita, akurudzira hurumende kuti ikurumidze kugadzirisa dambudziko iri kuitira kuti vana vasarasikirwe nenguva yedzidzo sezvo vana vakatora nguva yakareba vasingaende kuzvikoro zvichitevera kuvharwa kwakanga kwakaitwa nyika yose nekuda kwedenda reCovid 19. Mukuru anoona nezvekuburitswa kwemashoko mubazi redzidzo, VaTaungana Ndoro, vaudza Studio 7 kuti bazi ravo harisati rave nedanho raratora panyaya iyi vachiti vachatevedzera zvinenge zvabva kubva kubazi rehutano. Mutevedzeri wegurukota rezvehutano, VaJohn Mangwiro, vati bazi ravo ratumira vanhu kunoongorora mamiriro akaita zvinhu pachikoro apa kuitira kuti vagoona kuti votora matanho api. Pasvika Studio 7 pachikoro chePrince Edward vezvehutano vanga vachifirita chikoro chose. Zvichakadai, vamwe vedzisvondo vari pasi peZimbabwe Catholic Bishops Conference vabaiwa nhomba yeSinopharm pahurongwa hwanga huchitungamirwa nebazi rezvehutano vamwe vafundisi vachikurudzira kuti vose vanoita zvechitendero vabaiwe nhomba iyi kuitira kuti vazvidzivirire kuchirwere cheCovid19. Vabaiwa nhomba ava vafundisi mazana maviri nemakumi masere nevasere. Vanhu vakabayiwa nhomba kekutanga nezuro vakasvika zviuru zvishanu nemazana maviri nemakumi matanhatu nevapfumbamwe, 5 269, kusanganisira mutungamiri wenyika, VaEmmerson Mnangagwa. Bazi rezvehutano rinotiwo vanhu vabaiwa nhomba yekutamba vave zviuru makumi mana nezvipfumbamwe nemazana nemazana mana nevana (49 404) uye vabaiwa nhomba yechipiri vave zviuru zviviri nemazana mana nemakumi masere nevapfumbamwe (2489). Bazi rezvehutano rinoti kubva pakatanga chirwere ichi, muZimbabwe mave nevanhu zviuru makumi matatu nezvitanhatu nemazana manomwe nemakumi mana nevapfumbamwe (36 749) vakabatwa vaine chirwere ichi, uye vakapora vava zviuru makumi matatu nezvina nemazana mana nemakumi manomwe nevatanhatu (34476). Munyika mave nevanhu chiuru nemazana mashanu negumi nevatanhatu, 1 516, vafa nechirwere cheCovid 19 uye huwandu uhwu hunogona kukwira pachaburitswa mamwe mashoko nebazi iri nhasi manheru. No media source currently available 	https://www.voashona.com/a/chool-students-test-covid-19-positive-as-schools-open/5828588.html
health	Sangano reSACU Rowanisa Nhengo Dzaro muAmerica Ruzivo Pamusoro peCovid-19	Sangano rinomirirra zvizvarwa zvekuchamhembe kweAfrica zvinogara munharaunda yeD.C, Maryland neVirginia, reSouthern African Community USA, nemusi weSvondo rakakokera hurukuro padandemutande pamusoro pedenda reCovid-19 senzira yekuti veruzhinji vanzwisise pamusoro pedenda iri uye kuti ringabatwa sei. Nhengo yebhodhi reSACU vachiona nezvekufambiswa kwemabasa musangano iri, Muzvare Omega Tawonezvi, vanoti sangano ravo rakatora danho iri kuitira kuti veruzhinji vawane ruzivo rwuzere pamusoro pedenda reCovid-19, iro rashungurudza pasi rose. Muzvare Tawonezvi vanoti kuti vanhu vanzwisise kukosha kwenzira dzekudzvirira nadzo pamwe nekurapa denda iri, vakakoka nyanzvi mbiri dzinoti chiremba vari nyanzvi yemishonga yechirungu Dr. Bukhosi Dube vanove chizvarwa chekuZimbabwe, pamwe nemumwe godobori wemishonga yechivanhu anobva kuSouth Africa kuti vatsanangurire veruzhinji pamwe nekupindura mibvunzo yaive nevanhu. Vamwe vakataurawo pamusangano uyu vanhu vaakapona kubva kudenda iri avo vakagoverawo kune vamwe nzira dzavakashandisa mukurwisana nedenda reCovid-19. Sangano reSouthern African Community USA rinoshandawo nemakanzuru pamwe nehurumende dzematunhu mukubatsira zvizvarwa zvekuAfrica muzvirongwa zvakasiyanasiyana zvinosanganisira zvehutano nezvehupfumi. Muzvare Tawonezi vanoti sangano ravo rine hurongwa hwekuita mimwe misangano nenhaurwa pamusoro pedenda reCovid-19 senzira yekupa ruzivo nedzidziso kunhengo dzavo. No media source currently available 	https://www.voashona.com/a/zimbabwer-diaspora-sacu-holds-covid-19-zoom-discussion-townhall-meeting-omega-tawonezvi/5826567.html
sports	Vanomirira Masangano eMitambo Vokumbira Hurumende Kuti Vadzoke Munhandare	Masangano anomirira vatambi mumitambo yakasiyana siyana aisa zvikumbiro kuhurumende kuti vatenderwe kuendera mberi nemitambo mushure mekunge mutevedzeri wemutungamiri wenyika vari gurukota rezvehutano VaConstantino Chiwenga vati mitambo yose imbomiswa kutanga neMuvhuro senzira yekudzivirira kupararira kwechirwere cheCovid-19. Muraridzi webasketball Edmore Zivanai Muthetwa anoti ari kushushikana zvikuru nekuti hurumende yakatora danho iri isina kutaurawo navo. Kugunun’una uku kwauya panguva iyo veZimbabwe Cricket neZimbabwe Rugby Union vaisa chikumbiro kuhurumende kuti vatenderwe kuenderera mberi nemitambo. Gwaro rabva kuZimbabwe Cricket riri kukumbira kuti vapedzise mutambo wavo wemazuva mana uripo pakati peZimbabwe A neSouth Africa A uyo wakatanga nesvondo ndokumiswa neMuvhuro. Pamusoro pezvo, Zimbabwe Cricket yakumbira kupihwa mukana wekuti zvikwata zvenyika zvitenderwe kuita gadziriro yemitambo neve kune dzimwe nyika iyo yaive yarongwa kare.  Murairidzi wechikwata chevanhukadzi chemaLady Chevrons Adam Chifo anoti ane chivimbo chekuti chichemo chavo chichanzwikwa vakatarisana nemitambo ye2022 World Cup. Mukuru weZimbabwe Rugby Union VaAaron Jani vazivisawo kuti vakumbirawo mukana wekuti zvikwata zvenyika zvigadzirire makundano eAfrica Cup ayo ariko mwedzi unotevera. Makundano eAfrica Cup ayo arikutirwa kuTunisia ari kushandiswa senzira yekuenda kuWorld Cup. VePremier Soccer League neve Zifa vanonzi vari mubishiwo rekuedza kuti mitambo yeChibuku Super Cup ienderere mberi. Mutauriri weZFA VaXolisani Gwesela veZifa vanoti vanyorawo tsamba kuSport and Recreation Commission kuti mitambo yenhabvu irambe ichitambwa sezvanga zvichingoitwa masvondo mana apfuura. Anotaura akamirira PSL Muzvare Kudzai Bare vati pasvika nyaya iyi hapasisiri pezera ravo asi reZifa neSRC. Murairidzi weTriangle Taurayi Mangwiro anoti ane chivimbo chekuti mitambo ichaenderera mberi achiwedzera iye kuti panguva ino vatambi vavo vachange vachiita gadziriro vari kudzimba. Muongorori wemutambo wenhabvu VaJustice Muzanenhamo vanoti nemamiriro akaita zvinhu hurumende yagona kumisa mitambo. Aka kave kechipiri mitambo ichimiswa nehurumende nemhaka yechirwere cheCovid 19 chakatanga kupararira munyik gore rapera.	https://www.voashona.com/a/vanomirira-masangano-emitambo-vokumbira-hurumende-kuti-vadzoke-munhandare/5929942.html
business	Hurumende Inokurudzirwa Kutsigira, Kusimbaradza Mari Itsva	"Bhanga guru renyika, reReserve Bank of Zimbabwe, razivisa kuti richadhinda mari itsva ichange ichishandiswa mumabhanga serimwe rematanho ariri kutora mukugadzirisa nyaya yekushomeka kwemari munyika, pamwe nekugadzirisa zvinhu mumabhanga nemisika yemari munyika. Muzvinafundo Elliot Masocha, vanodzidzisa zvemabhizimusi paDevry University ku Ohio, vanoti vanhu vanoda mari yavanoshandisa, naizvozvo danho ratorwa neReserve Bank of Zimbabwe idanho rakanaka kana hurumende ikatevedzera mitemo nemirairo yezvehupfumi hwenyika inotevedzwa nenyika dzepasi pose, kwete zvokuzoramba ichidhinda mari pavanenge vazvifunga. Muzvinafundo Masocha vati hurumende inofanirwa kuratidza vanhu kuti inovimbika kwete kudhinda mari nguva dzese zvinozokonzera kuti mari yacho ishaye huremerera. ""Vanhu vanoda kuona mari yavo mumavoko kwete kuudzwa kuti iri mukati mefoni yavanoshandisa, saka kana hurumende ikaunza mari iyi vanhu vangafara nekuti zvema RTGS hazvisi zvinovafadza. Asi hurumende inosungirwavo kuchengetedza chiremera chemari iyi nekurega zvekuzodhindadhinda mari sezvayaimboita makore apfuura,"" Professor Masocha vaudza Studio 7. No media source currently available "	https://www.voashona.com/a/zimbabwe-government-urged-to-cultivate-peoples-trust-elliot-masocha/5145117.html
health	Danho reSouth Africa reKunyevenutsa Mutemo weKudzivirira Kupararira kweCovid-19 Rotambirwa neMufaro	Mutungamiri weSouth Africa, VaCyril Ramaphosa vakazivisa neChitatu manheru kuti hurumende yavo yave kuzonyevenutsa mitemo yakasiyanasiyana ine chekuita nekudzivirirwa kwekupararira kwechirwere cheCovid-19 . VaRamaphosa vakazivisa kuti kubva pakati peusiku hwemusi weSvondo 20 Gunyana nyika inenge yave kuenda pa Level 1 ye lockdown, zvichitevera kudzikira kwehuwandu hwevanhu vari kuvhenekwa vaine chirwere ichi munyika iyi. VaRamaphosa vakazivisawo kuti kutanga musi wa 01 Gumiguru, South Africa inenge yovhura miganho yayo uye kubvumidza vashanyi vanopinda nendege pamwe nepamiganho yayo vanenge vaine magwaro anoratidza kuti vakavhenekwa Covid-19 mukati memaawa makumi manomwe nemaviri kana kuti 72 hours. Vakati vanenge vasina magwaro aya vanozoendeswa kunzvimbo dzinochengeterwa vanenge vakamirira kuvhenekwa kuona kana vaine Covid-19, kana kuti quarantine centres. Vashanyi vanobva kunyika dzinozivikanwa kuti dzine dambudziko reCovid-19 vakanzi vanogona kurambidzwa kupinda munyika iyi. Mutungamiri wesangano reInternational Cross Border Traders Association, VaDenis Juru vanoti vana veZimbabwe vari muSouth Africa vakatambira nemufaro mukuru danho rekunyevenutsa lockdown iri, sezvo vanga vasingawanewo mari yekubatsirika yanga ichipiwa zvizvarwa zveSouth Africa. VaJuru vanotiwo kuvhurwa kwemiganho, zvikuru weBeitbridge kuchatambirwa nemufaro mukuru nezvizvarwa zveZimbabwe, izvo zvagara zvichishandisa muganhu uyu kunotenga pamwe nekutengesa zvinhu muSouth Africa Vanoti vanotarisira kuti hurumende yeZimbabwe ichazivisawo nezvekuvhurwa kwemuganhu weBeitbrdge kuitira kuti vanhu vakwanise kiupinda munyika dzose zvisina dambudziko. No media source currently available  	https://www.voashona.com/a/zimbabwe-south-africa-lockdwon-level-1-denis-juru/5586131.html
sports	Ma’gym’ ngaavhurwe: Musonda	   PUROMOTA wetsiva — Clyde Musonda, uyo anove maneja zvekare nemurairidzi wemutambo uyu — anoti kuvharwa kwemagym kuri kukanganisa zvikuru vatambi vemuno avo vari kuenda kunorwa kunze kwenyika vasina kunyatsogadzirira.    Svondo radarika, shasha yetsiva — Tinashe ‘Chairman’ Mwadziwana — akakundwa kunyika yeNamibia naNathaniel Kakololo apo vairwira bhande reAfrican Boxing Union Featherweight.    Musonda anoti kuuya kweCovid-19 kwakakanganisa zvizhinji kuvatambi vetsiva sezvo vave kuenda kunokwikwidza kunze kwenyika vasina kugadzirira zvakakwana.   Izvi zvinotevera kumiswa kwakaitwa mitambo yose munyika muno muna Kurume gore rapera senzira yekuedza kudzivirira kupararira kwechirwere cheCovid-19.   “Kukundwa kwakaita Chairman kuNamibia, haisi nyaya yekuti mutambi waakarwa naye anogona manhingi, kwete. Asi kuti Chairman haana kuwana nguva ndefu yekunyatsogadzirira. Sekuziva kwemunhu wese, iye zvino magym akavharwa uye mitambo haisi kutenderwa. Saka topedzisira tave kutsvaga dzimwe nzira dzekuti aite gadziriro dzake zvekungoti aende kunozadzikisa mitambo yake,” anodaro.    Musonda anoenderera mberi achiti, “Asi kana mutambi ane ngura akaenda kunorwa zvinogona kurema sezvo anenge ave nenguva ndefu akangogara asiri kukwikwidza, izvo zviri kuitwa nevatambi vedu vari kuenda kunorwa kunze kwenyika.”   Vatambi vazhinji vetsiva vari kuenda kunorwa kunze kunyika dzakaita seNamibia, Tanzania, South Africa neMalawi uko tsiva iri kutenderwa kutambwa.      Musonda anoti dai mutambo uyu wachidzorwa muno sezvawakaitwa kune dzimwe nyika uko uri kutenderwa kutambwa asi pasina vatsigiri.    “Tave kungochema kuti dai mutambo uyu wachidzoswa muno nekuti tinotyira remangwana revatambi vedu kuti ringakanganisike.    “Kune dzimwe nyika uri kutambwa pasina vatsigiri. Saka  tinoona kuti muno ukadzoswa uchinzi utambwe pasina vatsigiri zvinobatsira vatambi vedu vagare vachitamba kuitira apo vakazoenda kunorwira mabhande makuru kunze kwenyika vanenge vasina ngura,” anodaro Musonda.	https://www.kwayedza.co.zw/magym-ngaavhurwe-musonda/
health	Kubva Zvavhurwa Mabhodha, Vanhu Makumi Mapfumbamwe Vobatwa neCovid-19 Vabva kuSouth Africa	Bazi rezvehutano rinoti vanhu zana nemumwe kana kuti 101 vakabatwa nechirwere cheCovid-19 nemusi weSvondo. Pavanhu ava, makumi mana nevatanhatu vakabatwa nechirwere ichi munyika vamwe makumi mashanu nevashanu vakabva nacho kuSouth Africa. Kubva zvavhurwa miganhu yenyika musi wa 1 Zvita, vanhu makumu mapfumbamwe vakabva kuSouth Africa vakawanikwa vaine chirwere ichi munyika. Vanhu vabatwa nechirwere ichi kubva zvachatanga kupararira munyika vave zvuru gumi nemazana manomwe ane gumi nevasere. Vanhu vapora kubva kuchirwere ichi vave zvuru zvisere nemazana masere nemakumi masere kana kuti 8, 880 zvichitevera kupora kwevamwe vanhu makumi matatu nevatanhatu nezuro. Vanhu vachiri kurwara vave churu chimwe chete nemazana mashanu nemakumi mana nevanomwe kana kuti 1, 547. Vanhu vafa vachiri mazana maviri nemakumi mapfumbamwe nemumwe kana kuti 291 uye nezuro hakuna akarasikirwa nehupenyu. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana maviri kana kuti 2, 2 million vabatwa nechirwere cheCovid-19 muAfrica. Vanhu vafa vasvika zvuru makumi mashanu nezvitatu zvine mazana mashanu nemakumi mana nevatatu kana kuti 53, 543. Vapora vadarika miriyoni imwe chete nezvuru mazana mapfumbamwe kana kuti 1,9 million. South Africa ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere checoronavirus pasi rose hwadarika mamiriyoni makumi matanhatu nemanomwe kana kuti 67 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vadarika zvuru mazana maviri nemakumi masere nemaviri kana kuti kuti 282, 000, vabatwa nechirwere ichi vachidarika mamiriyoni gumi nemana nezvuru mazana mashanu kana kuti 14, 5 million. Pasi rose, vanhu vafa nechirwere ichi vanodarika miriyoni imwe chete nezviuru mazana mashanu kana kuti 1, 5 million. Asi vapora vachidarika mamiriyoni makumi mana nematatu kana kuti 43 million.	https://www.voashona.com/a/kubva-zvavhurwa-mabhodha-vanhu-makumi-mapfumbamwe-vobatwa-necovid-19-vabva-kusouth-africa/5689851.html
business	Vanotengesa Mumigwagwa Vodzokera kuMabasa Avo	"Rimwe remasangano anomirira vanoita mabasa ekutengesa mumigwagwa reVendors Initiative for Social and Economic Transformation (VISET) rinoti riri kufara nemafambiro aita zvinhu muHarare nhasi apo nhengo dzaro dzadzokera kumabasa. Mutungamiri wesangano iri, VaSamuel Wadzai, vanoti pane zvinoda kugadziriswa nemakanzuru nehurumende zvakaita sekuwanikwa kwemvura munzvimbo dzinotengesera veruzhinji nezvikwanisiro zveCovid-19. Vanoti vakatarisira kuti hurumende ichaita zvirongwa zvekudzidzisa vatengesi pamusoro penhomba yeCovid-19 iri kubaiwa vamwe pari zvino kuitira kuti vatengesi vemumigwagwa vave nechivimbo nayo. ""Tiri kutarisira kuti hurumende itange zvirongwa zvekudzidzisa vanotengesa mumigwagwa nezve nhomba irikubaiwa vanhu kutira kuti vazhinji vawane ruvimbo ne nhomba iyi,"" vadaro VaWadzai. Kudzokera kwevanhu ava mumigwagwa kunotevera kunyevenutswa kwemitemo yeCovid-19 kwakaitwa neMuvhuro nemutungamiri wenyika, VaEmmerson Mnangagwa. No media source currently available   "	https://www.voashona.com/a/zimbabwe-vendors-africa-covid-19/5798729.html
sports	Hatina kutenga Mahachi: Chicken Inn	  MURAIRIDZI weChicken Inn — Joey “Mafero” Antipas — okurudzira Kudakwashe Mahachi kuti agadzirise nyaya dzake idzo dzakamumomotera uye ndokuti chikwata chake hachisi kutarisira kumutenga sezviri kutenderera pamadandemudande eSocial Media.   Mahachi akamiswa kutamba nhabvu nechikwata chake cheSupersport United chekuSouth Africa nekuda kwenyaya yaari kupomerwa yekunzi akapisa mwanakomana wake nemvura izvo zvakaona achikuvara kusvika pakudamburwa gumbo.   Nyaya iyi iri kumatare edzimhosva pamwe nedzimwe dzichiri kuferefetwa nemapurisa.   Mafero anoti Mahachi mutambi wepamusoro wekuti zvikwata zvakawanda zvinogona kumutenga, asi panguva ino anofanirwa kumbogadzirisa nyaya dziri kukanganisa hupenyu hwake.   “Isu hatisi kutarisira kutenga Kuda Mahachi sezviri kutaurwa nevanhu. Tinoyemura kuti mutambi ane tarenda guru zvekuti zvikwata zvakawanda zvinogona kumutenga. Asi, panguva ino ini ndinomukurudzira kuti ngaambogadzirise nyaya dzehupenyu hwake.   “Nyaya dzaakatarisana nadzo ihuru chaizvo saka ngaaise pfungwa dzake ikoko. Isu seChicken Inn hatisi kuda kumutenga,” anodaro Mafero.   Zvakadai, kubva patanga mitambo yePremier Soccer League mwaka uno, chikwata chaMafero ndicho chiri kutungamira apo mwaka wa2022 wave muchikamu chechipiri.    Joey Antipas   Mafero anoti chikwata chake chiri kutamba nhabvu inonwisa mvura nekuda kwekuti chakasimba zvikuru izvo zvachiona chichitungamira palogo kwenguva refu.   Asi anoti zvakakosha kuti vatambi vake var[1]ambe vachitamba nhabvu yepamusoro uye vakazvininipisa sezvo rwendo rwePSL ruchiri rurefu.   “Tine chikwata chakasimba chiri kutamba zvinonwisa mvura saka zvakakosha kuti tirambe tichitamba nhabvu yepamusoro tiwane mukana wekuhwina mukombe wePSL. Ndinoziva kuti pachiri negomo guru rekukwira ratakatarisana naro asi tinofanirwa kuramba tichishanda nesimba uye takaz vininipis a pamitambo inenge ichiuya,” anodaro Mafero.   Nemusi weMugovera svondo rino, Chicken Inn ichange iri pamusha panhandare yeLuveve apo ichasangana neFC Platinum mumutambo unotarisirwa kunge uchi[1]nakidza kukunda ngoma kurira.   Mumutambo wekutanga wezvikwata zviviri izvi, uyo wakatambirwa kuMandava, FC Platinum yakahwina 2-1. Svondo radarika, zvikwata zviviri izvi zvaive kwaMutare uko kwakaona Chicken Inn ichizvambura Cranborne Bullets 4-1 kuchiti FC Platinum yakakunda Tenax 2-0.   Mutambowazvo wesvondo rino uchange uchibuda paZTN Prime.   Mune mimwe mitambo iriko svondo rino, Harare City ichange iri pamusha apo ichasangana neCAPS United nemusi weMugovera, kuchiti DeMbare ichange iri pamusha zvakare ichatatsurana neTriangle United musi weSvondo rino.   KuBaobab Stadium kuchaona Ngezi Platinum ichisangana neHighlanders nemusi weSvondo unove mumwe yemitambo ichabuda pa ZTN Prime.	https://www.kwayedza.co.zw/hatina-kutenga-mahachi-chicken-inn/
politics	Sangano reCouncil on Foreign Relations rekuAmerica Rotyira Mhirizhonga Munyika	Rimwe sangano rekuAmerica, reCouncil on Foreign Relations, rinoti Zimbabwe inogona kupinda mumhirizhonga pamberi pesarudzo dza 2018 kana nyaya yekuti ndiani achatungamira nyika kana mutungamiri wenyika VaRobert Mugabe vachinge vazobva pachigaro. Sangano iri rinoti pane zvinhu zvishanu zvikuru zvisina kugadzikana apo nyika yatarisana nesarudzo, zvinoti nyaya yaVaMugabe yekuramba kudoma kuti ndiani achatora matomu, nekusagadzikana mubato reZanu PF. Zvimwe zvinonzi zviri kunetsa kusabatana kwemapato anopikisa kuti aumbe mushandira pamwe wakasimba, kuramba zvinhu zvoenda kumawere munyaya dzezveupfumi, uyewo kuderera kwetarisiro yekuti nyika dzakatenderedza Zimbabwe dzinozogona kutora matanho ekudzivirira mhirizhonga munyika. Panyaya yekunetsana muZanu PF, sangano iri rinoti kunyange hazvo vakuru vemauto nevasori vari kuita sevari kutsigira chikwata cheLacoste, icho chinonzi chinotsigira mutevedzeri wemutungamiri wenyika VaEmmerson Mnangagwa muhondo yacho neG40, iyo inonzi inotsigira Amai Grace Mugabe, zvinonetsa kufembera kuti magumo acho akamira sei mukunetsana uku. Sangano reCouncil on Foreign Relations iri riri kukurudzira kuti America itsvage nzira dzekudzivirira nadzo kusagadzikana pamwe nemhirizhonga muZimbabwe, uyewo kuderedza hudzamu hwedambudziko iri, kana richinge razoitika. Asi nyanzvi mune zvematongerwo enyika vari mukumuru wesangano re Zimbabwe Democracy Institute, Doctor Pedzisai Ruhanya vanoti havawirirane nezvose zviri kutaurwa nesangano iri. Dorctor Ruhanya vanoti kunyange munyika kana mubato reZanu PF makanzi hamuna kugadzikana, havaone Zimbabwe ichipinda mudambudziko rakaita kutyirwa nesangano iri, vachiti hapasati pave nehumbowo hwekuti mauto kana vasori vangangokonzeresa kusagadzikana. Vanoti havawirirane nesangano iri zvakare panyaya yekuti nyika dzakavakidzana neZimbabwe dzinogona kusave nematanho adzinotora kana makaita mhirizhonga, vachiti sangano reSADC rakatorakidza kare kuti rakagadzirira kugadzirisa matambudziko enhengo dzaro sezvarakaita muLesotho. Doctor Ruhanya vanotiwo vanokurudzira masangano nenyika dzekunze, zvikuru dzekumawirira, kuti vasanyanye kuda kutaura nezveZimbabwe, asi kuti vazvisiire kunyika dzemuAfrica dzakaita saana South Africa.	https://www.voashona.com/a/zimbabwe-politics-council-on-foreign-relations-ruhanya/3941122.html
politics	Imwe Nhengo yeKomisheni yeSarudzo muKenya Yopondwa Ukuwo VaOdinga Vachiramba Kutambira Zvakabuda Musarudzo	Vakakundwa musarudzo dzekuKenya VaRaila Odinga varamba kutambira zvakabuda musarudzo dzakakundwa naVaWilliam Ruto. VaOdinga vaudza vatori venhau kuti havana kufara nekufambiswa kwakaitwa sarudzo nekomisheni yeIndependent Electoral and Boundaries Commission. Nhengo ina panomwe dzekomisheni iyi dzakti sarudzo hadzina kufambiswa zvakanaka. Mapurisa emuKenya ati mumwe komishina VaDaniel Musyoka vakawanikwa vakapondwa mushure mekupambwa nemusi weChina. Sachigaro IEBC iyi VaWafuli Chebukati vati nhengo dzekomisheni yavo dziri kushiungurudzwa zvakanayanya. VaOdinga vane mazuva manomwe ekuti vaende kumatare kunopikisa zvakabuda musarudzo. Asi kunyangwe pachine mutauro pakufambiswa kwesarudzo, mutungamiri wenyikaVaEmmerson Mnangagwa vakatotumira mashoko ekukorokotedza VaRuto nekukunda musarudzo. Mutungamiri webato rinopikisa reNational Constitutional Assembly vari nyanzvi munyaya dzezvemitemo Muzvinafundo Lovemore Madhuku vati bumbiro remutemo weKenya rinobvumidza VaOdinga kupikisa zvakabuda musarudzo. 	https://www.voashona.com/a/6704156.html
sports	Handiende: Chiyangwa. . . ‘Ini ndini ndine yese’	  MUTUNGAMIRI wesangano rinoona nezvenhabvu munyika muno reZimbabwe Football Association (Zifa) – Phillip Chiyangwa – anoti kunyangwe zviite sei ndiye ari kutonga uye haasi kuzobva pachigaro chinopisa ichi.   Captain Fiasco kana kuti Phidza, semazita emadunhurirwa aChiyangwa, ndiye ega achamira pasarudzo dzichaitwa dzekusarudza mutungamiri mutsva weZifa musi waZvita 1 sezvo vamwe vaida kukwikwidza kupinda pachigaro ichi vakakundikana nekuda kwekuti vaive vasina magwaro akakwana anotarisirwa kuti vange vachikwikwidza.   “Kunyangwe ndikarwara zvekundisunda mubhara chaimo, ndini ndiri kutonga uye ndicharamba ndichitonga.   “Vanoda kundirwisa, asi hapana zvavanoita kana kwavanosvika. Isu ndisu tine yese, musi wa1 kungonzi panyanga ka, tatopinda panyanga,” anodaro Chiyangwa.   Anoenderera mberi achiti kunyangwe vanhu vakataura zvakawanda-wanda, hapana zvazvinoshandura nekuti mutungamiri wesangano rinoona nezvenhabvau pasi rose reFederation International de Football Association (Fifa) – Gianni Infantino – anoteerera zvinenge zvataurwa naiye (Chiyangwa) chete kana dziri nyaya dzine chekuita nezvenhabvu yemuno.   “Vanhu kunyangwe vakataura zvavanotaura, hapana zvazvinoshandura, Gianni Infantino anongoteerera zvandinenge ndataura ini chete kwete vamwe vese.   “Munenge muchipedza nguva yenyu kana muchinyora matsamba enyu muchitaura kudii kudii, zvavamunenge muchiita. Ini ndini waanoterera chete nekuti ndini ndiri panyanga,” anodaro.   Chiyangwa anoti kuti nhabvu yemuno inyatsosimba, Hurumende inofanirwa kupindira yotsigira mutambo uyu nemari sezvinoitwa kune dzimwe nyika kuti basa ravo rinyatsofamba zvakanaka uye nekuita zvirongwa zvakasiyana.   Anoti kusapindira kweHurumende kunovadzosera kumashure zvikuru izvo zvinozovaona dzimwe dzenguva vachisvika pakuburitsa mari dzavo dzemuhomwe kuti vakwanise kufambisa basa reZifa rinosanganisira kubhadhara vatambi kana kuvatumira kunze kwenyika kumitambo yakasiyana.   “Zvatinoona kune dzimwe nyika, Hurumende inofanirwa kupindira yodira mari mumutambo uyu kuti zvitibatsire kufambisa basa redu. Dzimwe dzenguva tinosvika pakuburitsa mari dzedu dzemuhomwe kuti tiwane kubatanidza zviendeke titumire vakomana kumitambo yavo izvo zvinove zvisingafanirwe kuitika.   “Tikawana rutsigiro rwemari kubva kuHurumende, zvinhu zvedu zvoshanduka zvotifambira zvakanaka,” anodaro Chiyangwa.	https://www.kwayedza.co.zw/handiende-chiyangwa-ini-ndini-ndine-yese/
business	Vanochera Mangoda Voita Hurukuro neVagari kwaMutare	Mutauriri weZimbabwe Consolidated Diamond Company, VaSugar Chagonda, vanoti hurumende ichaita musangano mukuru muguta reMutare apo ichagara pasi nemasangano akazvimiririra, vanorwira kodzero dzevanhu, makambani anochera mangoda vakaita seZimbabwe Consolidated Diamond Company. Mukuru weCenter for Natural Resources Governance, VaFarai Maguwu, avo vachange vachitaurawo pamusangano uyu, vanoti musangano uyu uri kutarisa kuzeya nyaya dzekodzero dzevanhu, kugovana kwemari nematunhu ane zvicherwa uye kuti vanhu vaite zvokupiwa mvumo yekupinda munzvimbo iyi. No media source currently available 	https://www.voashona.com/a/vanochera-mangoda-voita-hurukuro-nevagari-kwamutare/4418960.html
politics	SADC Troika Inoti Mozambique Ngaibatsirwe Izvozvi	Nyika dzinoumba bazi rerinoona nezverunyararo nekudzivirirwa kwenyika\ndziri mudunhu reSouthern African Development Community, SADC Troika- nhasi dzabuda nechisunga chekuti paitwe musangano wechimbichimbi mwedzi uno usati wapera wekuzeya matanho angatorwe kumisa hondo iri kukonzerwa nevanopfurikidza mwero mudunhu reCabo Delgado muMozambique. Mutungamiri wenyika, VaEmmerson Mnangagwa, vasangana ndokukurukura nevamwe vatungamiri venyika dzinoumba SADC Double Troika iyo ine mutungamiri weMozambique, VaFilipe Jacinto Nyusi, sasachigaro wayo, Dr Lazarus Chakwena vekuMalawi, VaHusseini Ali Mwinyi vekuTanzania pamwe nevatungamiri venyika dzinoumba bazi reOrgan on Politics, Defence and Security Cooperation vanoti sachigaro VaMokgweetsi Masisi vekuBotswana naVaCyril Ramaphosa vekuSouth Africa. VaMwinyi vanga vakamirira mutungamiri wavo, Amai Samia Saluhu Hassan, avo vange vasiri pamusangano uyu. Mugwaro razivisa zvabuda mumusangano uyu munyori weSADC, VaStergomena Lawrence Tax, vazivisa kuti vatungamiri venyika vari kushushikana zvikuru nekuurayiwa kuri kuitwa vanhuwo zvavo, madzimai nevana nevanopfurikidza mwero veAl Shabab. VaTax vati nekudaro musangano weDouble Troika wati paitwe musangano\nwechimbichimbi weOrgan Troika Summit musi wa29 Kubvumbi uyo uchazeya matanho achatorwa kumisa hondo iri kukonzerwa nevanopfurikidza mwero ava. Gweta uye vari mukuru wesangano reHuman Rights Watch kuchamhembe\nkweAfrica, VaDewa Mavhinga, vati vanga vachitarisira kuti musangano uyu ubude nechisungo chakajeka chekuyamura Mozambique kwete kunonokera wavari kuita vanhu vachifa.\n\nVaMavhinga vati ongororo yavakaita yakaburitsa pachena kuti vanhu\nvakawanda vari kutyorerwa kodzero dzavo nevapanduki veAl Shabab pamwe nemauto eMozambique.\n\nVaMavhinga vati chimwe chinoshamisa ndechekuti Mozambique\nhaisi kubuda pachena kuti inoda ruyamuro rwedzimwe nyika here kana kuti kwete asi zvichioneka pachena kuti mauto ayo haana simba rekukunda vapanduki ava.\n\nMutauriri weCrisis in Zimbabwe Coalition, VaMarvellous Khumalo, vati\nhavasi kunyatsofara nezvabuda mumusangano wanhasi nekuti SADC iri kunonoka kupindiria panguva iyo vanhu vari kufa.\n\nIzvi zvatsigirwa negweta rinoona nezvekodzero dzevanhu munyika\nyeZambia VaMuleta Kapatiso avo vanoti pamutemo nyika dzinosungirwa\nkuyamura imwe nekukurumidza kana yave kurwiswa nevapanduki.\n\nMumwe mugari wemuMozambique, Amai Nzira De Deus, vati madzimai\nnevanasikana vari kubatwa chibharo mazuva ose. Stuio7 haina kukwanisa kunzwa zvimwe zvabuda mumusangano wanhasi kumutauriri waVaMnangagwa, VaGeorge Charamba, sezvo vanga vasiri kubatika panharembozha yavo. Asi pane mashoko ekuti SADC yawiriranawo kuti ipe Mozambique rubatsiro rwezvikwanisiro izvozvi panguva iyo mumwe musangano uri kurongwa kuitwa. Sangano reUnited Nations vanhu vanodarika zviuru mazana matanhatu nemakumi , 670 000, vanonzi vakatiza misha yavo mudunhu reCabo Delgado, vachityira hupenyu hwavo. No media source currently available 	https://www.voashona.com/a/sadc-troika-resolves-to-assist-war-ridden-mozambique/5845957.html
sports	Vamwe muZimbabwe Vanoti Morocco Inokwanisa Kusimudza Mukombe weWorld Cup	Chikwata cheMorocco chasimudza chivimbo kuti mukombe weWorld Cup ungangouya kuAfrica kekutanga munhoroondo yemakundano aya. Morocco yasimudza chivimbo chakasimba muvatsigiri venhabvu muZimbabwe nemuAfrica yese mushure mekupinda musemi fainari ye2022 World Cup nekurova Portugal 1-0 mumutambo wekota fainari. Mukuita izvi maAtlas Lions aita chikwata chekutanga muAfrica kusvika musemi fainari yeWorld Cup kubvira makundano aya aparurwa muna 1930. Dzimwe nyika dzakaita zviri nani mumakundano aya dzakagumira mumakotafainari uye dzinoti Senegal, Ghana neCameroon. Mutsigiri wemutambo wenhabvu VaSaymore Mandara vanoti Morocco ichashamisa vakawanda nekuunza mukombe weWorld Cup kuAfrica. Muna 1986, Morocco ndiyo zvekare yakaita chikwata chekutanga muAfrica kusvika muRound of 16 yemakundano aya. Morocco nemusi weChitatu iri kusangana neFrance iyo yakarova England 2-1 mukota fainari nezuro manheru. Chivimbo muchikwata ichi chasimuka mushure mekunge Morocco yakapunzira pasi zvikwata zvine mukurumbira zvinoti Belgium, Spain nePortugal. Mumwe mutsigiri wenhabvu VaVincent Bushu vanoti kuti Morocco ichasvika mufainari yeWorld Cup iyi. Pamusoro pezvo, Morocco haisati yakundwa pamitambo misere yakateverana uyezve yanwiswa chibodzwa chimwechete chete pamitambo iyi. Morocco ir ikurairidzwa nemurairidzi we munyika iyi Walid Regragui. Muongorori wemutambo wenhabvu VaGibson Nyikadzaramba vanoti Africa yese iri kuda kuti Morocco iite zvakanaka, Ruzhinji rwuri kuda kuti Morocco idarike pairi apa nekuti yatoita kare zvanga zvisingatarisirwe. Asi mutambo neFrance wakaoma sezvo nyika iyi iri kuda kuva nyika yekutanga kusimudza mukombe weWorld Cup mumakwikwi akatevedzana zvakapedzisira kuitwa neBrazil muna 1962. Uye nevatambi vakaita saOlivier Giroud naKylian Mbappe, mutambo uyu wakaoma zvikuru kuMorocco iyo yawisa hayo mikono yakawanda kuQatar.  Imwe semi fainari pakati peArgentina neCroatia iriko musi weChipiri. Croatia iyo yaimbenge iri pasi peYugoslavia yakatanga kuzvitonga muna 1992 ikatanga kukwikwidza muWorld Cup yakazvimirira muna 1998. Kubva mumakore aya yasvika mumasemi fainari katatu. Mutambi wayo ane mukurumbira ndiLuca Modric weReal Madrid. Argentina yakasimudza mukombe uyukaviri, muna 1978 uye 1986 ichitungamirirwa namushakabvu Diego Maradona. Iko zvino chitsvambe chiri kuna Lionel Messi uyu ari kufunguiudzirwa kuti ave kutamba makwikwi ake ekupedzisira muWorld Cup sezvo ave nemakore makumi matatu nemashanu. Fainari ye2022 World Cup iriko musi wesvondo, svondo rinouya. No media source currently available 	https://www.voashona.com/a/6871744.html
health	Vanhu Makumi Matanhatu neVapfumbamwe Vofa neCovid-19 muNyika	Huwandu hwevanhu vafa nechirwere cheCovid-19 munyika huri kuramba huchikwira mushure mekunge vamwe vanhu vaviri vashaya vari muzvipatara kuBulawayo. Vanhu vafa nechirwere ichi kusvika parizvino vasvika zviuru makumi matanhatu nevapfumbabwe kana kuti 69. Nemusi weMugovera kwakaita huwandu hunotyisa hwevanhu vakabatwa nechirwere ichi apo vanhu mazana mana nemakumi mapfumbamwe kana kuti 490 vakabatwa nechirwere ichi mushure mekunge vavhenekwa. Pavanhu vose ava kunze kwevashanu chete, vamwe vose vakabatwa nechirwere ichi munyika. Nyanzvi munyaya dzezvehutano Dr Brighton Chireka vanoti zviri pachena kuti chirwere chadzika midzi munyika. No media source currently available Vanhu vavhenekwa chirwere ichi munyika vadarika zviuru zana nemakumi matatu nevaviri kana kuti 132, 000. Vanhu vabatwa nechirwere ichi vasvika zviuru zvitatu nemazana matanhatu nemakumi mashanu nemapfumbamwe kana kuti 3,659. Pavanhu vashaya, Harare ndiyo ine vakawandisa vanosvka makumi matatu nemumwe ichiteverwa neBulawayo ine makumi maviri. Pamatunhu ose emunyika, Masvingo chete ndiro dunhu risina kana munhu mumwe chete ashaya. Tichiri panyaya iyi, kunyangwe hazvo zvinhu zvasvika pakaipisisa panyaya yerkupararira kwechirwere checoronavirus, kuramwa mabasa kwevashandi vemuzvipatara kusanganisira vakoti navanachiremba kwave mumwedzi weChipiri kuri kuenderera mberi. Nemusi weChishanu mutungamiri wenyika VaEmmerson Mnangagwa vachitaura kumarinda eHeroes Acre pakuvigwa kwegamba renyika VaPerrance Shiri vakakumbira vanachiremba kuti vadzokere kumabasa sevanhu vane chido chenyika yavo pamoyo. Vakati hurumende iri kuteerera zvichemo zvavo asi hazvifanire kugadziriswa vanhu vachifa. Asi mutauriri wesangano ravanachiremba vakuru reSenior Hospital Doctors Association Dr Aaron Musara vanoti hurumende haina kana kubvira yataura navo kubva zvavatangawo kuramwa mabasa nemusi weChina. Mutungamiri weZimbabwe Nurses Association VaEnoch Dongo vanotiwo kuramwa mabasa kuri kuendera mberi nekuti zvichemo zvavo hazvisi kugadziriswa. No media source currently available Hatina kukwanisa kubata vakafanobata chigaro chegurukota rezvehutano VaAmon Murwira sezvo vange vasiri kudaira nharembozha yavo asi ivo negurukota rezvemari VaMthuli Ncube vakambovimbisa kugadzirisa nyaya yekuramwa mabasa kwevashandi vemuzvipatara. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana mapfumbamwe nemakumi mana nevana kana kuti 944, 000 vabatwa nechirwere cheCovid-19 muAfrica. Vafa vadarika zviuru gumi nezvipfumbamwe zvine mazana mapfumbamawe nemakumi maviri kana kuti 19, 920. Vapora vadarika zviuru mazana matanhatu nezviviri kana kuti 602, 000. Huwandu hwevanhu vabatwa nechirwere checoronavirus pasi rose hwadarika mamiriyoni gumi memanomwe ane zviuru mazana mashanu kana kuti 17, 5 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana ne makumi shanu nenomwe kana kuti 154, 000. Pasi rose vanhu vafa nechirwere ichi vadarika zviuru mazana matanhatu nemakumi masere nemashanu kana kuti 685,000.  Vapora pasi rose vachidarika mamiriyoni gumi nezviuru mazana mashanu kana kuti 10,5 million.	https://www.voashona.com/a/vanhu-makumi-matanhatu-nevapfumbamwe-vofa-necovid-19-munyika/5527556.html
business	Vamwe Varimi Votsigira Kurambidzwa kweZvirimwa Zvekunze Munyika	Rimwe sangano revarimi reZimbabwe Commercial Farmers Union, ZCFU, rinoti rinotsigira zvakanyanya danho rakaziviswa nehurumende rekuti yave kumisa kupinzwa munyika kwezvirimwa zvakaita sehanyanisi, matomati, nechibage pamwe neupfu. Asi sangano iri rinoti panyaya yechibage hurumende yaifanirwa kutanga yaona kuti goho remwaka uno rakamira sei, yozoti yoona kuti chibage chingadiwa kubva kunze kwenyika chakawanda zvakadii. Mutevedzeri wegurukota rezvekurima vachiona nezvezvirimwa nemadiridziro, VaDavis Mharapira, vakaudza bepanhau reSunday Mail kuti hurumende pari zvino yambomira kupa marezinesi ekupinzwa kwehanyanisi nemadomasi, uye kubva musi wa 30 Kubvumbi gore rino inenge isisabvumidzi kupinzwa kwechibage neupfu munyika. VaMharapira vakati hurumende yatora danho iri senzira yekudzivirira varimi vemunyika kubva kuzvirimwa zvekunze izvo zvine mitengo yakaderera. Asi mutungamiri wesangano reZCFU, VaWonder Chabikwa, vanoti ongororo yezvirimwa iri kuitwa nebazi reAgritex inoratidza kuti matunhu ari kuchamhembe kwenyika atotarisana nedambudziko rekushaikwa kwemvura, izvo zvichaita kuti nyika ide chibage chakawanda kubva kunze. VaChabikwa vanoti kunyange hazvo goho remwaka wapera rakanga riri nani pane mamwe makore adarika, harikwanisi zvakare kuyambutsa nyika kusvika pakukohwa kwemwaka uno. Vanotiwo ongororo yeAgritex ndiyo ichabatsira kuti paonekwe kuti goho rawanikwa rakadii, chikafu chingada kuwedzerwa chakadii, izvo zvichaita kuti hurumende itange zvakare kubvumidza kupinzwa kwechibage munyika. No media source currently available 	https://www.voashona.com/a/zimbabwe-politics-maize-imports-ban-zcfu-government/2656967.html
sports	Zim shasha yeIKF Africa Champions	   CHIKWATA cheZimbabwe Korfball chakasimudza mureza wenyika kuZambia uko chakahwina mukombe weInternational Korfball Federation (IKF) Africa Champions ndokuwana tikiti rekunokwikwidza kuWorld Cup iyo ichatambirwa kuChinese Taipei gore rinotevera.   Achitaura vachangodzoka kubva kuZambia, mutungamiri weZimbabwe Korfball Association arizve mutungamiri weIKF Africa – Tarirai Chadebah – anoti chikwata chavo chine mufaro mukuru nekukunda kwachakaita.   Kuhwina kwavakaita kuZambia kunoreva kuti Zimbabwe pari zvino ndiyo iri pamusoro muAfrica yese mumutambo wekorfball. Africa ichange ichamirirwa neZimbabwe neMorocco iyo yakahwina mutambo werimwe boka reNorthern Region.   “Senyika, tiri kufara kuti takakunda kuZambia ndokuhwina tikiti rekuenda kuWorld Cup ichatambwa gore rinotevera kuChinese Taipei.   “Kuhwina tikiti iri pamwe chete neMorocco kunoreva kuti senyika tiri kufamba mugwara chairo uye tiri kuziva zvatiri kuita. Saka tinofanirwa kuramba tichishanda nesimba kuti tirambe tichisimukira mumutambo uyu,” anodaro Chadebah.   Anoti chikwata chavo hachisi kumbozvipa nguva yekuzorora nekuti vanoda kubva vatotanga gadziriro dzeWorld Cup izvozvi.   “Tinoziva kuti patinoenda kuWorld Cup tinotarisirwa pasi asi isu tinoda kunorwa semvumba kumutambo uyu tigovarakidza kuti tiri shashawo.   “Saka hatina nguva yekuzorora, takangobva kuZambia ndokusvika takutotanga kuronga rwendo rwedu rwekuenda kuChinese Taipei kumutambo uyu,” anodaro Chadebah.	https://www.kwayedza.co.zw/zim-shasha-yeikf-africa-champions/
politics	Mapato eMDC Alliance neMDC-T Otarisirwa Kunetsana Pamusoro peZita	Pave nemaonero akasiyanasiyana pagakava ramuka pamberi pesarudzo dza2023 pakati pemapato eMDC Alliance neMDC-T pamusoro pezita rekuti MDC Alliance, zvichitevera mashoko emutungamiri weMDC-T, VaDouglas mwonzora ekuti vanogona kupinda musarudzo dz2023 vari pasi pezita rekuti MDC alliance. Mmwe wevatevedzeri vemutungamiri weMDC Alliance, VaTendai Biti, vakazobudawo zvakare panhepfenyuro yeHeart and Soul Television vachiti bato ravo ringangopinda musarudzo riri pasi perimwe zita kuitira kuti nyaya yezita isazovakanganisa. Asi VaBiti vanonzi vakati vanofanirwa kuramba vachishandisa zita rekuti MDC, vozoisa rimwe mberi risiri Alliance kuitira kuramba vakabata rutsigiro rwavanga vaunganidza pasi peMDC Alliance. Vanoongorora zvematongerwo enyika vachishanda vakazvimirira, VaRejoice Ngwenya, vanoti VaMwonzora nebato ravo reMDC-T havafanirwe kuswera vachida kukambira zita rekuti MDC Alliance nekuti kubva zvakabuda mutongo wedare reSupreme Court uchiti MDC-T ndiro bato riri pamutemo, pamwe chete nekutora pfuma yose yeMDC Alliance, zvakatoratidza kuti mapato aya akasiyana. VaNgwenya vanoti MDC-T inofanirwa kuramba iri mudanga rayo, kwete kuti ide kukanganisa zvakare vari kumhanya vari mugwanza reMDC Alliance. Vanotiwo hazvizoshamisi kuona MDC-T ichipinda musarudzo ichinzi MDC Alliance, vachiti pasi peZanu PF chese chinhu chinogona kuitika. Vamwe vanoongorora zvematongerwo enyika vari nhengo yeZanu PF, VaGilbert Dzikiti, vanotiwo sezvo MDC-T riri iro bato rakaonekwa nedare reSupreme Court kuti ndiro riri pamutemo, zviri pamutemo kuti bato iri rive iro rinopinda mumubatanidzwa weMDC Alliance. VaDzikiti varambawo zvakare mashoko kana muono wekuti Zanu PF ndiyo ine chekuita nekunetsana kuri mumapato maviri aya, vachiti matambudziko ari muMDC haana kutanga nhasi asi kuti akakonzerwa nevaive mutungamiri webato iri, mushakabvu VaMorgan Tsvangirai mushure mekudoma kwavo vatevedzeri vavo vaviri, uye nekuda masimba kwevamwe vari mubato iri. No media source currently available 	https://www.voashona.com/a/zimbabwe-political-panel-mdc-alliance-mdc-t-fight-over-mdc-alliance-name/5941174.html
business	Zanu-PF Yorambidza VaVan Hoogstraten Kupa Huchapupu Ichityira Kuti Vangafukura Hapwa paNyaya yeHwange Colliery	Nhengo dzeZanu PF nemusi weMuvhuro dzakaramba kuti muzvinabhizinisi, VaNick van Hoogstraten, avo vanove mumwe wevaridzi vekambani yemarasha, yeHwange Colliery, vape humbowo mudare iri. VaVanHoogstraten vaida kupa humbowo maererano nemafambisirwe ebasa mukambani iyi izvo zvisina kufadza sachigaro wekomiti yezvezvicherwa, VaTemba Mliswa, avo vazivisa kuti vanogona kusiya basa ravo. Godwin Mangudya anotipa nyaya inotevera. Kunze kwehurumende, VaVan Hoogstraten, ndivo vane zvikamu zvakawanda muHwange Colliery uye vange vakokwa neparamende kuti vazopa humbowo maerarano nemashandiro ekambani iyi sezvakaita vamwe asi izvi zvarambwa nenhengo dzeZanu PF. Nhengo dzeZanu PF dzakaita ruzha dzichiramba kuti VaVanHoogstraten vasape humbowo dzinosanganisira, mumiriri weBuhera West VaSoul Nzuma, mumiriri weChiredzi North, VaRoy Bhila, mumiriri weGutu West VaJohn Paradza. Nhengo idzi dzakapopotedzana nasachigaro wekomiti iyi VaTemba Mliswa avo vakati nhengo dzange dziri kusvibisa zita nechimiro chebato radzo sezvo izvi zvose zvange zviri kuitika mumaziso aVaVan Hoogstraten. VaVan Hoogstraten vakaratidza kusafara nezvange zviri kuitika uye vakati dai zvaibvira nhengo dzainge dziri kuita ruzha dzadzingwa mudare nenyaya yekurizvidza. Asi VaVan Hoogstraten vakaudzwa nenhengo idzi kuti harisi basa ravo kudziudza zvekuita. Mushure meawa rimwe rekukandirana makobvu nematete mabharani wedare reparemende, VaKenneth Chokuda, vakazokwanisa kudzima gakava iri pakatorwa danho rekuti VaVan Hoogstraten vachirega kupa humbowo sezvo nyaya kugadziriswa kana kuti Reconstruction yeHwange Colliery yave kumatare edzimhosva. VaMliswa vakatiwo zvakaitika hazvina kuvafadza zvachose uye vanoona sekuti hazviratidzi chimiro chakanaka chenhengo dzeparamende. VaMliswa avo vanozvimirira vati vakapihwa chigaro ichi neZanu PF uye zvinosuwisa kuti dzimwe nhengi muZanu PF hadzisi kuda kuti vari kuita huwori vasasikwe pachena. VaMliswa vakati vachataura nevakuru uye vachizivisa veruzhinji kuti vacharamba vari sachigaro wekomiti iyi here kana kuti kwete. Zvichakadai, VaVan Hoogstraten vakaudza vatori venhau kuti vachapikisa danho rakatorwa nehurumende rekuisa kambani yeHwange paReconstruction. Nyaya iyi yakaiswa kuHigh Court svondo rapfuura sezvinodiwa nemutemo weReconstruction Act, uye ndipo pachapihwa muakana vese vanezvikamu mukambani iyi wekupikisa kana kubvuma danho rakatorwa nehurumende. VaVan Hoogstraten vakati muHwange Colliery mune huwori hunotyisa zvekuti mukambani iyi muri kubuda mamiriyoni nemamiriyoni emadhora ekuAmerica asi pasina chiri kuuenda kuhurumende kana vamwe varidzi vekambani iyi. Vakati huwori hwakanyanya kukwira mukati memakore matatu apfuura apo gurukota rezvezvicherwa pari zvino VaWinston Chitando vaive sachigaro wekambani iyi. Vakati zvinhu zvakatombonyanya kuipa muHwange zvekuti pane imwe nguva vakatombokurudzira kuti mauto apinde mukambani iyi kuti apedze huwori hunotyisa hwainge hwoitika. VaVan Hoogstraten vakati kambani iyi iri kuita mibatanidzwa nemishandirapamwe nemakambani akawanda kubva kunyika dzakaita seChina uye kunyange ivo vaine zvikamu zvakawanda mukambani iyi havana chavari kuudzwa. Vakati hapana chingamutsiridze kambani iyi kunze kwekubvisa huwori uhwo vanoti hunozivikanwa nevatungamiriri venyika. No media source currently available 	https://www.voashona.com/a/zanu-pf-yorambidza-vavan-hoogstraten-kupa-huchapupu-ichityira-kuti-vangafukura-hapwa-panyaya-yehwange-colliery/4685035.html
sports	‘Vatambi rongerai remangwana’	  ZVIKWATA zvemitambo yakasiyana zvokurudzirwa kuti zvibatsire vatambi kuti vakwanise kuita zvidzidzo zvakadai sezvemabhizimisi nemabhindauko emaoko kuitira kuti vagokwanisa kuwana zvinovararamisa mune remangwana apo vanenge vasisatambe mitambo iyi.   Kurudziro iyi yakapihwa nachamangwiza weGlow Petroleum, Aaron Chinhara, apo aive muenzi anoremekedzwa pamusangano mukuru wekuronga mwaka mutsva weRainbow Amateur Netball League (RANL) svondo radarika.   Chinhara – uyo anokotsvera RANL kuburikidza nekambani yake – anoti zvakakosha kuti vatambi panguva iyo vanenge vachiri kukwikwidza vadzidziswe kuchengetedza mari pamwe nekupihwa chenjedzo yekugadzirira ramangwana ravo.   Anoti zvinosuwisa zvikuru kuona dzaimbove nyanzvi dzemitambo yakasiyana vachikangwaya uye vachisekwa nevanhu asi ivo vaimbounza mufaro mukuru kunyika yose.   “Munoona vatambi vedu panguva yavanotamba, vanenge vachidiwa zvikuru vachiremekedzwa.   Asi pavanozosiya mitambo hapana anenge ave nehanya navo. Zvikangozivikanwa kuti ave kutambura, vanhu vachimuona achizvifambira vanotanga kumuseka.   “Saka tiri kuda kuti izvozvo zvisaitike kuvasikana vedu, ngativadzidzise vazvishandire nemaoko avo kuitira kuti pavanozosiya zvemitambo vawane zvekuita zvinovararamisa nemhuri dzavo, vasatambure. Ipapo ngatipakoshesei,” anodaro Chinhara.   Panguva ino apo nyaya dzekutorwa kwezvinodhakwa dziri kukurumbira, Chinhara anoti zvakakosha kuti vanasikana vemitambo yakasiyana, kusanganisira netball, vagare vachifundiswa kuipa kwetsika yekutora zvinodhaka sezvo zvichikanganisa remangwana ravo.   “Tiri kurarama panguva iyo kutorwa kwezvinodhaka kuri kuwanda mune vechidiki. Ngatisasiye vanasikana vedu vachipinda mazviri sezvo zvichizokanganisa hupenyu hwavo. Ngatiedze nepatinogona kuvapa chenjedzo yekuipa kwekutora zvinodhaka.   “Mune zvemitambo, kutorwa kwezvinodhaka kuri kuwanda izvo zviri kukanganisa hupenyu hwevakawanda. Saka nguva nenguva ngatiite hurukuro nevanasikana tichivadzidzisa kuti vasapinde mukutora zvinodhaka, vasakanganise hupenyu hwavo,” anodaro Chinhara.   Achitaurawo pamusangano uyu, munyori mukuru weRANL – Moses Gukumure – anoti zvikwata zvavo zvagadzirira kutanga kwemwaka mutsva zvisinei nezvimhingamipinyu zvavange vachisangana nazvo.   Anoti mwaka uno muligi reRANL muchange muine zvikwata 15 zvichakwikwidza, kuwedzera kubva pa11 izvo zvaivepo gore radarika.   “Tagadzirira kutanga kwemwaka wegore rino uyo tinovimba uchafamba zvakanaka. Tiri kuenderera mberi nemitambo yedu kunyangwe hazvo pane zvange zvichinetsa. Chikuru kuti mitambo yedu itambwe pasina chinokanganisa.   “Nguva yadarika, mitambo yedu yaimbokanganiswa nezvakawanda kusanganisira iyo Covid-19 chaiyo. Saka izvezvi tiri kutarira zviri mberi,” anodaro Gukumure.   Anoti RANL iri pakati pekuumba chikwata chimwe chete icho vanoda kuzotumira kunokwikwidza kunyika dzakaita seSouth Africa neScotland uye chichazosarudzwa pamutambo weIndependence Tournament.   “Tiri pakati pekuita hurukuro neshamwari dzatinodyidzana nadzo dziri kunze kunyika dzakaita seSouth Africa neScotland kuti tizotumira chikwata chedu kunokwikwidza ikoko. Tichaumba chikwata chedu pamutambo weIndependence Tournament apo pachazosarudzwa vatambi vanenge vadadisa,” anodaro Gukumure	https://www.kwayedza.co.zw/vatambi-rongerai-remangwana/
sports	Godobori rosimudzira karate	   CHIREMBA wechivanhu wemuguta reHarare, Sekuru Tasvu, avo kumusha vanobva kuMukumbura, kuMt Darwin, vosimudzira vechidiki mumutambo wekarate.   “Ini ndichikura kumusha kwangu kuMukumbura ndaifarira zvetsiva kana kuti mhanda nekudaro ndauya kuno kuHarare, ndinopinda mumitambo iyi yekarate netsiva ndichinzwa matambudziko akatarisana nevechidiki ava.   “Ndava kusvitsa makore maviri ndichibatsira vatambi vekarate. Izvozvi ndine vakomana vatatu vaiva vashaya mari yekukwira ndege kuenda kuJapan, ndakavatengera matikiti ekuenda nekudzoka uye kuvabatsira nemari yekudya nepekunogara,” vanodaro Sekuru Tasvu.   Vanoti vanofara nekuda kwechikwata chevakomana ava sezvo mumwe wavo akanouya nemenduru.   “Munguva pfupi yadarika, ndakaendesa chimwe chikwata cheKarate kunyika yeSouth Africa, ndikavabatsira nemari yekukwira mabhazi nepekunorara nekudya kusvikira vadzoka,” vanodaro Sekuru Tasvu.   Sensei Malvern Chomusora (37), uyo ane Black Belt Second Dun mumutambo wekarate weKyokshin, mumwe wevatambi vakabatsirwa kuenda kuJapan naSekuru Tasvu uko anoti kwaikwikwidzwa nenyanzvi dzakabva kunyika makumi maviri neimwe dzepasi rino.   “Takasarudzwa kuno kuti tinomirira mutambo wekarate kuJapan pamutambo unoitwa gore rogaroga. Musi wa9 Mbudzi wasvika pataifanirwa kunge tichienda, mari yakashaika kusvikira Sekuru Tasvu vakazopindira ndokutenga matikiti endege uye ndokubatsira nezvimwe zvaidiwa ikoko.   Tine mumwe chete akazotadza kukwira ndege nekuda kwemitemo ine chekuita nekudzivirira chirwere cheCovid-19, asi zvose zvainge zvabhadharwa,” anodaro Sensei Chomusora.    Sekuru Tasvu   Anoti vakakwikwidza mumutambo weHeavy Weight Category ndokutora nhamba yechitatu apo vakapihwa menduru yebhuronzi.   “Ndinonyanya kutenda Sekuru Tasvu nekutambanudza kwavo ruoko uyewo tine vamwe vakadai seBoss CAG Buses naVaMangena vakabatsirawo murwendo urwu.   “Tinotarisira kuti mweya wakadai ucharamba uchipinda mune vakawanda kuti vasimudzire mutambo wedu wekarate nemimwe yakasiyana muno,” anodaro Sensei Chomusora.	https://www.kwayedza.co.zw/godobori-rosimudzira-karate/
politics	Yoita Donga Watonga kuMuzinda weMDC muHarare Pachikandiranwa Makobvu neMatate	Vamwe vechidiki vebato reMDC vanoti vaive nezvigaro muna2014 vanoti muzinda weMorgan Tsvangirai House wava pasi pavo parizvino vachiti vanoda kuti vakuru vavo vaite nhaurirano. Ari kutungamirira chikwata chiri mukati meHarvest House VaPaul Gorekore avo vanova sachigaro wevechidiki mudunhu reHarare uye vange vave kudivi reMDC T inotungamirirwa naMuzvare Thokozani Khupe vati vaita chisungo sevechidiki kuti vabatanidze MDC Alliance neMDC T. Asi munyori mukuru weMDC T, VaDouglas Mwonzora vati vanhu vatora muzinda wavo vanhu vakapihwa mari. VaMwonzora vapika kuti varikuzotora zvakare muzinda uyu. VaGorekore vati vanoda kuti MDC igadzirisane pakusawirirana vari pamwechete uye vowirirana kuti voita musangano wecongress rinhi. Vatiwo VaMwonzora vakaudzwa kare kuti vaite musangano weNational Council asi vari kutsika madziro. Vechidiki ava vanoti VaMwonzora vari kuita zano ndega vasina wavaruma nzeve mukuita mabasa ebato. Mutevedzeri wemutauriri weMDC Alliance, VaClifford Hlatshwayo vaudza Studio 7 kuti havanei nezviri kuitika kumuzinda weMorgan Tsvangirai House. Vanoongorora zvematongerwo enyika, VaEarnest Mudzengi vanova zvekare mukuru weMedia Center vati zvirikuitika izvi mucherechedzo wekurwisana kuri mubandiko reMDC T. Vakafanobata chigaro chasachigaro weMDC T VaMorgen Komichi vari mumuzinda uyu asi varamba kutaura nevatori venhau. Dare guru rakapa mutongo wekuti varidzi vemuzinda weMorgan Tsvangirai House yaive MDC T inotungamirirwa naMuzvare Thokozani Khupe mushure mekunge bato rinotungamirirwa naVaNelson Chamisa ratorerwa muzinda uyi muna Kubvumbi wegore rino richiti mapurisa nemauto ainge ashandiswa kuvabvisa. Asi kunyangwe mauto nemapurisa aivepo musi uyu akaramba kuti aive achibatsira VaMwonzora. Mapurisa auya zvekare nhasi uye pataenda pamhepo vange vachiri panze. No media source currently available 	https://www.voashona.com/a/yoita-donga-watonga-kumuzinda-wemdc-muharare-pachikandiranwa-makobvu-nematate/5600685.html
politics	VeMDC neMthwakazi Vozeya Nyaya Yekunetasana Mukanzuru yeBulawayo	Chikwata chehurumende chiri kuongorora bata murefu bata mupfupi iri kuitika mukanzuru yeBulawao change chiri kutarisirwa mudhorobha iri neChina kuti chitanga basa nemusi weChishanu. Mukanzuru yeBulawayo maita kunetsana kunotyisa mushure mekunge mutevedzeri wameya, VaTinashe Kambarami, avo vakaedza kumisa basa munyori mukuru weguta, VaChristopher Dube, vachivapomera mhosva yehuori. Bato reMDC radaidzawo makanzura aya kuti riyedze kugadzirisa kunetsana kuri mukanzuru kwapa kuti mamwe mapato akaita seMthwakazi Republican Party apindire achishora bato reMDC vachiti riri kuunza vabva kure kuti vatungamire mudunhu reBulawayo. Asi MDC inoti pamutemo hapana chakaipa kuti munhu akwikwidze kwaakavaka musasa chero muri muZimbabwe. Mutauriri weMthwakazi Republican Party, VaMbonisi Gumbo, vanoti MDC iri kusarudza vanhu vasingakwanise kutaura mutauro wechiNdevere. Asi mutevedzeri wemunyori wezvekutongwa kwematunhu mubato reMDC, VaClifford Hlatshwayo, varamba kuti kune makanzura avo asingagone kutaura chiNdevere.	https://www.voashona.com/a/vemdc-nemthwakazi-vozeya-nyaya-yekunetasana-mukanzuru-yebulawayo/5006116.html
politics	Vatsigiri veMDC-T Vanorohwa Zvakaipisisa muHarare	"Imwe nhengo ye MDC-T yechidiki, Va David Mazibiye, vanoti vakarohwa zvakaipisisa neSvondo nevanofungirwa kuti inhengo dze Zanu PF kuMbare uko vaifanirwa kuita musangano wevechidiki webato ravo. Imwe nhengo ye MDC-T yechidiki, Va David Mazibiye, vanoti vakarohwa zvakaipisisa nezuro nevanofungirwa kuti inhengo dze Zanu PF kuMbare uko vaifanirwa kuita musangano wevechidiki webato ravo. VaMazibiye vanoti ivo nevamwe vavo vanodarika gumi vakarohwa mapurisa akatarisa kunyange hazvo bato ravo rakanga rawana mvumo yekuita musangano wavo. ""Takarohwa takawanda isu vechidiki ve MDC-T uye vamwe vachiri muchipatara mushure mekukuvara pachiitiko chanezuro. Isu tinofungidzira kuti inhengo dze Zanu PF dzakatirova sezvo vakaita izvi pamberi pemapurisa asina kana kusunga munhu,"" VaMazibiye vaudza Studio7. ""Chakanyanya kutirwadza ndechekuti takange tawana mbumo kubva kumapurisa kuti tiite musangano uyu asi takawana panzvimbo pataida kuitira musangano uyu pakazara nhengo dze Zanu PF dzainge dzichitamba bhora nekunwa doro nekuputa mbanje zvakaita kuti tizive kuti havasi vamwe vekubato kwedu nekuti vekwedu havaite izvi zvisina hunhu,"" VaMazibiye vaenderera mberi. Studio7 haina kukwanisa kubata bato re Zanu PF kana mapurisa kuti tinzwe divi ravo. No media source currently available  "	https://www.voashona.com/a/zimbabwe-vechidiki-mdc-t--zanu-pf-africa/3223323.html
health	Vana Chiremba Vanoti Havadzokeri kuBasa Kusvika Hurumende Yagadzirisa Zvichemo Zvavo	Apo kuramwa mabasa kwaana chiremba kwasvitsa masvondo maviri nemusi weChitatu, vamwe vana chiremba vamboratidzira kwekanguva kadiki pachipatara cheUnited Bulawayo Hospitals. Studio7 yasvika pachipatara cheUnited Bulawayo Hospitals, UBH, kuratidzira uku kuchangopera. Mutungamiri weZimbabwe Hospital Doctors’ Association, Dr Mxolisi Ngwenya, vanoti kuratidzira uku yange iri nzira yekuyeuchidza hurumende kuti igadzirise zvichemo zvaana chiremba. Dr Mxolisi Ngwenya vati zvinhu hazvina kumira zvakanaka muzvipatara zvikuru zvehurumende munyika yose. Vati kunyange zvakadaro, vana chiremba vadiki havazi kuzodzokera shure panyaya yekuramwa mabasa kusvika hurumende yagadzirisa zvichemo zvavo, sezvo vati pave nenguva vachiudzwa kuti zvichemo zvavo zvichagadziriswa asi pasina chinobuda. Mumwe mukoti mukuru paUBH uyo asina kuda kudomwa nezita kana kutaura pamhepo sezvo asingabvumirwe kutaura nevatapi venhau, ati vanhu vari kungorapwa pachipatara apa ndevaye vanenge vachirwara zvakaipisisa, sezvo vana chiremba vakawanda kunyanya vachangopedza zvidzidzo zvavo, vari kuramwa mabasa. PaRichard Morris Hospital, chinove chikamu cheUBH panorapwa vanhu maziso, vamwe vanhu vange vauya kuzorapwa vange vachiudzwa kuti vadzokere kumba sezvo panga pasina vana chiremba vanga vachikwanisa kuvaona. Ongororo yaitwa neStudio 7 paMpilo Central Hospital, chimwezve chipatara chikuru muBulawayo, yaratidzawo kuti kuchikamu chechipatara ichi chinorapa vanhu vachibva kumba - kana kuti Outpatients Department - kwange kusina vanhu. Chiremba mukuru paMpilo, Dr Solwayo Ngwenya, vaudza Studio 7 kuti kunyange hazvo vari kungokwanisawo kurapa vanhu vari kurwara zvakaipisisa, zvinhu hazvina kunyanya kuipa sezvo vana chiremba vakuru nevamwe vanoshanda vachibva kunze, kana kuti consultants, vari kushanda semazuva ose. Dr Solwayo Ngwenya vabvuma mashoko ekuti vana mukoti vanonzi vari kuda kutanga kuramwawo mabasa mangwana, asi vakurudzira vana chiremba pamwe naana mukoti kuti vakoshese varwere sezvinotarisirwa mubasa ravo. Studio7 haina nkukwanisa kunzwa divi rehurumende panyaya iyi, kanawo kunzwa kugurukota rezvehutano, Va David Parirenyatwa. Vana chiremba naana mukoti vanogara vachiramwa mabasa nguva nenguva vachitsutsumwa pamusoro pemashandiro avo uye mari shoma yavanowana. Nekune rimwe divi hurumende inogarawo ichichema nerekuti haina mari. Asi Fortune Moyo, mumwe mutori wenhau anoshanda akazvimirira, ndemumwe wevanhu vanoti matambudziko ana chiremba pamwe nemamwe ane chekuita nezvehutano munyika anogona kugadziriswa, kana hurumende ikakoshesa nyaya yehutano munyika sezvainofanirwa kuita. Kunze kwemari yavanohora, zvimwe zvezvichemo zvaana chiremba ava zvinosanganisira nyaya yekushaya zvikwanisiro zvekushandisa muzvipatara. No media source currently available 	https://www.voashona.com/a/zimbabwe-doctors-vow-not-to-return-to-work/4298859.html
politics	Dzimwe Nyanzvi Dzinoti Hapana Chichabuda Mukushanya kuZimbabwe kweNhumwa yeUnited Nations	Vanoongorora zvematongerwo enyika vanoti vari kukatyamadzwa zvikuru kuona kuti gwaro rabudiswa nehurumende pamusoro pevanhu vachasangana nenhumwa yeUnited Nations, Amai Alena Douhan, hapana mapato anopikisa kana masangano akazvimirira. Amai Alena Douhan vari muZimbabwe mavari kutarisirwa kuongorora nyaya dzezvirango zvakatemerwa mutungamiri wenyika, VaEmmerson Mnangagwa, nevamwe vakuru mubato reZanu-PF, pamwe chete nemabhizimisi avanodyidzana navo. Amai Douhan vachitarisirwawo kuongorora nyaya yekutyorwa kwekodzero dzevanhu munyika. Gwaro rakabudiswa nehurumende rinoratidza kuti Amai Douhan vachangosangana nemakurukota ehurumende, vakuru veReserve Bank of Zimbabwe, Zimbabwe Human Rights Commission naJustice Luke Malaba. Nyanzvi mune zvematongerwo enyika, vachidzidzisa zvematongerwo enyika paWellesley College, kuMassachusetts, Muzvinafundo Chipo Dendere, vanoti havaoni kuti rwendo rwaAmai Douhan pane zvaruchabudisa sezvo United Nations pachayo isina simba rekubvisa zvirango izvi, vachiti zvirango izvi zvakatemerwa neAmerica, pamwe nemadzisahwira ayo, anosanganisa Britain nedzimwe nyika muEuropean Union. Vanoti chingabatsira vakatemerwa zvirango ndechekuti vataure nenyika dzakatemera zvirango izvi, vachiti panoenda VaMnangagwa kuBritain apa, vanogona kutaura nehurumende yeko, vachiratidza chido chekugadzirisa zvinhu pakati penyika mbiri idzi. Muzvinafundo Dendere vanoti Amai Douhan vanozikanwa zvikuru pamusoro peongororo dzavanoita munyika dzinotyora kodzero dzevanhu, dzakaita seVenezuela, vachiti izvi zvinogona kukonzera kuti vakatemerwa zvirango muZimbabwe vasawana mukana wekumbotererwa nenyika dzakatemera zvirango izvi. No media source currently available 	https://www.voashona.com/a/zimbabwe-political-observers-say-nothing-to-expect-from-un-envoy-visit/6277257.html
politics	MDC-T Yoendesa Banga Guru reNyika kuMatare	Bato rinopikisa reMDC inotungamirwa naVaMorgan Tsvangirai rinoti rave kuendesa bhanga guru renyika reReserve Bank of Zimbabwe, RBZ, kumatare edzimhosva pamusoro pehurongwa hwebhanga iri hwekuda kuwunza mari yepepa iri kudaidzwa kuti ma bond notes. Bato rinopikisa reMDC inotungamirwa naVaMorgan Tsvangirai rinoti rave kuendesa bhanga guru renyika reReserve Bank of Zimbabwe, RBZ, kumatare edzimhosva pamusoro pehurongwa hwebhanga iri hwekuda kuwunza mari yepepa iri kudaidzwa kuti ma bond notes. MDC-T inoti zviri kuda kuitwa nebhanga iri zviri kunze kwemutemo. Nhengo dzekomiti yepamusoro ye MDC-T ye National Executive dzasangana pamuzinda webato iri paHarvest House neChina dzikabuda nechisungo chekuti bato ravo rikwidze nyaya yema bond notes kudare repamusoro-soro sezvo bato iri richiti zviri kuda kuitwa neRBZ zvinotyora bumbiro remitemo yenyika. Mutauriri weMDC-T, Va Obert Gutu, vaudza Studio 7 papera musangano uyu kuti bato harisi kuzopeta mawoko aro hurumende yeZanu PF ichiita muzerere nenhupenyu hwevanhu. VaGutu vati RBZ haina masimba ekudhinda mari isiri mari inocherechedzwa nenyika kana kuti official currency. VaGutu vatiwo bato ravo richaratidzira mumigwagwa nenyaya iyi. Gavhuna webhanga guru renyika, VaJohn Mangudya, vakati vachapa zvikamu zvishanu kubva muzana zvema bond notes kune vemabhizimusi vanenge vachitengesa zvinhu kunze kwenyika senzira yekukurukudzira kuti vemabhizimusi vatengesere dzimwe nyika kuti nyika iwane mari yekunze sezvo vachiti mari zhinji iri kubuditswa munyika zvisiri pamutemo hurumende isina chairi kuwana. Nekune rumwe rutivi, mutauriri weZanu PF, VaSimon Khaya Moyo, vaudzawo Studio 7 parunhare kuti havangamhanyire kumedza kutsenga vachada vachiti vari kumirira kutanga vawona kuti veRBZ pamwe naivo veMDC-T vachaitasei nezvenyaya iyi. MDC-T inoti zviri kuda kuitwa nehurumende izvi kudzosa mari yemuZimbabwe nerweseri. Asi VaMangudya vakati mari yekunze icharamba ichishandiswa munyika kudzamara hupfumi hwenyika hwagadzikana kuti Zimbabwe ikwanise kudhinda mari yayo. 	https://www.voashona.com/a/zimbabwe-mdc/3327555.html
politics	Doctor Magaisa Vorangarirwa seMunhu Aiva neNjere Dzakapinza	Vanhu vakawanda vaungana muHarare nhasi vachirangarira hupenyu hwaDoctor Alex Magaisa vakavatsanangura sedenhe reruzivo. Vakashayikira kuBritain musi wa5 Chikumi.\n\nHama neshamwari dzaVaMagaisa dzaungana muHarare nhasi dzichirangarira hupenyu hwavi zvichitevera kusvika kwakaita mutumbi wavo munyika nezuro.\n\nAtaura akamira sababa vemhuri yekwaMagaisa, VaRobert Magaisa, vati mhuri yavo yakarasikirwa nemunhu aiva nerudo uye aida budiriro yenyika yake.\n\nShamwari yaVaMagaisa, VaOnias Topodzi Kwenda, vati mufi aida zvedzidzo zvakanyanya zvekuti akavabatsira kuti vadzokere kuchikoro mushure mekunge vasiira chikoro panzira nekuda kwekushaya mari.\n\nVachitaurawo pachiitiko ichi, mutungamiri webato rinopikisa reCitizens Coalition for Change, VaNelson Chamisa vatiwo kunyange zvinhu zvakawanda zvisina kumira zvakanaka munyika, dzidzo yemunyika yakaitawo kuti zvizvarwa zveZimbabwe zvakawanda zvakaita saVaMagaisa zvisimudze mureza wenyika kune dzimwe nyika.\n\nVaChamisa vatiwo vari kutarisira kukunda musarudzo dzegore rinouya vachishandisa ruzivo rwavanga vachipihwa naVaMagaisa. Vatiwo kubva zvino zvichienda mberi vave kuzenge vachienda kuzviitiko zvenyika kana kuti manational events vachiti havacharamwire munda kumakudo.\n\nVaimbova mutevedzeri wemutungamiri wehurumende yemubatanidzwa, Muzvinafundo Arthur Mutambara, avo vakashanda Doctor Magaisa vari chipangamazano chaVaMorgan Tsvangirai vati mufi aive munhu akanga achinyora zvinhu zvinoita kuti nyika isimukire uye akanga aishanda zvikuru kusimudzira vamwe kuti vave vatungamiri vakatswasuka uye vanomirira zvido zveveruzhinji.\n\nVamwe vange vari parufu apa vanosanganisira Muzvinafundo Lovemore Madhuku vanotungamira bato reNCA vati mufi akabata basa guru mukudzidzisa vanhu nezvemutemo. Mutungamiri webato rinopikisa reMavambo Kusile Dawn, Doctor Simba Makoni vaimbova gurukota rezvemari vati Magaisa vaitumutora semudzidzisi wavo. Vamwe vange vari parunfu apa vanosanganisira nyanzvi munyaya dzezvematongerwo enyika Doctor Ibbo Mandaza uye magweta nevamwe.\n\nVaLuke Tamborinyoka avo vaiva mutauriri waVaTsvangirai vati VaMagaisa vaiva munhu aiziva basa ravo uye vaipa miwono yavo vasingatungamidze zvido zvavo mberi.\n\nDoctor Magaisa vakaberekwa musi wa 9 Nyamavhuvhu 1975 uye vasiya mudzimai Shamiso nevana vaviri. VaMagaisa vanotarisirwa kuradzikwa neChipiri kumusha kwavo munharaunda yeChikomba. No media source currently available 	https://www.voashona.com/a/6633865.html
sports	Zim yakunda Singapore	  CHIKWATA chenyika checricket chemaChevrons nhasi chakunda Singapore ne111 runs mumutambo wacho wekutanga wekurwira tikiti rekuenda kuICC Twenty20 International Series World Cup uyo watambirwa paQueens Sports Club kuBulawayo.   MaChevrons ndiwo ange atanga kutamba (bat) izvo zvamaona achiita 236 pachibuda vatambi vashanu kubva pa20 overs yazotadza kuteverwa neSingapore iyo yaita 125 pabuda vatambi vayo vanomwe.   Mutambi wemaChevrons, Sikandar Raza, ndiye ahwina mubairo weMan of Match zvichitevera maruns 87 aaita kubva pamabhora 40 aasangana nawo.   Mumutambo uyu, maChevrons ari kubandana nedzimwe nyika dzisere apo zvose zviri kurwira matikiti maviri ekuenda kuICC Twenty20 International Series World Cup kuAustralia munaGumiguru.   Mutambo uyu wakaparurwa nemutungamiri wenyika, President Mnangagwa, nezuro kuQueens Sports Club, kuBulawayo.   MaChevrons ari muboka reGroup A uye nemusi weChipiri achasangana neJersey ozopedzisira neUnited States of America musi weChina.   Mune rimwe boka, kune zvikwata zvinoti Netherlands, Hong Kong, Uganda nePapua New Guinea.   Mumapoka maviri aya, muchabuda zvikwata zviviri izvo zvichatamba musemi-final uye zvinenge zvahwina ndizvo zvichabva zvawana matikiti ekuenda kuAustralia.   Fainari yemutambo uyu ichazotambwa musi weSvondo.	https://www.kwayedza.co.zw/zim-yakunda-singapore/
health	Kusapa Bazi rezveHutano Mari KweMakore Akawanda Kunonzi Kwopa Kuti Kurwisa Coronavirus Kunetse.	Vanhu vakawanda munyika vanoti kunyangwe hazvo Zimbabwe yasvitsa makore makumi mana yawana kuzvitonga kuzere, zvinhu munyaya dzezvehutano hazvina kumira zvakanaka zvaburitswa pachena nenyaya yechirwere checoronavirus. Vanhu vakawanda vataura neStudio 7 kusanganisira nyanzvi munezvehutano vanoti Zimbabwe inofanirwa kusunga dzisimbe kugadzirisa matambudziko munyaya dzezvehutano. Amai Pepukai Shava vanoti kunyangwe haazvo nyika yakakwanisa kuvaka zvipatara mushure mekuwana kuzvitonga kuzere, zvipatara izvi zvangove midhuri isisina zvinhu zvakakosha zvekushandisa. Mutungamiri webato reLabour Economists African Democrats, Muzvare Linda Masarira, vanoti hurumende haisi kuita zvakakwana kusimudzira nyaya dzezvehutano munyika zvopa kuti kana kurwisa chirwere checoronavirus kunetsa nekuti zvipatara hazvina zvikwanisiro zvakaita semichina yekubatsira vanhu kufema kana varwarisa. Vatiwo zvingabatsire kana nyika ikaisa mutemo unosungira kuti vatungamiriri vehurumende varapwe munyika vakati izvi zvinogona kubatsira kusimudzirwa kwezvipatara munyika. Izvi zvatsigirwawo naVaKudzai Kwangwari avo vatiwo kunyangwe hazvo zviripowo zvakagonekwa nenyika mushure mekuwana kuzvitonga kuzere vati kune zvizhinjiwo zvichiri kuda kuzadzikiswa vakati izvi zvinosanganisirawo nyaya yehutano. Munyori musangano ravanachiremba vanorwira kodzero dzevanhu reZimbabwe Association of Doctors for Human Rights, Doctor Norman Matara, vanoti kunyangwe hazvo mumakore ekutanga Zimbabwe ichangosungunuka, hurumende yakamboedza kusimudzira zvinhu munyaya dzezvehutano kusanganisira kuvaka makirinika. Asi vanoti makore makumi maviri apfuura, Zimbabwe yatadza kuvandudza zvinhu munyaya yezvehutano kuburikidza nekusapiwa mari yakawanda kubazi rezvehutano. VaMatara vati kunyangwe hazvo nyika dzemuAfrica dzakanyorerana pasi chibvumirano cheAbuja Declaration icho chinosungira hurumende kuti iise zvikamu gumi nezvishanu kubva muzana zvemari yebhajeti yenyika kune zvehutano, Zimbabwe haina gore rayakambozadzikisa zvinotarisirwa izvi. VaMatara vanotiwo kusaisa mari yakakwana kubazi rezvehutano zvinobudawo kunyangwe panguva ino nyika iri kurwisa chirwere cheCOVID-19 vachiti bazi rezvehutano rakatora nguva kuwana mari chirwere chapinda munyika izvo zvakaita kuti zvizhinji zvaidiwa kushandiswa zvibve kune masangano ekunze kwete kuhurumende. Vanomirira Chinhoyi mudare reparamende vari nhengo yeMDC Doctor Peter Matarutse vanoti kunyangwe hazvo nyika yakakwanisa kudzivirira zvirwere zvakaita se Kwashiorkor, T.B nezvimwewo kuondomoka kwehupfumi munyika kwasiya zvinhu zvakaita manyama amire nerongo munyaya dzezvehutano. Studio 7 haina kukwanisa kubata gurukota rezvehutano Dr Obadiah Moyo kuti tinzwe divi ravo sezvo vange vasiri kudaira nharembozha yavo. Asi mutevedzeri wegurukota rezvekuburitswa kwemashoko VaEnergy Mutodi vati hurumende iri kuyedza napose painogona kugadzirisa zvinhu munyaya dzezvehutano. Nyaya yechirwere checoronavirus iri kuburitsa pachena kuti zvinhu munyanya dzezvehutano zvaderera uye zvipatara zvizhinji hazvina zvikwanisiro uye midhuri yacho yave kuondomoka. No media source currently available  	https://www.voashona.com/a/vakawanda-vanoti-kusapa-bazi-rezvemari-mari-kwemakore-akawanda-kwopa-kuti-zimbabwe-ikundikana-kurwisa-coronavirus/5382620.html
health	Varume neVakadzi Vokurudzirwa Kupota Vachivheneka Mazamu Kudzivirira Gomarara	Hurumende nhasi yakurudzira vatori venhau kuti vaongororwe gomarara pazammu ichiti izvi zvino batsirawo kuti vanyore nezvenyaya dzemagomarara zvine hudzamu. Bazi rinoona nezvekubuditswa kwemashoko rabatana nemakambani anoita zvehutano akaita sePremier Service Medical Aid Society PSMAS pamwe ne MedPoint mukudzidzisa pamwe nekuongorora chirwere chegomarara kuvatori venhau · Gurukota rinoona nezvekubudiswa kwemashoko Amai Monica Mutsvangwa vati hurumende inokoshesa zvikuru hutano hwakanaka munyika. Vachitaurawo mushure mekuongororwa gomarara remazamu, mutevedzeri wavo, VaKindness Paradza vakurudzirawo vanhurume kuti vaongororwe gomarara iri sezvo risingangobate madzimai. Mumwe wevaongororwa ndiBridget Madzimure anoshanda kuZimbabwe Broadcasting Cooperation (ZBC) uyo ati afara zvakanyanya nekuwana mukana wekuongororwa pachena. Nyanzvi munezvikuongorora zvirwere zvemagomarara VaLyman Khumbula zvakakosha kuti vanhu vaongororwe vachiti vazhinji vari kuzobatwa gomarara radzika midzi. Gomarara rezamu ndiro rinonzi rinoteverera gomarara remuromo wechibereko mukuraya madzimai. Mwedzi waGumiguru ndiwo unocherechedzwa chirwere chegomarara remazamu gore negore. No media source currently available 	https://www.voashona.com/a/6806816.html
business	Kuipa kweMigwagwa Kwokanganisa Hupfumi muZimbabwe	Kunyangwe hazvo vanhu vakawanda munyika vari kufara kuti mvura gore rino yaturuka uye vachazadza matura, zvinhu hazvina kumira zvakanaka kuzvivakwa zvenyika zvakaita semigwagwa iyo yazara makomba. Kunze kwekukanganisa zvakanyanya nyaya yezvehupfumi, vanhu vakawanda vari kupararawo mumigwagwa iyi. Mugwagwa mukuru ungadai uchiunza hupfumi munyika kuburikidza nemitero yemotokari nemabhazi anenge akatakura zvinhu mugagwa weBeitbridge-Harare-kusvika kuChirundu. Nyanzvi munyaya dzezvehupfumi vachidzidzisa paUniversity of Zimbabwe, Doctor Gift Mugano, vanoti migwagwa ndiho hupfumi. Mugwagwa uyu unoshandiswa nenyika dzakawanda dzemuSADC idzo dzave kuronga kutsvaga mumwe mugwagwa nenyaya yekusamira zvakanaka kwezvinhu muZimbabwe. Gurukota rinoona nezvekutakurwa kwezvinhu, Doctor Joram Gumbo, vanotenda kuti mugwagwa uyu wakakosha zvikuru. Gwaro rakaburitswa nenyika dzemuSadc muna 2001 rakati mugwagwa mumwe chete pamitatu muZimbabwe haina kumira zvakanaka zvakapa kuti South Africa nedzimwe nyika dzitange kutsvaga mazano ekusadarika nemuZimbabwe zvichapa kuti Zimbabwe irasikirwe nemari yakawanda. Muna 2013 bhanga reDevelopment Bank of Southern Africa iro rakabatsira Zimbabwe kugadzira mugwagwa wePlumtree-Bulawayo-Harare-Mutare rakati Zimbabwe inoda kubatsirwa zvakanyanya kugadzira migwagwa yayo nekuti yakakosha zvikuru munyaya dzezvehupfumi muAfrica yose. Asi Dr Gumbo vanoti kutanga gore rino mugwagwa uyu uchagadziriswa. Mugwagwa uyu waurayawo vanhu vakawanda zvikuru sezvo uchishandisa nevanoenda kunotenga zvinhu kuSouth Africa. Mukuru weInternational Cross Borders Association, VaDennis Juru, vanotenda kuti zvinhu hazvina kumira zvakanaka vachiti zvinotora mazuva akawanda kubva kuSouth Africa nenyaya yemakomba ari munzira. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vanoti nyaya yekuti migwagwa haina kumira zvakanaka iri kupa kuti zvinhu zvakawanda munyika zvidhure. Zimbabwe haina zvitima zvakawanda zvekutakura zvinhu zvopa kuti vakawanda vashandise migwagwa chete izvo zvinodhura. Kambani yeNational Railways of Zimbabwe yave nemakore ichitatarika. Ko chi chinopa kuti hurumende itadze kugadzirisa zvivakwa? Vaimbova gurukota rezvemari vave kutungamira bato rePeople Democratic Party, VaTendai Biti, vanoti mari yehurumende iri kuperera mukubhadhara vashandi vayo izvo zvinozoita kuti isare isina mari yekugadzirisa zvivakwa zvayo. Doctor Gumbo vanoti kugadzira mugwagwa weBeitbridge-Harare-kusvika kuChirundu kunokwanisa kuwanisa vanhu zviuru mazana matatu mabasa. Asi Doctor Mugano vanoti nenyaya yehuori zvinogona kuva zviroto zvekare. Dzimwe nyika dzisina mari dzinoita zvirongwa zvinonzi Build Operate and Transfer zvichireva kuita mushandirapmwe nenyika dzekunze kana makambani vovaka migwagwa makambani ekunze otora mitero kwemakore akati wandei. Asi izvi hazvisi kuitwa muZimbabwe pari zvino. Doctor Mugano vanoti South Africa inokwezva vekunze nekuti ine zvivakwa zvakanaka. Mumaguta migwagwa mizhinji yazarawo makomba nenyaya yekuvharika kwemagoronga anofanira kutakura mvura asiri kugadzirwa nemakanzuru. Makanzuru ari kunakurira Zimbabwe National Road Authority kana kuti ZINARA nyoka mhenyu achiti iri kutora mari yemitero asi haina zviri kuita kugadzirisa migwagwa. Mahombekombe enyanza iri pedyo neZimbabwe ari kuBeira kuMozambique uye Zimbabwe iri mutsinga dzenjanji yeTazara zvichireva kuti inokwanisa kuenda kunyanza yekuTanzania ichipfuura nemuZambia. Asi hupfumi hwenyika hausi kunyatsofamba nekuti migwagwa nenjanji hazvina kumira zvakanka. Kunze kwemigwagwa isina kumira zvakanaka, nyika hainawo magetsi mvura nezvimwe zvakakosha mukukwezva vekunze vanoda kutanga mabhizimisi. No media source currently available  	https://www.voashona.com/a/zimbabwe-roads-damaged/3679873.html
business	Chikwereti cheRBZ Chotemesa Hurumende Musoro	Komiti yeparamende inoona nezvemari yagara neMuvhuro ichikurukura bhiri remutemo rinopa masimba ekuti hurumende itore chikwereti chebhanga guru renyika, kana kuti Reserve Bank of Zimbabwe Debt Assumption Bill. Izvi zvaitwa panguva iyo makomiti akasiyana siyana atanga kusangana kekutanga gore rino. Gurukota rezvemari, VaPatrick Chinamasa, uye gavhuna vebhanga guru renyika, VaJohn Mangudya, ndivo vange vari mudare vachibvunzwa nenhengo dzeparamende. RBZ ine chikwereti chinopfuura bhiriyoni rimwe chete remadhora icho yakaita pasi pevaive gavhuna vebhanga iri, VaGideon Gono, avo vaonzi vaiita mamwe mabasa ainge asineyi nezvaifanira kuitwa nebhanga iri. Mabasa aya aisanganisira kutenga matirakita, fotereza nezvimwe zvaipihwa vanhu vari kunzi nehurumende havafanire kuburitswa mazita avo. Asi vachitaura kukomiti yezvemari, VaChinamasa naVaMagudya vati chikwereti ichi wave mutoro kuRBZ zvopa kuti bhanga iri ritadze kushanda zvakanaka. Gore rapera vanhu vazhinji munyika vakati havaida kuti hurumende itore chikwereti ichi uye vakati vanoda kuti vose vakapihwa mari vaburitswe mazita avo. Asi RBZ nehurumende zviri kutsika madziro kuburitsa mazita aya. Dzimwe nyanzvi munya dzezvehupfumi dzinoti hazvibatsire kuti hurumende, iyo iri kutatarika nechimwe chikwereti chinosvika mabhiriyoni masere emadhora, izviwedzere mumwe mutoro. Nhengo yekomiti yezvemari, uye vari nhengo yeMDC Renewal Team, VaWillas Madzimure, vanoti vakumbira VaChinamasa naVaMangudya kuti vanogadzirisa zvimwe zvavange vasingatenderane nazvo zvikuru pamitero iri kubhadhariswa nevamwe pazvikwereti. No media source currently available  	https://www.voashona.com/a/zimbabwe-politics/2624981.html
sports	Osimudzira mureza weZim. . . Chiwenga akapihwa mubairo weFootball BlackList 2019 Award	  NYANZVI yechidzimai inomiririra vatambi venhabvu vazhinji vanotambira kuEurope, Ellen Chiwenga, akasimudzira mureza wenyika nguva pfupi yadarika apo akahwina mubairo weFootball Blacklist 2019 Award kuEngland.   Chiwenga — uyo ane rezinesi rekushanda achimiririra vatambi venhabvu raakapihwa nesangano reFederation International de Football Association (Fifa) — akawanikwa ariye ega mudzimai wekutanga kubva muAfrica kupiwa mubairo weFootball BlackList 2019 Award pamhemberero dzakaitirwa kuLondon nguva pfupi yadarika.   Mudzimai uyu zvakare ane marezinesi akasiyana ekushanda munhabvu anosanganisira Football Association of England License (FA), Association of Football Agents (AFA) neWoman in Football (WIF).   Mubairo weFootball Blacklist Award — uyo unokotsverwa nesangano reFootball Blacklist Organisation — unopihwa kuzvizvarwa zvemuAfrica nezvekuCaribbean Islands avo vanenge vachiita basa guru mukushandura nhabvu munyika yeEngland.   Chiwenga akapihwa mubairo weCommercial Section uyo unove muboka rekushambadza nhabvu pamwe nekuisimudzira.   Achitaura neKwayedza ari kuLondon uko anogara, Chiwenga anoti vanhukadzi vanogona kushanda mubasa rekumirira vatambi venhabvu sezvinoitwa nevanhurume vane mukurumbira vakadai saJorge Mendes naMino Raiola avo vanomirira vatambi venhabvu vakuru pasi rese vanosanganisira Cristiano Ronaldo, David de Gea, Zlatan Ibrahimovic naPaul Pogba.   Mibairo yeFootball Blacklist yakatangwa mugore ra2009 uye Chiwenga ndiye mudzimai wekutanga kubva kuSouthern Africa kuhwina mubairo uyu.   Vamwe vakambohwina mubairo uyu vanosanganisira Yaya Toure wekuCote d’Ivoire, Rio Ferdinand wekuEngland kozoti Rachey Yankey uyo aimbotambira chikwata cheEngland chemadzimai.   “Ndinonzwa kufara nekuremekedzwa kwandaita, zvichibva kune mudzimai wekutanga kuva nerezinesi zviri pamutemo reFifa mune zvemuitambo kuUnited Kindom, Rachel Anderson.   Zvinhu zvinotisimudzirawo nekutipa shungu kuti sevanhukadzi tiite mabasa ayo anonzi ndeevanhurume bedzi,” anodaro Chiwenga.   “Mubairo uyu hauna kusimudzira ini bedzi asi mureza wenyika yeZimbabwe, dunhu reAfrica, vanhukadzi pamwe nevanhukadzi vari mune zvenhabvu munyika dzakasiyana-siyana,” anodaro.   Kushanda kukuru kwaari kuita munhabvu zvakamuona achiremekedzwa kunyika dzakasiyana uye achigadzwa zvigaro zvinosanganisira kuve Global Goodwill Ambassador of Bring Hope Humanitarian Foundation (BHHF) naAmbassador weKarachi FC kunyika yePakistan.   “Shuwiro yangu ndeyekusimudzira nhabvu muAfrica, zvakare ndine chido chekuti dai ndawana mukana wekusimudzira matarenda kunyangwe kwandinobva zvakaita sekuvakwa kwenhandare dzenhabvu, kusimudzira matarenda evana muzvikoro,” anodaro Chiwenga.   Anoenderera mberi achiti, “Vechidiki vanoda kusimudzirwa, vamwe nekushaya mikana yekuratidza matarenda avo vave kuita zvekunwa nekuputa zvinodhaka.   Isu tiripo pakuvapa mikana yekusimudzira matarenda aya vararame hupenyu hunoyevedza nekuda kwekuti ndivo vatungamiri vemangwana.”	https://www.kwayedza.co.zw/osimudzira-mureza-wezim-chiwenga-akapihwa-mubairo-wefootball-blacklist-2019-award/
business	Veruzhinji Vochemachema neKukwidzwa kweMari dzeMasaisai neveDzinharembozha	Mamwe makambani embozhanhare anonzi akwidza mitengo yemabhanduru anoita kuti veruzhinji vakwanise kuenda paindaneti nezvikamu zvinodarika gumi kubva muzana izvo zviri kutsoropodzwa nevakawanda kusanganisira vemapato ezvematongerwo enyika. Kambani yehurumende yeNetone yazivisa kuti yakwidza mutengo wemabhanduru anoita kuti vanoshandisa masaisai ekambani iyi kuenda pamadandemutande kana kufona vachemecheme. Netone yazivisa nhasi magwanani kuti yakwidza mutengo wemabhanduru kubva nhasi zvichienda mberi uye mabhanduru aya akwidzwa nezvikamu zana kubva muzana. Zvaitwa neNetone zvinotevera kukwidzwawo kwakaitwa mutengo wemabhanduru aya neEconet masvondo maviri adarika nezvikamu makumi mashanu kubva muzana. Mumwe anoshandisa nharembozha nemasaisai eNetone, Muzvare Gracious Mangava, vati kuita zvidzidzo zvavo kuchavadhurira sezvo vachishandisa nharembozha kuita zvidzizo izvi. Sachigaro wesangano revanoburitsa mashoko paindaneti reOnline Content Creators of Zimbabwe, VaToneo Rutsito, vati kukidzwa kwemitengo yemabhanduru kuchaita kuti vatadze kushanda zvakanaka mukuwanisa veruzhinji mashoko anobata zvakawanda muhupenyu hwavo. Mutauriri weboka revechidiki muCitizens Coalition for Change, VaStephen Chuma, vati kusvitsa mashoko avo ekutsvaga rutsigiro kune veruzhinji pamberi pesarudzo kuchavanetsa sezvo vanga vachishandisa madandemutande kutaura neveruzhinji sezvo vachiti havasi kuwaniswa mukana wekushambadzira bato ravo panhepfenyuro yeZBC pamwe nemapepanhau ehurumende. Asi mushandi mukuru anoona nezvekuburitswa kwemashoko muZanu PF, VaTafadzwa Mugwadi, vanoti hachisi chokwadi kuti vemapato anopikisa havasi kupihwa mukana wakaenzana newebato ravo pamhepo kuburikidza nenhepfenyuro nemapepanhau ehurumende. Hatina kukwanisa kutaura nevatauriri vemakambani enharembozha kuti tinzwe kuti chii chiri kukonzera kukwidza kwavaita mitengo yemabhanduru eindaneti. Asi zvichitevera kuchemachema kwaswera kuchiita veruzhinji nezvenyaya iyi pamadandemutande eFacebook, Twitter neWhatsapp, kambani yeNetone yazoburitsa mashoko ichiti iri kuongorora nyaya iyi. Imwe nyanzvi munyaya dzezvehupfumi uye vaimboshanda mubazi rezvemari, VaMasimba Manyanya, vati kusamira zvakanaka kwehupfumi hwenyika ndiko kuri kukonzera kuti makambani aya akwidze mitengo yemabhanduru. Munyori muboka revechidiki muZanu PF, VaTendai Chirau, vanyora pandamutande ravo reTwitter kuti vachasvitsawo nyaya iyi kugurukota rinoona nezvehumhizha hwema computer VaJenfan Muswere. Ukuwo, VaRutsitu vatiwo vachagara pasi naVaMuswere pamwe nePostal and Telecommunications Regulatory Authority of Zimbabwe kuti vaone kuti nyaya iyi ingadziriswe sei. VaMuswere vanga vasati vapindura mibvunzo yatavatumira pataenda pamhepo. No media source currently available	https://www.voashona.com/a/6459489.html
business	Vamwe Vopokana neRBZ paHuwandu hweMari Ichatumirwa Gore Rino Kumusha	Bhanga guru renyika reReserve Bank of Zimbabwe rakazivisa svondo rapera kuti gore rino nyika iri kutarisira kuwana mari inogona kudarika bhiriyoni rimwe chete remadhora kubva kuzvizvarwa zvayo zviri kunze kwenyika. Mari iyi yakwira kubva pa $837m yakawanikwa gore rapera. Mari yakawanda inonzi inobva kuzvizvarwa zvenyika zviri kuSouth Africa, ichiteverwa neUnited Kingdom, United States nedzimwe nyika dzakawanda dzakapararira vana veZimbabwe. Bhanga iri rakazivisawo kuti ravhura nzira dzakawanda dzekuti vanhu vari kunze kwenyika vakwanise kutumira mari kumusha, kuburikidza nekuwanisa mikana yakawanda vamwe vanoda kupindawo mubhizimusi rekupinzwa nekubuda kwemari munyika. Asi zvizvarwa zveZimbabwe zvizhinji zviri kunze kwenyika zvinosanganisira vanoongorora zvamatongerwo enyika uye vachidzidzisa paTswane University of Technology, kuSouth Africa, VaRicky Mukonza, zvinoti hurumende inofanirwa kutanga yagadzirisa hukama hwayo nevana vayo vari kunze kuitira kuti pave nechivimbo pakati pavo. VaMukonza vanotiwo hurumende inofanirwa kujekesa nyaya ye Dual Citizenship, iyo iri kuramba yakahwandiswa, kunyange hazvo bumbiro remitemo rakaitambira. Nyanzvi mune zveupfumi uye vari mukuru wesangano reLabour and Economic Development Research Institute of Zimbabwe, VaGofrey Kanyenze, vanoti havaoni mari iri kutarisirwa neRBZ iyi ichipinda munyika yose nenzira dzakatsarukana, sezvo vazhinji vevana vari kunze kwenyika vachishandisa nzira dzepasi kutumura mari dzavo. VaKanyenze vanoti vanotsinhira nyaya yekuti hurumend iwumbe hukama hwakanaka nevana vayo sezvinoitwa nedzimwe nyika dziri kusimukira nekuda kwemari dzinotumirwa nezvizvarwa zvadzo. No media source currently available  	https://www.voashona.com/a/zimbabwe-politics-rbz-remittances-diaspora/2766333.html
business	VaGari vemuManicaland Vanoti Vanoda Chouviri paZvicherwa Zviri muDunhu Ravo	Sangano reSouthern Eastern Trade Information and Negotiations Institute, SEATINI rinoti vagari vemunharaunda dzinoshandira makambani ekunze anenge asainirana zvibvumirano nehurumende zvekuita mabasa muno vanofanirwa kunge vaine chekuita pazvibvumirano izvi. Mashoko aya abuda pamusangano waitwa nhasi maMutare apo zvabuda pachena kuti vagari vazhinji vanozosangana nematambudziko nekuda kwekuti zvibvumirano zvinenge zvaitwa hazvineyi nemagariro avo. Nyanzvi munyaya dzezvekuongorora mafambiro emabasa musangano reSEATINI VaAdmire Mutizwa vati ichokwadi kuti vagary havana chouviri chavari kuwana kubva kuzviwanikwa munharaudza mune zvicherwa vachipa muenzaniso mangoda ari maMarange ayo vagary vanoti haapna pundutso yaaunza munharaunda mavo. “Saka zvatiri kuita kunouku ndezvekuti tiri kukurudzira kuti vagari vaparticipate maringe nekutsvagwa kuri kuita makambani ekunze, takaona pahurumende yedu itsva kuti iri kuti Zimbabwe is Open for Business zvinoreveyi kumunhu, an ordinary person, sekwaChiadzwa pane makambani akamina madiamond mari ichibuda asi hapana chavakawana saka tiri kuti zvinorevei kwavari kana zvichinzi Zimbabwe is open for business.” VaMutizwa vanoti kurudziro yavari kuita kumatunhu ose munyika ndeyekuti inzwi revagari rinzwikwewo panyaya dzebudiriro. “Chechipiri tiri kuda kukurudzira voice revagari vemunzvimbo maeerano nedevelopment, transparence and accountability, macitizens vakaita participate pakutsvagwa kwemari tinovimba kuti macitizens edu anowana zvinovabatsira munzvimbo dzavanenge vari pamusoro pemabasa anenge oitwa nemakani ekunze aya.” Muzvare Mildred Muzanechita mugari wemaMutare uye ange ari pamusangano wanhasi anoti dzidziso iripo inobatsira kuvhura pfungwa kuvagari venharaunda dzakasiyana-siyana pamusoro pezvinosungirwa kuitwa kana makambani achinge apihwa basa rekuchera zvicherwa munharaunda mavo. “Musangano uyu wabatsira pakuti tinenge tave kuziva zvatinoda basa risati raitwa sekuti venharaunda tiwanirwe pekushanda, kumacommunities sevekuPenhalonga uye Bocha, infrastructure development vanofanirwa zvakare kubatsirika nazvo. Vanoenderera mberi vachiti, “Mainvestor aya kana achiuya muno muZimbabwe tinge tiine benefit ichasara nesu kana vachinge vazopedza mabasa avo mumacommunities matinogara.” Mumwe mugari wemaMutare VaAnndy Ziyera avo vapindawo mumusangano vanoti sekutaura kwakaita mutungamiriri wenyika VaEmmerson Mnangagwa mazuva mashoma apfuura kuti inzwi revanhu inzwi ramwari zvido zvavo zvinofanirwa kuremekedzwa zvimwechetewo nekuti pakuuya kwemabhizinesi muno vange vachipawo pfungwa dzavo. “Vanhu ndivo nyika saka inzwi revanhu ndiro inzwi raMwari vakadaro VaMnangagwa, naizvozvo panoitwa mainvestments ese vanhu vanofanirwa kunge nechekuitawo, FDI haifanirwi kuuraya local investment uye tinotarisira kuti itobatsira local investment yacho.” Vanotizve, “Tinoziva kuti tairima cotton muno but yakatourayiwa neizvozvo tave kuimporta cotton kana maSkipper muno anobva kuChina saka tinodawo equal treatment.” Musangano uyu wakapindwa nevagari vanobva kunzvimbo dzinocherwa zviwanikwa dzakaita sePenhalonga, Marange uye Chimanimani. No media source currently available   	https://www.voashona.com/a/vagari-vemumanicaland-vanoti-vanoda-chouviri-pazvirimwa-zvavo/4408685.html
politics	Dare rePamusoro Soro Rozeya Gakava Pakati paVaChamisa naAmai Khupe	Dare repamusoro-soro reSupreme Court nhasi ranzwa chikumbiro chemutungamiri weMDC, VaNelson Chamisa, chekuti mutongo wakaturwa nedare repamusoro reHigh Court wekuti kusarudzwa kwavo semutungamiri webato ravo hakuna kufambiswa zvakanaka usendekwe parutivi. Vachisvitsa chikumbiro chavo kudare, gweta raVaChamisa, Advocate Thabani Mpofu, vati mutongo wedare reHigh Court unofanira kusendekwa parutivi vachiti harisi basa rematare kusarudzira bato rezvematongerwo enyika hutungamiri. VaMpofu vaudza dare kuti komiti yepamusoro-soro muMDC pakati pemakongiresi yeNational Council yakatora danho rekugadza VaChamisa semutungamiri weMDC zvichitevera kufa kwavaimbova mutungamiri weMDC, VaMorgan Tsvangirai. VaMpofu vati komiti iyi ndiyo ine masimba ekuita izvi ndokusaka zvakaitwa uye vati VaChamisa naVaElias Mudzuri vakagadzwa naVaTsvangirai sevatevedzeri kunyangwe zvazvo paiva naMuzvare Thokozani Khupe zvichiitwa VaTsvangirai vachishandisa masimba avaive nawo ari mubumbiro reMDC. Zvataurwa naVaMpofu zvatsinhirwa nemunyori anoona nezvesarudzo muMDC yaVaChamisa, VaJacob Mafume, avo vanga vari mudare. Gweta riri kumiririra Muzvare Khupe panyaya iyi, VaLovemore Madhuku, vaudzawo dare kuti pasi pebumbiro remitemo reMDC hazvikwanisike kuti pave nevatevedzeri vemutungamiri webato vaviri kana vatatu sezvo vachiti bumbiro iri riri pachena kuti panofanira kunge paine mutevedzeri wemutungamiri webato mumwechete. VaMadhuku vati Muzvare Khupe ndivo vaifanira kufanobata chigaro chemutungamiri weMDC pakamirirwa kuitwa kongiresi yechimbichimbi yekutsvaga mutungamiri webato zvichitevera kufa kwakaita VaTsvangirai. VaMadhuku vaenderera mberi vachiti kudomwa kwaVaChamisa naVaMudzuri kuti vave vatevedzeri vaVaTsvangirai kwaive kunze kwemutemo. Vaenderera mberi kudaidzirwa kwaitwa musangano weNational Council wakagadza VaChamisa semutungamiri webato kwaiva kunze kwemutemo sezvo vachiti bumbiro reMDC riri pachena kuti misangano yechimbichimbi yekomiti iyi inokwanisa kushevedzerwa nemutungamiri webato chete kana mutevedzeri wake. Zvichakadai, dare reSupreme Court iro range riine vatongi vatatu vanoti VaPaddington Garwe, Amai Antonia Guvava naVaBharat Patel, rati richazotura mutongo waro muzuva rarisina kutara. Nyaya iyi isati yapinda mudare, mapurisa anorwisa mhirizhonga ayo anga akapakatira zvombo arambidza vatsigiri veMDC vanga vauya kuzonzwa nyaya iyi kupinda mudare ndokuvadzinga pamatare apa izvo zvashorwa nemumwe wevatevedzeri vaVaChamisa, Amai Lynette Karenyi Kore. Nyaya iyi yakaunzwa kumatare neimwe nhengo yeMDC yekuGokwe, VaElias Mashavira, avo vaiti VaChamisa havana kusarudzwa kuti vatungamire bato zviri pachena izvo zvakatambirwa nedare High Court. Asi VaChamisa vakazokwidza nyaya iyi kudare reSuupreme Court vachiti mutongo wedare reHigh Court unofanira kusendekwa parutivi. No media source currently available 	https://www.voashona.com/a/dare-repamusoro-roezeya-gakava-pakati-pavachamisa-naamai-khupe/5136721.html
politics	Nhengo dzeParamende Dzinotora Mhiko Dzichivimbisa Kushandira Zvido zveVanhu	Nhengo dzeparamende dzakakunda musarudzo dzegore rino nhasi dzatora mhiko yekutanga basa dzichivimbisa kuti dzichadzika mitemo inosimudzira magariro everuzhinji munyika pamwe nekuvandudza mitemo yese kuitira kuti ienderane nebumbiro remitemo yenyika. Nhengo zhinji dzeparamende dzaudza Studio7 kuti dzinofara chose nekusarudzwa kupinda mudare reparamende uye dzavimbisa kuti dzichaita zvese zvadzaivimbisa vanhu. Mumiri weMazowe South muNational Assembly, VaFortune Chasi veZanu PF, vati shuviro yavo ndeyekuti mitemo yese ivandudzwe kuitira kuti ienderane nebumbiro remitemo. Mumiri weMt Pleasant, VaSamuel Banda veMDC Alliance, vatiwo nyika inofanira kuva nemitemo inobata vanhu vese zvakaenzana zvisine kuti munhu ndewebato ripi. Mumiri weHarare West vari nhengo yeMDC Alliance, Muzvare Joana Mamombe, vaudza Studio7 kuti shuviro yavo ndeyekuti nhengo dzeparamende kubva kumapato ese, dzishande pamwe mukudzika mitemo nekuita basa rinobatsira mwana wese weZimbabwe. Mumiriri weGokwe-Nembudziya muNational Assembly, VaJustice Mayor Wadyajena veZanu PF, vaudza Studio7 kuti vanoda kushanda vasingatyityidzirwe nemakurukota ehurumende sezvaiitika muparamende yapfuura. Nhengo yeZanu PF, VaJoseph Chinotimba vekuBuhera South, vanoti vachashanda zvakasimbamukusimudzira vanhu vemudunhu ravo uye vatiwo vanoda kuti Studio7 ichitanga kutepfunyura iri muZimbabwe. Mumiri weGutu North, Amai Yeukai SimbanegaviveZanu PF, vaudza Studio 7 kuti vachaedza pese pavanongona napo kuti vanhu vemunzvimbo yavo vawane mabasa. Paramende yagara ichionekwa seisina simba uye ichimanikidzwa kuitwa zvese zvese nemutungamiriri wenyika kana makurukota ake. Asi VaSettlement Chikwinyawa veMDC Alliance vachimirira Mbizo vati izvi hazvisi kuzoitika rwendo rwuno. Munyori weparamende, VaKennedy Chokuda, vagadza nhengo dzese mazana maviri nemakumi manomwe dzedare reNational Assembly nenhengo makumi masere dzeseneti. Mutungamiri wenyika, VaEmmerson MNangagwa, vanotarisirwa kudomwa nhengo shanu kudare reseneti uye svondo rapfuura vakatodoma vatevedzeri vavo vaviri zvinoreva kuti vasarirwa kudoma nhengo nhatu chete. Matare maviri eparamende aya achagara svondo rinouya kuti asarudze mutauriri weNational Assembly pamwe nemutungamiri wedare reSenate. Pane nzvimbo dzinodarika makumi matatu dzeNational Assembly dziri kupikiswa neMDC Alliance mudare reElectoral Court, zvekuti vari kupikisa ava vakabudirira, vamwe vatoreswa mhiko nhasi vanorasikirwa nenzvimbo dzavo mudare iri, vanenge vanzi vakunda vachitoreswa mhiko yekuti vave nhengo dzedare iri. No media source currently available 	https://www.voashona.com/a/zimbabwe-legislators-sworn-in/4559303.html
politics	Vanorwira Kodzero Voshushikana neHuwandu hweVanhukadzi Vakakunda muZanu PF	Varwiri vekodzero dzevanhukadzi voshushikana nezviri kubuda musarudzo dzeZanu PF vachiti zvinodzorera kumashure kuenzaniswa kwemikana pakati pevanhukadzi nevanhurume. Murwiri wekodzero dzevanhu variwo mutungamiri wesangano re#This Constitution, Our Constitution, Muzvare Abigail Mupambi, vanoti vari kushushikana nehuwandu hwevanhukadzi vakunda mubato reZanu PF. Pama constituency zana nemakumi mapfumbamwe aitwa sarudzo kusvika pari zvino, vanhukadzi gumi nevapfumbamwe ndivo chete vabudirira kuti vazomirira bato iri musarudzo dzenhengo dzeparamende. Muzvare Mupambi vanoti izvi zvinodzorera shure kurudziro yekuenzaniswa kwemikana pakati pevanhurume nevanhukadzi mune zvematongerwo enyika. Munguva pfupi yapfuura, sachigaro weboka remadzimai muMDC T inotungamirwa naVaNelson Chamisa, Amai Lynette Karenyi-Kore, vakati mubato ravo madzimai anopfuura zvishoma zvikamu makumi maviri kubva muzana ndivo chete vaive varatidza kuda kukwikwidza pazvinzvimbo zvekuve vamiriri veparamende. Vari kuda kuve mumiriri weBulawayo Metropolitan mubato reMDC T yaVaChamisa pasi pechikamu che proportional representation, Amai Barbara Tanyanyiwa, vanoti chimwe chikonzero chikuru chinoita kuti madzimai atadze kupinda muzvinzvimbo zvehutungamiri munyaya dzezvematongerwo enyika inyaya yekushaya. Mumwewo murwiri wekodzero dzemadzimai, Muzvare Florence Guzha, vanotsinhira maonero aya. Bumbiro remitemo yenyika rine chiga chehuwandu hwevanhukadzi vanofanirwa kuve mumatare eNational Assembly pamwe neSenate. Murongi wemabasa muMDC T inotungamirwa naMuzvare Thokozani Khupe, Muzvare Yvonne Musarurwa, vanoti chimwe chikonzero chikuru chinoita kuti vanhukadzi vasawaniswe mukana wekupinda muzvinzvimbo zvehutungamiri mune zvematongerwo enyika inyaya yekuti vagara vachitarisirwa pasi munyaya dzehutungamiri. Mune imwe ongororo yarakaita mumakore mana apfuura nesangano reResearch Advocacy Unit yakaburitsa kuti vamiriri veparamende vechidzimai vaiita basa ravo zviri nani kupfuura vanhurume. Munyori mukuru weNational Association of Non-Governmental Organisations, Muzvare Tinaye Nhutsve, vanoti vanoshushikanawo nezvabuda kusvika pari zvino musarudzo dzema primary dzebato reZanu PF. Muzvare Nhutsve vanoti zvakakosha kuti masangano anoshanda akazvimirira ega pamwe nehurumende zvishande pamwe chete kuti vanhukadzi vapinde muzvinzvimbo zvehutungamiri. Vachitaura nerimwe bepanhau munguva pfupi yapfuura sachigaro wekomiti yeparamende inoona nezvemadzimai nevechidiki, Amai Priscilla Misihairabwi Mushonga, vakati maitiro emapato ezvematongerwo enyika anoita kuti vanhukadzi vatadze kupinda muzvinzvimbo zvehutungamiri. Vakati kune mhirizhonga, kunyombwa, kushungurudzwa uye kudzvinyirirwa kwevanhukadzi kwakawanda kunoita kuti vasade kupinda muzvinzvimbo zvehutungamiri. No media source currently available 	https://www.voashona.com/a/zimbabwe-activists-bemoan-lack-of-more-women-in-zanupf-elections/4376547.html
business	ZCTU Yokurudzira Vashandi Kuti Vasaenda Kumabasa Kutanga Muvhuro	Sangano rinomirira vashandi reZimbabwe Congress of Trade Unions, ZCTU, rinoti riri kukurudzira vashandi pamwe nevanozvibatira mabasa emaoko kuti vasaenda kumabasa kutanga neMuvhuro senzira yekuratidza kunyunyuta kwavo nekuoma kwaita hupenyu. Mutungamiri weZCTU, VaPeter Mutasa, vanoti zvichitevera tsvakurudzo yavakaita kubva kune mapoka akasiyanasiyana, vakaona zvakakodzera kuti vakurudzirire vanhu kuti vasaenda kumabasa kwemazuva matatu. VaMutasa vanoti vashandi vamanikidzwa kutora danho iri zvichitevera kukwidzwa kwemutengo wemafuta ekufambisa nemutungamiri wenyika VaEmmerson Mnangagwa neMugovera usiku. VaMutasa vanoti vashandi vari kutarisana nematambudziko makukutu ekukwira kwemitengo yezvinhu zuva nezuva asi mihoro yavo isiri kukwirawo. Vanoti kuwedzerwa kwemutengo wemafuta ekufambisa kwatonyanyowedzera matambudziko evashandi vemuZimbabwe, vangave vakabairwa zvitupa kana vanozvishandira voga. VaMutasa vanoti vanga vakanga vakokwa nehurumende kuti vasangane nehurumende pamwe nevashandirwi neMuvhuro pasi pegungano reTripartite Negotiating Forum, asi mushure mekukwidzwa kwemafuta ekufambisa sangano ravo harichakwanisa kupinda mumusangano uyu. Vanoti vachazotarisa dzimwe nzira dzekutora panopera mazuva matatu ekusaenda kumabasa.	https://www.voashona.com/a/zimbabwe-evictions-zimrights-okay-machisa/4741576.html
politics	Masimba eParamende eKutonga Nhengo Dzayo Ovandudzwa	Hurongwa hwekuwandudza mitemo yenyika kuti ifambirane nebumbiro idzva remitemo hunonzi hwuri kuratidza kufamba negwara zvichitevera kugazetwa kwebhiri reGeneral Laws Amendment Bill svondo rapera. Bhiri iri rinonzi riri kuda kuti mitemo ingangosvika zana nemakumi mashanu, kusanganisira mutemo uchatapudza masimba edare reparamende mukuranga kwaro nhengo dzinenge dzatsautsira, ivandudzwe. Bhiri iri rinonzi riri kuda kuti paramende itorerwe masimba ekuendesa kujeri munhu anenge atsautsira, asi kuti abhadhariswe faindi, kana kuti pane dzimwe mhosva, paramende itsvage rubatsiro rwehofisi yemuchuchisi mukuru wenyika, kwete kuti iyo paramende itonge nhengo iyi. Mukokeri wenhengo dzeMDC T mudare reparamende, VaInnocent Gonese, vanoti kunyange hazvo vasati vaona bhiri iri, vanotsigira pfungwa yekuti matare edzimhosva atore iwo masimba ekuranga nhengo dzinenge dzatsautsira, kwete kuti vadare varangane pachavo. VaGonese vanoti dzimwe nguva vadare muparamende vanotonga mhosva vachitarisa kuti munhu abuda mumba maani kana kuti ane ruvara rwakadii. Nyaya inouya mupfungwa dzevakawanda ndeye vaive mumiriri weChimanimani mudare iri, VaRoy Bennett veMDC-T, avo vakakandwa mujeri mugore ra 2005 vachipomerwa mhosva yekurova vaive gurukota rezvemitemo panguvayo, VaPatrick Chinamasa. Paramende yakakanda VaBennett mujeri kwegore rose, danho rakaonekwa nevakawanda senzira yekupfidzisa vanopikisana nebato reZanu PF. Asi VaGonese vanoti zvanga zvatora nguva yakanyanya kureba pasati pabatanidzwa mitemo iyi, vachiti izvi zvaifanirwa kunge zvakaitika kare pakangotambirwa bumbiro remitemo idzva. Bhiri iri rave kutarisirwa kuverengwa muparamende kekutanga risati razeyiwa nekomiti yeparamende inoona nezvemitemo. No media source currently available 	https://www.voashona.com/a/zimbabwe-politics-general-laws-amendment-bill-gazzette-parliament/2776280.html
health	Matare eDzimhosva Ovhiringwa neCovid-19	Komisheni inoona nezvekufambiswa kwenyaya dzemumatare, yeJudicial Services Commission, yazivisa nhasi kuti kunyange hazvo matare achange akavhurwa pamazuva eLockdown Level Four, matare achange asingaiti mabasa ese anotarisirwa kuti ave achiitwa semazuva ose. Mutauriri weJudicial Services Commission, Muzvare Rumbidzai Takawira, vati kunyange hazvo matare anenge akavhurwa panguva iyi, haakwanisi kuita mabasa awo sezvinotarisirwa nekuda kwechirwere cheCovid-19 nezvimwe zvipingaidzo. Muzvare Takawira vati nekudaro matare achange achingonzwa nyaya dziri kupinda mumatare kekutanga, nyaya dzechimbichimbi pamwe nenyaya dzeavo vanenge vachida kukumbira mukana wekutongwa vachibva kumba chete Muzvare Takawira vati izvi zvinoreva kuti vese vane nyaya dziri mumatare avo vaive vapiwa mazuva ekudzoka ari mumazuva makumi nematatu anotevera, vachazodzokera kumatare mumashure memazuva aya zvichitariswa mitemo inenge yaiswa nehurumende mukuedza kudzivirira kupararira kwedenda reCovid 19. Judicial Services Commission yazivisawo kutiwo vese vachange vachiuya kumatare vanosungirwa kutorwa temperature, kupfeka mamasiki pamwe nekugeza maoko, uye kuona kuti havabatani nevamwe zvakanyanya. Sangano iri ratiwo vanhuwo zvavo vanenge vasingabvumirwi kupinda pamatare mukati memazuva akatarwa eLockdown. Asi rimwe gweta rinorwira kodzero dzevanhu, VaObey Shava, vaudza Studio 7 kuti matanho atorwa neJudicial Services Commission aya anotyora bumbiro remitemo yenyika. VaShava vati izvi zvinoreva kuti vanhu vane nyaya mumatare, nyaya dzavo dzichanzwikwa mushure menguva yakareba zvisinei nebumbiro remitemo yenyika iro rinoti nyaya dzinofanirwa kunzwika nechimbichimbi mumatare. VaShava vatiwo zvinoomeserawo avo vasina kupiwa mikana yekutongwa vachibva kumba vachiti nguva yavo yekugara mutirongo inenge yorebeswa kunyange hazvo vasati vabatwa nemhosva. Izvi zvatsigirwawo nerimwezve gweta rinorwira kodzero dzevanhu, VaMartin Kadzere, vachitiwo kunyange matare ati pane nyaya dzaanenge achinzwa, magweta ari kurambidzwa kuenda kumabasa pamaroadblocks. VaKadzere vati nhasi ivo pachavo vadzorerwa kumba. Kupararira kwechirwere cheCovid-19 zvakanyanya kwakaita kuti hurumende ikurudzire veruzhinji kuti vagare kudzimba kutanga nhasi, kwemazuva makumi matatu. No media source currently available 	https://www.voashona.com/a/zimbabwe-courts-affected-by-covid-19/5725695.html
politics	Amai Grace Mugabe Votuka Zvakare Amai Mujuru neMDC	Mudzimai wemutungamiri wenyika, Amai Grace Mygabe, vati vaimbova mutevedzeri wemutungamiri wenyika, Amai Joice Mujuru, havazofa vakavigwa pamarinda anovigwa magamba enyika nepamusana pekuti vakapandukira mutungamiri wenyika,Va Robert Mugabe. Vachitaura neChitatu nevatsigiri vebato ravo paChimhanda Secondary School ku Rushinga mudunhu reMashonaland Central, munyori muboka remadzimai reZanu PF reWomen’s League, Amai Grace Mugabe, vashora Amai Mujuru nekuda chigaro chaVa Mugabe vachiti Amai Mujuru havazofi vakavigwa pa Heroes Acre nokuti vakazvidza mutungamiri wenyika. No media source currently available Amai Mugabe vati kunze kunotonhora kana munhu achinge asiri mu Zanu PF. Studio 7 haina kukwanisa kutaura naAmai Mujuru kuti tinzwe divi ravo panyaya iyi. Amai Mugabe vaenderera mberi vachiti mapato anopikisa haafanirwe kubvumidzwa kupinda mudunhu reMashonaland Central vachiti dunhu iri ndere Zanu PF. Amai Mugabe varambawo mashoko ari kubuda mumapepanhau ekuti ndivo vari kutungamira chipoka chemuZanu PF chiri kudaidzwa kuti G40 kana kuti Generation 40 icho chinonzi chakateya kutora masimba kubva kuna Va Mugabe kana vachinge vabva pachigaro. Zvinonzi muZanu PF mune kusawirirana zvakanyanya panyaya yekuti achatora matomhu kubva kuna Va Mugabe ndiyani. Mudzimai wemutungamiri wenyika atorawo zvakare mukana uyu kutsoropodza vaimbova mutungamiri weBritain, Va Tony Blair, pamwe naVa George Bush vaimbova mutungamiri weAmerica vachiti vaviri ava vanofanirwa kutongwa kudare re International Criminal Court. Va Mugabe vanowanzotukawo America ne Britain pese pavanowana mukana wekutaura paruzhinji sezvaitwa nemudzimai wavo nhasi. Kunyange hazvo mhuri yaVa Mugabe ine mapurazi akawanda, mazhinji acho ari pasi pekambani inonzi Gushungo Holdings, Amai Mugabe vashora vakuru vakuru muhurumende vakatora mapurazi akawanda avasiri kushandisa nemhazvo. Zvichakadai, Amai Mugabe vatorawo mukana uyu kutuka vatori venhau vachiti vanonyora manyepo. Mumwe mutori wenhau ane mukurumbira munyika uye vari mupepeti webepanhau re The Observer, Va Barnabas Thondlana, varatidza kusafara nemashoko aAmai Mugabe aya vachiti vatori venhau vanofanirwa kusiiwa vachiita basa ravo vakasununguk Amai Mugabe vasiya vagovera matarakita, mbatya, shangu, ma computer pamwe nechikafu kuvagari veku Mashonaland Central vachiti havana basa nekuti vemapato anopikisa anoti chii panyaya dzekutenga mavhoti vachiti yatokwana nguva yekuti bato ravo ritsvage rutsigiro pamberi pesarudzo dzemuna 2018. Amai Mugabe vakatarisirwa kuita misangano nevatsigiri vavo mumatunhu ose enyika kwavanoti vachafamba vachigovera zvinhu vachiti zvavari kuita kuzadzikisa zviri muchirongwa chekuvandudza hupfumi hwenyika che Zimbabwe Agenda for Sustainable Socio Economic Transformation kana kuti Zimasset.	https://www.voashona.com/a/grace-mugabe-rushinga-zanu-pf-mujuru-mashonaland-central/3005985.html
health	Sangano reCoomunity Working Group on Health Ropa Dzidziso Pamusoro peCovid-19	Mukuru wesangano reCoomunity Working Group on Health, VaItai Rusike, vanoti sangano ravo riri kushanda mumatunhu akawanda emunyika richidzidzisa vanoita zvehutano munharaunda pamwe vechidiki pamusoro pekudzivirirwa kwechirwere cheCovid-19, avo vanozodzidzisawo vamwe. Izvi zvinouya panguva iyo matunhu anoti Bulawayo, Matabeleland North neMatabeleland South ari kusangana nedambudziko rekukwira kwehuwandu hwevanhu vari kufa pamwe nekubatwa nechirwere kubva mwedzi wapera. VaRusike vanotiwo sangano ravo riri kushandawo mumatunhu anoti Manicaland, Masvingo neMidlands, uko vari kubatana nanambuya hutano mukupa dzidziso kuti veruzhinji vazive nzira dzekudzvirira kupararira kwedenda iri. Sangano reCommunity Working Group on Health riri kukwanisa kupinda mumaruwa kuburikidza nemabhasikoro arakapiwa nesangano reWorld Bicycle Relief. Asi vanoti kuti nyika ibudirire kudzivirira kupararira kwehutachiwana hunokonzera chirwere ichi, hurumende pamwe nemakanzuru zvinofanirwa kuona kuti vanhu vawaniswa mvura kayachena yekushandisa kugeza maoko pamwe nekuzvishambidza, uyewo vari kukurudzira veruzhinji kuti vachengetedze mitemo yakatarwa nebazi rezvehutano pamwe neWorld Health Organisation. Asi VaRusike vanoti kana hurumende yakazofunga kutora matanhu ekurambidza veruzhinji kufambafamba, haifanirwe kubva yavhara nyika yose sezvakamboitika pakutanga, sezvo vazhinji vevanhu munyika vachirarama nekuzviitira mabasa emaoko. No media source currently available 	https://www.voashona.com/a/zimbabwe-our-lives-hupenyu-hwedu-covid-19-education-itai-rusike/5671609.html
sports	Russia Yoburitsa Spain Mumakwikwi eWorld Cup	Russia yakashura mare mumakwikwi eWorld Cup apo yakarova Spain 4-3 mumapenalties mushure mekuita mangange-1-1. Russia yapinda mumaquarter finals emakwikwi aya. Spain yakabatana nedzimwe nyika dzakapinda mumaquarter finals nezuro dzinoti France neUruguay. Nemusi weMuvhuro nenguva dza 4 masikati, Brazil iri kutamba neMexico kochizoti manheru nenguva dza 8, Belgium iri kutamba neJapan.	https://www.voashona.com/a/russia-yoburitsa-spain-mumakwikwi-eworld-cup/4462379.html
health	WHO Inoti Haisati Yatambira Nhomba dzeCovid-19 Dziri Kushandiswa muZimbabwe	Sangano reWorld Health Organisation, WHO,rinoti nhomba dziri kushandiswa muZimbabwe dzakagadzirwa kuChina hadzisati dzatambirwa nesangano iri zviri [amuteno kuitira kuti dzishandiswe neveruzhinji mukudzivirira chirwere cheCovid-19. WHO inoti ichiri kuongorora nhomba mbiri idzi dzeSinovac neSinopharm. Mumiriri weWHO muZimbabwe, Dr Alex Gasasira, vati nhomba dzekuChina dzeSinovac neSinopharm dzave padanho repamusoro soro mukuongororwa, uye vanotarisira kuti panopera mwedzi uno waKubvumbi, WHO inenge yapedza kuongorora nhomba idzi. Mashoko aVaGasasira anoburitsa pachena kuti nhomba dzeSinovac neSinopharm dziri kushandiswa munyika, hadzisati dzapihwa chitambi neWHO kuti dzishandiswe neveruzhinji. Vachipindura mubvunzo weStudio7 wekuti zvinhu zvinotarisirwa here kuti nyika dzishandise nhomba dzisati dzakomekedzwa neWHO, VaGasasira vati sesangano vanokurudzira masangano anotarisa mishonga munyika dzakasiyana siyana kuti aongorore nhomba idzi dzisati dzashandiswa kune veruzhinji. VaGasasira vati sangano rinoongorora nekubvumidza mishonga munyika reMedicine Control Authority of Zimbabwe, MCAZ, rakati rakatarisa nhomba idzi rikagutsikana kuti dzakanakira zvizvarwa zveZimbabwe. VaGasasira vatiwo Zimbabwe hasi iyo yega nyika iri kushandisa nhomba dzekuChina idzi. Studio7 haina kukwanisa kunzwa kubva kuMCAZ kuti yakaita ongororo yayo riini, uye kuti zviyi zvakabuda muongororo iyi. Zimbabwe pari zvino iri kushandisa nhomba mbiri dzekuChina, yeSinovac neSinopharm Nhomba dzekuChina idzi dzinonzi dzaita mitauro kune dzimwe nyika kunyanya nhomba yeSinovac inonzi dziviriro yayo yakaderera pane zvaive zvataurwa neChina. Asi mutungamiri werimwe remasangano anomirira madhokotera anoshanda akazvimiririra, Dr Johannes Marisa, vaudza Studio7 kuti kana nhomba ichidzivirira nezvikamu zvinopfuura makumi mashanu, chinhu chakakosha mukudzivirira ndufu nezvikamu izvozvo. VaMarisa vatiwo kana vanhu vakabaiwa pamwe nekutevedzera zvinokurudzirwa, zvekupfeka mamasiki, kusaungana nekugeza maoko zvinobatsira mukurwisa chirwere ichi. VaMarisa vatiwo mimwe mishonga inodzi ine dziviriro iri pamusoro inonetsa kushandisa nekuda kwezvinodiwa pakuichengetedza. Nyanzvi mune zvehutano uye vaimbove gurukota rezvehutano, VaHenry Madzorera, vati chakanyanyokosha pari zvino kuti Zimbabwe iite tsvagiridzo yayo yekuona kuti nhomba idzi dziri kushanda zvakadii munyika. VaMadzorera vati hapana change chakaipa mukusanobaya vanhu nhomba idzi, vakati vanhu vapiwa nhomba iyi munyika vawanda zvekuti hurumende ine mukana wekuchiongorora kuti iri kushanda zvakanaka here. VaMadzorera vati mashandiro enhomba anosiyana siyana, uye hapana chakaipa mukumira kushandisa nhomba idzi kana zvaonekwa kuti hadzisi kushanda zvakanaka. Studio 7 haina kukwanisa kunzwa kudivi rebazi rezvehutano nezvenyaya yenhomba dzekuChina. Asi vachitaura pakasvika nhomba yekutanga munyika, mutevedzeri wegurukota rezvehutano, VaJohn Mangwiro, vakati zvimwe zvinotariswa neZimbabwe panhomba, machengeterwo enhomba idzi vakapa muenzaniso wenhomba yeSinopharm iyo vakati iri nyore kuchengeta munyika sezvo zvikwanisiro zvaidiwa zvakagara zviripo munyika. Mutungamiri wenyika, VaEmmerson Mnangagwa, vanoti Zimbabwe imwe yenyika dzemuSADC dziri pamusoro mukushandisa nhomba dzakagadzirwa kuChina. No media source currently available 	https://www.voashona.com/a/who-says-chinese-vaccine-drugs-in-use-in-zimbabwe-not-yet-approved-by-the-global-health-board/5851565.html
politics	Vatori veNhau Vocherechedza Zuva reKuremekedzwa kweKodzero Dzavo Vachiti muZimbabwe Vari Kushungurudzwa	"Vatori venhau neMuvhuro vakacherechedza zuva rekuremekedzwa kwekodzero dzavo kana kuti World Press Freedom Day vachichema chema kuti makore makumi matatu mushure mechibvumirano chekuWindoek Declaration vachiri kushanda vakamanikidzika munyika. Mumwe mutori wenhau, VaEliah Ntali vaudza Studio 7 kuti chibvumirano chakaitwa kunyika yeNamibia muWindhoek, chinozivikanwa nekuti Windhoek Declaration chinokurudzira kufambiswa kwemashoko zvakasununguka hachisati chazadzikiswa munyika vachipa muenzaniso wekusungwa nekumbunyikidzwa kwevatori venhau. Mumwe mutori wenhau John Cassim atsinhirawo mashoko aya vachiti pakapidigurwa hurumende yamushakabvu Robert Mugabe nemauto muna 2017, zvinhu zvakamboita nani pakapinda VaEmmerson Mnangagwa panyanga asi iko zvino hazvichisina kumira zvakanaka. Mukuru we Media Institute of Southern Africa- Zimbabwe kana kuti Misa-Zimbabwe VaTabani Moyo vatiwo basa rekutapwa kwenhau harisi kufamba zvakanaka vachitiwo vatapi venhau vari kushungurudzwa, kusungwa uye kune dzimwe nyika dziri kuchamhembe kweAfrica vari kuurayiwa. VaMoyo vatiwo panguva ino yedenda reCovid-19 vatapi venhau vanofanirwa kupiwa zvinovadzivirira pavanenge varikubasa vakarumbidza hurumende yeZimbabwe nekutenda kuisa vatori venhau pavanhu vakatanga kubaiwa nhomba. VaMoyo vatiwo hurumende inofanirwa kuisa mitemo inokurudzira kufambiswa kwemashoko kwakasununguka vakatiwo mitemo irikuda kuiswa yakadai seCybersecurity and data protection Bill inodzorera shure kufambiswa kwemashoko zvakasununguka Mukuru weZimbabwe Association of Community Radio Stations (ZACRAS), Muzvare Vivenne Marara vakurudzirawo hurumende nevatori venhau kuti vawanise veruzhinji ruzivo rwakakwana kuti vatore matanho akakosha muhupenyu vaine ruzivo rwakakwana. Vatori venhau vemuZimbabwe vanotiwo chirwere cheCovid-19 chasiya vazhinji vavo vave parumananzombe sezvo mamwe makambani enhau onetsekana kubhadhara vashandi. Mugwaro ravo rekucherechedza WPFD, Amnesty International yatiwo kumabudazuva nekuchamhembe kweAfrica vatori venhau vari kumbunyikidzwa izvo zvosanganawo nedenda reCovid-19 . Amnesty International yati Zimbabwe irikushungurudzawo vatori venhau kuburikidza nekusungwa pamwe nekukanganiswa pakushanda. Mumwe mutori wenhau wekuManicaland, Sydney Saize akasungwa mugovera achiita basa rake. Asi hurumende iri kuramba mashoko ekuti iri kushungurudza vatori venhau ichiti iri kutoisa mitemo yekurerutsira vatori venhau. Mutevedzeri wegurukota rezvekuburitswa kwemashoko VaKindness Paradza vaudza Studio 7 kuti pane mitemo yakawanda yadzikwa kurerutsira vatori venhau. Asi mumashoko kuvatori venhau, rimwe sangano rinorwira kodzero dzevanhu reZimbabwe Lawyers for Human Rights rinoti hurumende inofanira kumisa tsika yekumbunyikidza kodzero dzevatori venhau sezvo zvichikanganisa nyaya yehutongo hwejekerere. Zuva reWorld Press Freedom Day rinocherechedzwa musi wa 3 Chivabvu gore rega rega uye gore rino ririkucherechedzwa pasi pedingindira rakanangana nekukosha kwekuburitswa kwemashoko kuruzhinji kana kuti “information as a public good."" No media source currently available  "	https://www.voashona.com/a/vatori-venhau-vocherechedza-zuva-rekuremekedzwa-kwekodzero-dzavo-vachiti-muzimbabwe-vari-kushungurudzwa/5876512.html
business	Vanotengesa Zvinhu Mumigwagwa Voisa Zvipikiri Munzeve Dzavo	Vatengesi vemumigwagwa vari kushoropodza zvikuru kanzuru yeHarare iyo vanoti yakavaudza kuti ichashandisa mapurisa eZimbabwe Republic Police kuvadzinga mumigwagwa mavanotengesera. Senzira yekudzivirira kupararira kwechirwere cheTyphoid, kanzuru yeHarare neChipiri yakapa vanotengesera zvinhu zvavo mumigwagwa mazuva maviri kuti vamire kuita izvi. Kunyange hazvo mazuva aya apfuura, vatengesi ava havasati vabuda mumigwagwa uye vanoti havasi kuzobuda. Mutevedzeri wemutungamiriri we Sangano re Zimbabwe Chamber of Informal Economy Association, ZCIEA, iro rinomirira vanobata mabasa emaoko, Amai Olivia Songere, vashora zvikuru kanzuru nekuda kushandisa huturu pamusangano wavaita nevatori venhau. Mumwe mutengesi, VaGivus Maririmba, vashoropodzawo kanzuru yeHarare nekupomera vatengesi vemumigwagwa kuti ndivo vari kukonzoresa kuti hutachiona hwetyphoid hwupararire. VaMaririmba vatiwo kutengesa mumigwagwa kuri kukonzerwa nekushaikwa kwemabasa VaMaririmba vashorawo mitemo inoshandiswa nemakanzuru iyo yavati ndeyehudzvanyiriri yaishandiswa nehurumende yavachena. Mukuru wesangano reHarare Residents Trust, VaPrecious Shumba, vanotiwo kupomerana mhosva hakusiko kunopedza dambudziko rezvirwere zvemudumbu. VaShumba vari kukurudzira kanzuru kuti iterese mitero vanotengesa mumigwagwa, mari yainenge yawana, yoshandiswa mukuchenesa nzvimbo dzinotengeserwa. Mutauriri wekanzuru ye Harare, VaMichael Chideme, vanoti kanzuru ichazenge ichibatsirwa nemapurisa kubvisa nechisimba vatengesi vari kurambira mumigwagwa. No media source currently available 	https://www.voashona.com/a/zimbabwe-harare-vendors/3675297.html
health	Munhu Mumwe Chete Akafa neChirwere CheCovid-19 neSvondo kuMatabeleland South	Bazi rezvehutano rinoti nemusi weSvondo munhu mumwe chete akafa nechirwere cheCovid-19 kuMatabeleland South zvichireva kuti vanhu vafa vachiri chiuru chimwe chete nemazana mashanu nemakumi manomwe kana kuti 1,557. Vanhu makumi maviri nevaviri kana kuti 22 vakabatwa nechirwere ichi zvasiya vabatwa nacho vave zviuru makumi matatu nemasere ane makumi masere nevatanhatu kana kuti 38, 086. Vanhu makumi maviri nevaviri vakapora zvasiya vapora vave zviuru makumi matatu nemashanu zvine nezana nemakumi maviri nevatatu kana ktui 35, 123. Vanhu vachiri kurwara vave chiuru chimwe chete nemazana mana nevatanhatu kana kuti 1,406. Vanhu vabayiwa nhomba yekutanga vave zviuru mazana matatu nemakumi matatu nemazana matanhatu kana kuti 336, 600. Vabayiwa nhomba kaviri sezvinokurudzirwa vave zviuru makumi mashanu nematatu zvine mazana mana negumi nevasere kana kuti 53, 418.	https://www.voashona.com/a/bazi-rezvehutano-rinoti-munhu-mumwe-chete-akafa-nechirwere-checovid-19-nesvondo/5865915.html
business	WFP Yowedzera Kubatsira Zimbabwe Mushure Mekunge VaMugabe Vati Nzara Yapfunya Chisero muNyika	Mutauriri wesangano reWorld Food Programme kuchamhembe kweAfrica VaDavid Orr vanoti mashoko emutungamiri wenyika VaRobert Mugabe ekuti Zimbabwe inyika iri parumananzombe kana kuti state of disaster panyaya yechikafu ave kureva kuti vave kusimbisa mabasa ekutsvaga mari yekubatsira vanhu vemuZimbabwe. WFP yainge yati ichabatsira vanhu vanopfuura zviuru mazana masere munyika asi inogona kuwedzerwa huwandu uhu. Payakati inoda kubatsira vanhu ava zvainzi vanhu vanosvika miriyoni imwe chete nezviuru mazana mashanu ndivo vaida chikafu munyika asi ikozvino vave mamiriyoni maviri nezviuru mazana mana. Mukuru weChristian Care, rimwe sangano rinobatsira nechikafu richishanda neWFP, Reverend Stanlus Chatikobo vanoti nzara yapfunya chisero munyika uye kuwana zvekudya kuri kunetsa. VaChatikobo vati kana vawana mari vanobatsira vanhu nemadhora gumi pamunhu mumhuri. Vanhu vanosvika mamiriyoni makumi matatu kusanganisa kuSouth Africa kusingawanzopihwe chikafu vanonzi vakatarisana nenzara inotyisa kudunhu rekuchamhembe kweAfrica. No media source currently available 	https://www.voashona.com/a/wfp-chikafu/3181837.html
health	Covid-19 Inobata Vanhu Vanodarika Zviuru Zvina neMazana Masere	Bazi rezvehutano rakazivisa nezuro kuti vanhu vakanga vabatwa nechirwere che Covid-19 munyika vaive vasvika pazviuru zvina nemazana masere negumi nevasere, kana kuti 4 818. Vanhu vafa nechirwere cheCovid-19 munyika yose vachiri zana nevana kana kuti 104, uye vapona vasvika kuchiuru nemazana mashanu nemakumi mana nevana, kana kuti 1 544. Vanhu vanoita makumi manomwe, kana kuti 70, ndivo vakawanikwa vaine chirwere ichi pavanhu chiuru nemazana manomwe nemakumi mapfumbamwe nevashanu, kana kuti 1 795 vakavhenekwa pachishandiswa nzira ye Polymerase Chain Reaction kana kuti PCR. Vanhu vose vakawanikwa vaine chirwere ichi ndevaya vagara vari munyika vasina nhoroondo yekubuda kunze. Nhepfenyuro yeZBC yakazivisawo nezuro kuburikidza nedandemutande reTwitter kuti vashandi vayo makumi matatau vakabatwa ne Covid-19. Studio7 haina kukwanisa kunzwa divi reZBC pamusoro pevanhu vakabatwa neCovid-19 ava. Imwe nyanzvi munyaya dzezvehutano vari chiremba, Doctor Gilson Mandigo, vanoti vari kuona kuti pave nemusiyano mukuru pahuwandu hwevanhu vave kubatwa nekushaya nechirwere ichi, zvichienzaniswa nepakatanga chirwere ichi kuwanikwa munyika sezvo vanhu vave kuwanikwa vaine chirwere ichi vari vanhu vagara vari munyika, kwete vari kubva kunze kwenyika. Doctor Mandigo vanoti zvinoratidza kuti vanhu vanofanirwa kusimbisa nyaya dzekudzivirira kupararira kwechirwere ichi. No media source currently available 	https://www.voashona.com/a/zimbabwe-rise-of-coronavirus-cases-dr-gilson-mandigo/5540280.html
sports	NAAZ yotumira shangwiti kuNigeria	  SANGANO reNational Athletics Association of Zimbabwe (NAAZ) rinoti rakanyorera kuHurumende richikumbira mvumo kuti rigotumira shangwiti dzerelay kunokwikwidza kumujaho weMoC relays (4×100) uyo uchaitirwa kuLagos kuNigeria svondo rino.   NAAZ yakashevedzwa kumutambo uyu neThe Athletics Federation of Nigeria (AFN) uye chikwata cheZimbabwe chinofanirwa kunge chave kuNigeria musi weChishanu chino chichigadzirira mujaho uyu uchamhanywa musi weMugovera neSvondo.   Mutungamiri weNAAZ — Tendai Tagara — anoti sangano ravo richiri rakamira mhinduro kubva kuHurumende uye kunzwa kubva kuAFN nevakotsveri vemutambo uyu kuti vagotumira matikiti endege nemaVisa evamhanyi vavo vavachatumira.   “Takangomirira kunzwa kubva kuHurumende yedu kuti tozvifambisa sei parwendo urwu uye kubva kuAFN nevakotsveri vemutambo uyu vekuNigeria avo vakatidana kuti tiende kunokwikwidza. Mujaho uyu uchashanda mukurwira zvekare tikiti rekuenda kumaOlympics saka tiri kuukoshesa zvakanyanya. Kana tapihwa mvumo, chikwata chedu chinofanira kunge chave kuNigeria musi weChishanu, choswera chakazorora chiriko nekuti musi weMugovera chinenge chakatobvondoka kumujaho uhu,” anodaro Tagara.   Anoti iye zvino havasati vaziva kuti ndevapi vatambi vavachasarudza kuti vapinde muchikwata ichi sezvo vari kumbomirira mvumo yekuenda ndipo vozotanga kudoma vatambi vekutakura.   “Pari zvino hatisati tave nechikwata asi vatinogona kutumira ndevari kurwira kuenda kumaOlympics vanosanganisira Ngoni Makusha, Chengetai Mapaya, Kundai Maguranyanga, Tinotenda Matienda nevamwe vari kurwira kuenda kuIAAF World championships,” anodaro Tagara.	https://www.kwayedza.co.zw/naaz-yotumira-shangwiti-kunigeria/
health	Hurumende Yokurudzirwa Kuzivisa Nyika Huwandu hweVanhu Vari Kuwanikwa Vaine Omicron Variant	Nyanzvi munyaya dzehutano dzinoti dziri kushushikana nekusabuda pachena kwehurumende pahuwandu hwevanhu vari kubatwa vaine mhando itsva yeCovid-19, yeOmicron Variant. Kushushikana uku kunotevera kuzivisa kwayakaita hurumende svondo rapera kuti vanhu makumi mashanu vaive vabatwa nemando yeOmicron munyika asi haina kuzoramba ichizivisa nezvehuwandu uhu izvo zviri kuita kuti vamwe vati pane zviri kuvanzwa pamusoro penyaya iyi. Nyanzvi munyaya dzehutano uye vari chiremba anoshandira mudunhu reNorth Carolina muAmerica, Dr Simbiso Ranga, vanoti zvakakosha kuti hurumende iite tsvakurudzo nekuzivisa huwandu hwevanhu vari kubatwa nemhando yeOmicron vachiti izvi zvinobatsira zvikuru pakurwisa chirwere cheCovid-19. Dr Ranga vati kunyange hazvo zvichidhura kuti paitwe ongororo yekuziva kuti mhando yechirwere cheCovid iri kutekeshera munyika ndeipi, vati zvakakosha kuti hurumende iwane mari yekuve nezvikwanisiro zvekuita izvi. Dr Norman Matara, avo vanove munyori mukuru wesangano reZimbabwe Association of Doctors for Human Rights, vatiwo matanho akatorwa nehurumende mushure mekuveko kwemhando yeOmicron ndeechimbi-chimbi uye haana humboo hwescience hunoratidza kuti anobatsira. Vatiwo hurumende inodzoka yozvivhiringidza pachayo nekuramba ichiita zvimwe zvirongwa zvinoonekwa sezvinowedzera kupararira kwechirwere cheCovid-19. Mukuru wezvekudzivirirwa kwechirwere cheCovid-19 munyik, Dr Agnes Mahomva, vaudza Studio 7 kuti hurumende haisi kukwanisa kugara ichipa huwandu hwevanhu vabatwa nemhando yeOmicron munyika. Asi vati vari mushishi kuongorora hutachiwana uhu kubva kumatunhu ose enyika vakati vachazivisa zvinenge zvawanikwa munguva pfupi inotevera. Hurumende yakazivisa nezuro kuti vanhu vaviri vakafa nechirwere cheCovid-19 nezuro, uye vamwe vanhu zviuru zvina nemazana mapfumbamwe nemakumi mapfumbamwe nevatanhatu vakabatwa nechirwere ichi nezuro wakare. Izvi zvakasiya huwandu hwevanhu vafa nechirwere ichi hwasvika pazviuru zvina nemazana manomwe nemakumi maviri, 4 720, uye vabatwa munyika yose nechirwere ichi vavazviuru zana nemakumi mashanu nemazana matanhatu nemakumi maviri nevasere, 150 628. Vanhu vabayiwa nhomba yepiri vakanga vava mamiriyoni maviri nezviuru mazana mapfumbamwe nemakumi maviri nezvitanhatu nezana nemakumi mana nemumwe chete, 2 926 141, uye vabayiwa nhomba yekutanga vari mamiriyoni matatu nezviuru mazana mapfumbamwe nezvinomwe nemazana masere nemakumi matanhatu, 3 907 860. Huwandu uhu hunogona kukwira nhasi manheru apo hurumende ichazivisa zvayawana nhasi. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana senzira yekudzivirira kupararira kwechirwere ichi. No media source currently available  	https://www.voashona.com/a/zimbabwe-government-urged-to-reveal-omicron-variant-cases-in-the-country/6347687.html
sports	Barcelona yotenga Martial	kugadzirira mari inosvika 60 miriyoni paunzi yekutenga mutambi weManchester United, Anthony Martial.   Martial zvinonzi haasi kufara kuOld Trafford uye hurukuro dzekuwedzera imwe kondirakiti yake hadzisi kufamba nekuda kwekushaya mikana yekutamba yakawanda muchikwata chaJose Mourinho. Kondirakiti yake yaanayo parizvino ichapera mugore ra2019, asi ine chimwe chibvumirano chekuti inogona kuwedzerwa rimwe gore pamusoro.   Kubva Alexis Sanchez auya kuchikwata ichi muna Ndira, Martial haasati ambonwisa, angotamba mitambo mina chete inosanganisira uyo vakakundwa neTootenham pamwe neNewcastle uye akazoburitswa angotamba maminitsi 64 chete apo vakasangana neChelsea. Martial anonzi haana kufara paakaudzwa kuti ave kuchinja nzvimbo yekutambira zvichitevera kuuya kwakaita Senchez kuchikwata ichi.   Barcelona yaida kutenga Martial mwaka uno  ndokuzosarudza kutenga Ousmane Dembele kubva kuBorrusia Dortmund, asi inogona kuzodzokera mutambi uyu panopera mwaka uno.   Barcelona ine chivimbo chekuti inogona kutenga mutambi weFrance – Antoine Griezmann – kubva kuAtletci Madrid uye inonzi iri kuongorora Ryan Sessgnon weFulham. – SportsMail Football	https://www.kwayedza.co.zw/barcelona-yotenga-martial/
sports	Mutasa akapotsa atiny’udza: DeMbare	MWAKA wenhabvu wa2018 uchagara mundangariro dzevatsigiri veDynamos sezvo gore rino chikwata ichi chakapona nepaburi retsono kuburitswa muCastle Premiership League.   Dynamos mwaka uno haina kutamba nhabvu yainozivikanwa ichitamba makore ese izvo zvakaona chikwata ichi chichisvika pakushandura varairidzi kanokwana kana.   Pekutanga, DeMbare yakadzinga Lloyd Mutasa ndokumutsiva naBiggie Zuze asi ndokuzomudzinga zvakare ichidzosa Samaita – sezita raMutasa remadunhurirwa – uye ndokuzomudzinga kechipiri achitsiviwa naLloyd Chigowe.   Zvese izvi mumaziso amaneja wechikwata ichi Richard Chihoro anoti zvakakonzereswa naMutasa uyo waanoti aive nehumbimbindoga asingade kushanda nevamwe kana kuteerera mazano aaipihwa pamusoro pechikwata ichi.   “Munoziva nhabvu haidi humbimbindoga, kuti ndiwe unoziva kudarika vamwe vese! Kwete, hazvidi kudaro.   “Nhabvu inoda mushandirapamwe, kana muchida kuhwina munofanirwa kushanda semhuri. Manje Lloyd aisada izvozvo aingoda kushanda ari ega,  asingateerere vamwe.   “Takapotsa tanyura nekuda kwake kusateerera achifunga kuti ari kugona iye pasina zvaaiita,” anodaro Chihoro.	https://www.kwayedza.co.zw/mutasa-akapotsa-atinyudza-dembare/
politics	Mhuri yeVaShona Iri muKenya Yotarisira Kuvhota Kekutanga neChipiri Kubva Zvayawaniswa Magwaro eKuve Zvizvarwa zveNyika iyi Muna 2020	Mhuri yeVaShona iri muKenya ichange ichivhota kekutanga musarudzo dzenyika dziri kuitwa nemusi weChipiri 09 Nyamavhuvhu 2022, mushure mekupiwa magwaro ekuve zvizvarwa zvenyika iyi. Mutauriri wemhuri yeVaShona iyi, VaOliver Muregerera, vanoti vari kufara zvakanyanya nekukwanisa kushandisa kodzero dzavo dzevhota sezvimwe zvizvarwa zvemuKenya, vachiti chinhu chakatarisirwa nevanhu vose. Vabereki vemhuri idzi vakapinda munyika yeKenya vachibva kuZimbabwe makore anodarika makumi matanhatu adarika vakagara pasi pehutungamiri hwakasiyanasiyana, asi hapana akakwanisa kuvapa magwaro aya, kusvikira mugore ra 2020 pavakazocherechedzwa nekupiwa magwaro aya nemutungamiri wenyika, VaUhuru Kenyatta. Mhuri dzingangoda kusvika kuzviuru zvina dzinonzi dzakakwanisa kunge dzichipiwa magwaro aya. VaMuregerera vanoti kuwaniswa magwaro uku hakuna kungovapa mukana wekuvhota chete, asi kuti vave kukwanisawo zvakare kuvhura mabhuku ekumabhanga, kukwereta mari kumabhanga, kuenda kuzvikoro zvepamusoro, nezvimwe zvakawanda. Vanotiwo nekuda kwekuti vave nemagwaro ekuve zvizvarwa zveKenya, vanotarisirawo kuti musarudzo dzichatevera vana vavo vari kuchikoro pari zvino vachazokwanisawo kukwikwidza muzvigaro zvakasiyanasiyana. No media source currently available 	https://www.voashona.com/a/6689908.html
politics	Vari Kunze kweNyika Votambira Zvakaitwa neMauto	Zvizvarwa zveku Zimbabwe zvinogara kunze kwenyika zvinoti zviri kufara nezvakaitwa nemauto ayo akabvisa mutungamiri wenyika, VaRobert Mugabe, pamatomu zvichiti zvanga zvayaura nekushupwa nehurumende yeZanu PF. Asi vanhu ava vanoti vanoda kuona mauto achidzosera masimba kune vezvematongerwo enyika. Murwiri wekodzero dzevanhu, uye vari vamwe vevanhu vakavamba MDC inotungamirwa naVaMorgan Tsvangirai muAmerica, VaNick Mada, vanoti shuviro yavo ndeyekuti mauto adzosere masimba kune vanoita zvematongerwo enyika kana zvaari kuda zvabudirira. VaMada vanotiwo havaone mauto emuZimbabwe achiramba akabata masimba sezvinoitika kune dzimwe nyika. Mashoko aVaMada anotevera kutorerwa masimba kwakaitwa VaMugabe nemauto nemusi weChipiri manheru. No media source currently available No media source currently available 	https://www.voashona.com/a/zimbabwe-diaspora-welcomes-military-action-taken-by-the-army/4122251.html
politics	VaTsvangirai Vanoshora Mhirizhonga Yakaitika muBato Ravo reMDC-T	Mutungamiriri weMovement for Democratic Change, VaMorgan Tsvangirai vashoropodza mhirizhonga yakaitika kumahofisi ebato ravo kuBulawayo neSvondo uko kwakarohwa vamwe vatungamiri vebato iri. Vachitaura nevatori venhau muHarare, VaTsvangirai vati zvinosuwisa kuti mafaro avo ekubatana nemamwe mapato anopikisa vachiumba MDC Alliance agurisirwa panzira nekuda kwemhirizhonga yakaitika iyi. VaTsvangirai vati havadi zvemhirizhonga mubato ravo, vakati kunyangwe zvazvo mapurisa ari kuferefeta nyaya iyi, ivo sebato vari kuitawo tsvagiridzo dzavo. Vati kana pane nhengo dzavo dzakakonzera mhirizhonga iyi dzicharangwa nebato ravo zvakaomarara. Vakarohwa kuBulawayo vanosanganisira mumwe wevatevedzeri vaVaTsvangirai, Muzvare Thokozani Khupe nasachigaro webato iri VaLovemore Moyo. Vatungamiri ava vaive vasipo pakaparurwa mubatanidzwa wemapato anopikisa neMugovera. Vachibvunzwa kuti vatungamiriri vebato reMDC vari kuwirirana here nezvemubatanidzwa, VaTsvangirai vati vakaita chibvumirano sebato chinosunga vatsigiri nehutungamiriri hwese. Mhirizhonga yakaitwa kubato reMDC T iyi yasvorwawo zvikuru nemasangano ano kurudzira runyararo munyika. Mutungamiriri weZimbabwe Peace Project, Muzvare Jestina Mukoko vati havatarisire kuti kusawirirana mumapato ezvematongerwo enyika kugadziriswe nemhirizhonga kunyanya nyika yadongorera sarudzo dziri kutarisirwa kuitwa gore rinouya. Kunyangwe zvazvo VaTsvangirai vati bato ravo hari kurudziri mhirizhonga, Muzvare Mukoko vati matanho achatorwa nebato reMDC-T kune vakaita mhirizhonga ndiwo acharatidza kuti bato iri rakamira papi panyaya yemhirizhonga. MDC T yakabatana nemamwe mapato matanhatu nemugovera kuumba mubatanidzwa weMDC Alliance, uyo uchakwikwidzana neZanu PF musarudzo dza 2018 uchi tungamirirwa naVatsvangirai. Mutungamiri weMDC-T uyu atiwo vanhu vakaita mhirizhonga iyi vanoda kusvibisa zita rebato pamwe nemubatanidzwa uyu asi vati izvi hazvisi kuzobudirira. No media source currently available  	https://www.voashona.com/a/zimbabwe-politics-mdct-tsvangirai-violence/3975333.html
business	IMF Inoti Zimbabwe Yatsvaira Chikwereti Chayo neSangano Iri	Sangano reInternational Monetory Fund, IMF, rinoti Zimbabwe yakwanisa kupedza kubhadhara chikwereti chayo chemari inoda kusvika $108 million, icho change chave nemakore gumi nemashanu. Mashoko aburitswa nemukuru wezvekufambiswa kwemashoko muIMF, VaGerry Rice anoti Zimbabwe yakwanisa kuzadzisa basa rayo kuboka reIMF rePoverty Reduction and Growth Trust, kuburikidza nekutamisa mari ingangosvika $107.9 million yanga ichi chengetwa muhomwe yesangano iri, ichiendeswa kuPoverty Reduction and Growth Trust. VaRice vanoti izvi zvave kureva kuti Zimbabwe haichina chikwereti sezvo yave kufambidzana nezviga zveIMF. Nyanzvi mune zveupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara vanoti danho ratorwa neZimbabwe idanho rakakosha zvikuru muhurongwa hwayo hwekubhadhara zvikwereti zvayo. VaChitambara vanoti izvi zvinoita kuti mamwe masangano anokweretesa mari akwanisewo kuchitarisa Zimbabwe nemamwe maonero kubva pamamiriro ayanga yakaita. Vanotiwo izvi zvichaita kuti vemabhizimusi vemuZimbabwe vakwanisewo kukwereta pamisika sezvo zita renyika rinenge ranaka. Asi VaChitambara vanoti izvi hazvisi kuzobatsira Zimbabwe kuti ikwanise kupiwa zvimwe zvikwereti, sezvo ichine zvikwereti kuWorld Bank neAfrican Development Bank. Zimbabwe ine chikwereti chinodarika bhiriyoni remadhora kuWorld Bank, kuchitiwo chimwe chemari inodarika mamiriyoni mazana matanhatu emadhora kuAfrican Development Bank. Studio 7 yakundikana kubata gurukota rezvehupfumi, VaPatrick Chinamasa, kanawo gavhuna weReserve Bank of Zimbabwe Doctor John Mangudya. No media source currently available  	https://www.voashona.com/a/zimbabwe-politics-economy-imf-arrears-chitambara/3560859.html
health	VanaChiremba, Vakoti, Voronga Kuramwa Mabasa Kutanga kweGore	Vana chiremba nana mukoti vanoshanda muzvipatara zvehurumende vazivisa hurumende kuti vacharega kuenda kubasa panotanga mwedzi unouya kana vasina kupihwa mari dzavo mwedzi uno waZvita usati wapera. Izvi zvataurwa nemutungamiri wesangano ravanachiremba vemuzvipatara zvehurumende, reZimbabwe Hospital Doctors Association, VaFortune Nyamande, avo vanoti sangano ravo rakabatana nesangano ravana mukoti reZimbabwe Nurses association vanyorera hurumende tsamba vachiizivsa nezvedanho iri. Doctor Nyamande vanoti vanyorera hurumende vachiizivisa nezvedanho ravachatora rekusaenda kumabasa kubva musi wa 1 Ndira gore rinouya. Vanoti ivo nevakoti vemuzvipatara zvehurumende vatora danho iri nezvikonzero zvekushaiwa mari dzekufambisa sezvo vasati vatambira mihoro yavo yemwedzi uno pamwechete nemari dzebhonasi dzavakavimbiswa nehurumende. Doctor Nyamande vashorawo mafambisirwo avanoti ari kuitwa mashoko nehurumende, ekushandisa mapepanhau ichisiya nzira dzagara dziripo kare dzekutaurirana. Gurukota rezvemari, VaPatrick Chinamasa, vakatozivisa kuti hurumende ichatadza kubhadhara vamwe vashandi vayo gore rino nekuda kwekushomeka kwemari iri kupinda muhomwe dzayo. “VaChinamasa vakashandisa mapepanhau kuti zivisa nezvekushandurwa kwemazuva edu ekutambira mihoro yedu, saka nesu tichashandisawo nzira idzodzo,” Doctor Nyamande vanodaro. Varairidzi, avo vaifanirwa kutambira mari dzavo neMuvhuro, vanzi vave kutambira neChipiri, asi ruzhinji rwose kusanganisira vanachiremba nevakoti, vachinzi vachazowana mari dzavo musi wa 5 Ndira gore rinouya. Asi vashandi vazhinji vehurumende vataura neStudio 7 vanoti havana chivimbo chekuti vanowaniswa mari dzavo pamazuva matsva akatarwa. Takundikana kubata gurukota rezvehutano, VaDavid Parirenyatwa, pamwe negurukota rezvevashandi, Amai Priscah Mupfumira, kuti tinzwe kana pane matanho avachatora ekudzivirira dambudziko ringaitika kana vanachiremba nanamukoti vakaramwa mabasa. No media source currently available 	https://www.voashona.com/a/zimbabwe-politics-civil-servants-salaries-bonuses/3121795.html
business	ARTUZ neZHDA Dzoronga Kusvitsa Nyunyuto Pamusoro peMihoro kuHurumende	Sangano revarairidzi vekumaruwa reAmalgamated Rural Teachers Union of Zimbabwe rinoti neChipiri riri kusvitsa gwaro renyunyuto kuboka rePublic Service Commission richizivisa kuti rinoda kuti nhengo dzaro dzipiwe mazuva mana ekunotora mari dzavo kumabhanga kubva nemusi weMuvhuro pachatambira varairidzi mihoro yavo. Vanoona nezvekurongwa kwemabasa musangano iri, VaPride Mukono, vanoti vari kukurudzirawo nhengo dzavo kuti dziratidzirewo nemusi weChishanu svondo rino kuburikidza nekuburitsa panze homwe nemidhebhe nemarokwe. VaMukono vanoti iyi ndiyo chete nzira yekuratidza nayo hurumende kuti homwe dzavo hadzina mari sezvo mari dzavari kutambiriswa dziri shoma zvikuru. Vanoti mari dziri kutambirwa nevarairidzi dzave shoma nezvikamu makumi mashanu kubva muzana nekuda kwekukwira kwemitengo yezvinhu, asi mihoro isina kwairi kuenda. Vana chiremba vari musangano reZimbabwe Hospital Doctors Association vari kurongawo kuendesawo gwaro renyunyuto kumakurukota ezvepfumi, hutano, pamwe nekubhodhi rinoona nezvehutano reHealth Services Board. Munyori mukuru wesangano iri, Doctor Alloys Muzvaba, vaudza Studio 7 kuti vari kunyunyutawo nekuderera kwemari dzavanotambiriswa zvichienzaniswa nekukwira kwemitengo yezvinhu. Sangano ravanachiremba iri rakaburitsawo gwaro rinoti mihoro yavana chiremba vanoshanda muzvipatara zvehurumende yaderera nezvikamu zana kubva muzana kudzika kuenda pamadhora mazana matatu nemakumi mashanu pamwedzi. Sangano iri rinoti riri kukurudzira hurumende kuti igadzirise nyaya iyi nekukasika kuitira kudzivirira kuramwa mabasa kwavanachiremba nyika yose, izvo zvinozokanganisa nyika yose. Doctor Muzvaba vati sangano ravo riri kukwenenzvera gwaro iri, vachiti panosvika kupera kwesvondo vanenge vari svitsa kwarinofanirwa kuenda. No media source currently available  	https://www.voashona.com/a/zimbabwe-politics-teachers-civil-servants/4043280.html
politics	Ishe Makore Vanoti Havana Kufara neZvakaitwa naVaTsvangirai Mudunhu Ravo	Ishe Makore vekumMasvingo mudunhu reGutu South vanoti havana kufara kuti bato reMDC rakaita musangano waro mudunhu ravo risina kuvapira. Ishe Makore vekumMasvingo mudunhu reGutu South vanoti havana kufara kuti bato reMDC rakaita musangano waro mudunhu ravo risina kuvapira. Pamusangano wakaitwa kwaGutu nemusi weChipiri, Ishe Makore vakabuda pachena kuti ndeve Zanu PF, vakapika kuti havasi kusiya dunhu ravo richiitirwa misangano neMDC. Pamusangano uyu vanhu vanonzi vakaenda kumusangano wakaitwa naVa Morgan Tsvangirai nemusi we Mugovera vakaudzwa kuti vachaurayiwa. Asi Ishe Makore varamba mashoko aya vachiti ivo chavanopokana nacho, kuitwa kwemisangano ivo vasingazive. Vachitaura pamusangano wakaitwa neChipiri, uyo wakapindwa nemabhuku anosvika makumi matatu, Mambo Makore vakati vari kurwadzikana nevanhu vavo vakaenda kumusangano waVa Tsvangirai vakati havachabvumidzi misangano ye MDC mudunhu ravo. Ishe Makore vakatiwo vachadzinga masabhuku pamwe chete nemakanzura eMDCT akasangana naVaTsvangirai vasina kuziviswa saMambo wedunhu iri. Ishe Makore vakapomera kanzura wemubhuku eumnzvimbo iyi anomirira MDC kuita zviri kunze kwemutemo, vakati vachadzinga kanzura uyu mudunhu ravo. Musangano uyu wakasiya vagari vazhinji vaine kutya sezvo wakavimbisa kudzoka kwemhirizhonga yezvematongerwo enyika mudunhu iri. No media source currently available 	https://www.voashona.com/a/zimbabwe-makore-zanu-masvingo/3307268.html
health	Vakarwira Rusununguko Vokurudzirwa Kurapwa Pfungwa	"Apo nyika iri kugadzirira kupemberera kusvitsa makore makumi matatau neshanu nyika yawana kuzvitonga neMugovera, imwe nyanzvi yezvirwere zvepfungwa inoti pane vamwe vanhu vakawanda vakarwira rusununguko vasina kuwana rubatsiro rwekuvhenekwa pfungwa dzavo kuti vaonekwe kana vaine zvirwere zvinosaririra mupfungwa mushure mehondo kana tsaona. Nyanzvi yezvirwere zvepfungwa mubazi rezvehutano, Dr Sekayi Nyiwatiwa, vanoti dambudziko rezvirwere zvepfungwa zvinokonzerwa nezvakasangana nemunhu muhondo kana kuti mutsaona, Post Traumatic Stress Disaorder, PTSD, zviri kuwanda munyika. Dr Nyiwatiwa, avo vanoshanda kuchipatara che Parirenyatwa kubazi rezvepfungwa, vanoti zvirwere izvi zvinowanikwa muvanhu vakasiyana siyana kusanganisira vamwe vaive varwiri vehondo yerusununguko. Dr Nyiwatiwa vanoti asi vazhinji vevanhu ava havazivi kuti vanofanirwa kurapwa kuitira kuti dambudziko rekusagadzikana kwepfungwa ripere. Dr Nyiwatiwa vanoti ruzhinji rwevanhu vakarwa muhondo yeChimurenga pavakadzoka, havana kuwana rubatsiro rwunofanirwa kupihwa kuvanhu vanenge vasangana nezvinotyisa, kana zvinosiya pfungwa dzavo dzisina kugadzikana. Kunyange hazvo makore makumi matatu nemashanu apfuura, Dr Nyiwatiwa vanoti vose vanonetsekana nepfungwa vanofanirwa kuenda kunoona vana mazvikokota, kana kuenda kuzvipatara zviri pedyo navo vobatsirwa. Dr Nyiwatiwa vanoti munhu ane PTSD anoonekwa nekuvhunduka apo anorangarira zvakaitika kare, kushaya hope, kubuda dikita kana akarara, pamwe nekutaura ega nezvimwewo. Sangano reUnited Nations Commission for Refugees rinoti chirwere ichi chinobata mamiriyoni nemariyoni evanhu vanobva muhondo pasi rose. Vaimbove murwiri werusununguko, uye vari nhengo yeparamende, Amai Irene Zindi, vanoti ivo neruzhinji rwevamwe vaimbove varwiri vehondo yerusununguko pavakadzoka kubva kuhondo havana kuenda kunotariswa kuti vakange vane chirwere ichi here. Amai Zindi, avo vaizivikanwa muhondo nezita rekuti ""Jilly Flamingo,"" vanoti vane zvizhinji zvavakaona muhondo zvinovashaisa hope pari zvino. Vanoti vanga vasingazive kuti ichi chinogana kunge chiri chirwere. Amai Zindi vanoti zvanga zvisiri nyore kuva muhondo uye vamwe vavo vazhinji vari kutambura pari zvino zvekuti havasi kufunga zvekuenda kunotsvaga rubatsiro rwekurapwa zvirerwe zvepfungwa. Hurumende yakaita chirongwa chekupodza maronda kuburikidza nekubhadhara munhu kukuvara kwaakaita muhondo, pasi pechirongwa che War Victims Compensation Fund. Asi chirongwa ichi chakapedzwa mari nevanhu vasingakodzero sezvo vazhinji vakanyepa kukuvara kwavo mushure mekuongororwa namuchakabvu Dr Chenjerai Hunzvi, avo vakabvuma pamberi pekomisheni yakaferefeta huori hwakaitwa muchirongwa ichi, kuti pazuva vaigona kuongoorora vanhu vanodarika mazana maviri. Chirongwa ichi chakabastira vamwe varwiri verusununguko asi mari zvinji inonzi yakadyiwa nevakuru vakuru munyaya dzematongerwo enyika, avo vanosanganisira mukuru wemapurisa, Va Augustine Chihuri, pamwe nehanzvadzi yemudzimai wemutungamiri wenyika, muchakabvu Reward Marufu. Nyanzvi munyaya dzepfungwa dzinoti hukasha hunoburitswa nema War Vets dzimwe nguva, muratidzo mukuru wekuti vamwe vavo vanoda kurapwa nana chiremba kuitira kuti vagare zvakanaka nevamwe muhupenyu. Vaimbove varwiri verusununguko vazhinji vanoti havasi kuona chavakarwira muhondo sezvo vamwe vavo vari kunonga svosve nemuromo, uye vamwe vaine zvirwere zvepfungwa zvinovashungurudza zuva nezuva hurumende pasina chairi kuita. No media source currently available "	https://www.voashona.com/a/zimbabwe-africa-post-traumatic-stress-disoder-zindi-hunzvi-marufu-shona/2717320.html
business	Vatyairi veMarori vemuZimbabwe Vochema Chema Nekumanikidzwa Kushandisa Zambuko reKazungula	Zvimwe zvarwa zveZimbabwe zvino gara muSouth Africa zvichityaira marori zvatotanga kuchema chema nenyaya yekumanikidzwa kushandisa zambuko reKazungula nekuregedza kushandisa muganhu weBeitbridge. VaRight Moyo, mumwe wevatyairi ava, uyewo vakamirira sangano reZimbabwe All Truckers Association, vanoti kusadarika nemuZimbabwe vari pabasa kwave kupa kuti vatadze kuonana nehama dzavo uye kutakura zvinhu zvekutengesa zvinodiwa kuZiVambabwe kuti vawanewo chouviri. Asi mumwewo mutyairi asina kuda kudomwa nezita ati hapana chakaipa kushandisa , izvi zvichayamura makambani emarori akawanda sezvo mafuta anoshandiswa nemarori, akachipa muBotswana. Vanoongorora nyaya dzezvehupfumi VaMasimba Kuchera, vanoti danho iri richakanginisa zvikuru mhuri yeZimbabwe inoita zvekutenga nekutengesa pakati peZimbawe ne South Africa. VaKuchera vati nyika yeZimbabwe icharasikirwa zvikuru nehupfumi kuburikidza nemitero naizvozvo inofanira kugadzirisa mamiriro emuganhu weBeitbridge kana ichida kukwikwidzana nezambuko reKazungula. VaStan Makwara, sachigaro weProudly 263, sangano rinosimudzira zvizvarwa zveZimbabwe zvine mabhisimisi achiri kusimukira muSouth Africa, vanoti nhengo dzavo ndidzo dzicharasikirwa zvikuru nedanho iri. Zambuko reKazungula rakavakwa neBotswana neZambia dzichibatsirwa nezvikwereti kubva kuAfrican Development Bank neJapan International Cooperation Agency. No media source currently available  	https://www.voashona.com/a/vatyairi-vemarori-vemuzimbabwe-vochema-chema-nekumanikidzwa-kushandisa-zambuko-rekazungula/5893823.html
sports	Tsiva yakandidzidzisa kuzvibata: Makumbe	  SHASHA yakambonetsa mutsiva yechidzimai, Diana Makumbe, anoti mutambo uyu wakamubatsira chaizvo kuti akwanise kuchengeta amai vake nevekumhuri yavo mushure mekunge akundikana kuchikoro.   Makumbe, uyo parizvino ave muridzi wepembe najudge wetsiva, mumwe weshasha dzechidzimai dzakaita mukurumbira munyika muno izvo zvakamuona achihwina mitambo 23 achikundwa mumwechete muboka reAmateur.   Asi, paakazoenda padanho repamusoro reProfessional akakwanisa kuhwina mitambo mitatu chete pa15 yaakatamba ndokukundwa mipfumbamwe, achiita mangange katatu.   Pakukura kwake, Makumbe aive nembiri yekumhanya mumakwikwi emujaho zvekuti anoti vamwe vanhu vaimukurudzira kuti aende kuchiuto.   Anoti paakakundikana bvunzo dzake dzeO-Level, ndipo paakatanga kutamba tsiva ndokuzoenda kuArmy School Sports uko akanotamba tsiva zvakare achiedza kuti zvimwe angagone kupinda basa rehusoja.   “Ndichikura, ndaida chaizvo kuita musoja nekuti ndakakura ndiri shasha pamujaho wekumhanya uye vanhu vaindiona vaitoti kwandiri kana wakura enda kuchisoja unogona kupinda basa saka ndaida chaizvo kuita musoja.   “Zvose zvakazoshanduka pandisina kubuda zvakanaka pabvunzo dzangu izvo zvakazondituma kuti nditange kukwikwidza mutsiva.   “Mutambo uyu wakandibatsira chaizvo nekuti ndakange ndave kukwanisa kuchengeta amai vangu uye nevekumhuri kwavanobva,” anodaro.   Makumbe anoti paakange ave kukwikwidza pachidanho cheProfessional, akasangana nezvakawanda zvinosanganisira kubirirwa achinzi akundwa mumutambo asi iye ahwinha izvo zvakaita kuti asvike pakuramwa kutamba tsiva.   Mutambo wake wekupedzisira waive mugore ra2016 paakasangana naEllen Simwaka wekuMalawi apo akakundwa.   Anoti tsiva yakamudzidzisa kuzvibata muhupenyu hwake izvo nanhasi zvinomubatsira pane zvose zvaanoita.   “Tsiva izere nekubirira uye unobirirwa kuti ukundwe zvigobatsira kugadzira zita remumwe mutambi uyo mapuromota vanenge vachida kuti asimukire.   “Saka ini ndizvo zvimwe zvakandituma kuti ndichisiya tsiva nekuti ndakange ndaneta kubirirwa apa unenge uchipihwa mari isingatenge futi,” anodaro Makumbe.   Anoti basa rake semuridzi wepembe najudge wetsiva riri kumuona achienda kune dzimwe nyika dzakaita seZambia achinoridza kumitambo yeko.   MuZimbabwe, Makumbe aridza pembe pamwe nekuve judge pamitambo yevatambi vetsiva vakasiyana vanosanganisira Charles Manyuchi.   Anoti anoda kushandura tsiva pamwe nekusimudzira vatambi vanenge vachibirirwa kuti vasabirirwe.   “Ndave muridzi wepembe uye judge wetsiva saka ndinoda chaizvo kuti ndiridze mutambo uyu zvisina kubirira mukati. Vamwe varidzi vepembe vanobirira vachida kufadza puromota, manje ini handiite izvozvo.   “Saka ndinoona kunge ndizvo zvakatuma vekuZambia kuti vandishevedze kuzoridza pamutambo waEmily Kubwalo wemuno uyo akarwa naCatherine Mulyata wekuZambia munaZvita,” anodaro.   Kubva achisendeka zvekurwa tsiva, Makumbe anoti akapinda zvekare mune zvemhanzi uye ari kuridza musambo wembira nechikwata cheBlack Survivors.   Anoti vanotarisira kuparura dambarefu ravo rekutanga nguva pfupi inotevera.   Makumbe akakomborerwa nemwanasikana ane makore 14 okuberwekwa uyo waanoti ane zvipo zvemitambo yakasiyana uye parizvino anokwikwidza mumujaho nekutamba nhabvu yevasikana.   “Vana havadi kuudzirwa zvekuita. Isu tinofanirwa kuvarakidza gwara chete tichivakurudzira kuita zvese mitambo nekudzidza. Dzidzo ndiyo inofanirwa kuenda pekutanga zvimwe zvese zvozotevera,” anodaro Makumbe.	https://www.kwayedza.co.zw/tsiva-yakandidzidzisa-kuzvibata-makumbe/
business	Mapazi eHurumende neVamwe veParamende Voramba Kutambira Bhajeti ra2022	Apo hurukuro dziri kuenderera mberi kuti bhajeti rakaparurwa negurukota rezvemari Muzvinafundo Mthuli Ncube rotambirwa here nedare reparamende kana kuti kwete, pave kubuda mutauro wakanyanya. Mapazi ehurumende akawanda ari kuti mari dzavakapihwa hadzina zvadzinobatsira uye VaNcube vane nhoroondo yekusavapa mari dzavanenge vataura mubhajeti. Bhajeti rakaparurwa naVaNcube rinofanira kutambirwa nematare ose eparamende anoti reHouse of Assembly neSenate kuti ritange kushanda zviri pamutemo. Asi rwendo rwuno dzimwe nhengo dzedare reparamende dziri kuti haiziyiwe. Vamwe vasiri kufara nebhajeti rakaparurwa iri mumiriri weNorton VaTemba Mliswa. Vanoti VaNcube havafanire kuvimbisa mari dzavasingazope mapazi ehurumende. Vakafanobata chigaro chemubati wehomwe mubazi rezvehutano Amai Lynette Tennis vakaudza dare reparamende kuti mari yakapihwa bazi ravo haikwane uye inotoisa hupenyu hwevanhu munjodzi. Bazi iri rakapihwa mari inosvika mabhiriyoni zana negumi nemanomwe kana kuti 117 billion yemunyika mubhajeti regore rinouya. Amai Tennis vakati zvikamu makumi masere nemashanu kubva muzana zvemari yekurapa TB, Malaria, hutano hwemadzimai nezvimwe yakabva kumasangano akazvimirira anoti Global Fund nehomwe yemutungamiri wenyika yeAmerica yePresident’s Emergency Plan For Aids Relief. Asi muzinda weAmerica wakatozivisa hurumende kuti itsvage nzira dzekubatsira vanorarame nehutachiona hweHIV/Aids. Hurumende yaibatsirikana zvikuru nemari yehomwe yeAIDS Levy inobatirwa vashandi asi inonzi yave shoma sezvo vakawanda vari kuzviitira mabasa emaoko vasingabhadhare. Rimwe bazi riri kuti rakapihwa mari ishoma nderedzidzo riri kuti zvirongwa zvakaita sezve Continuous Assessment Learning Activity kana kuti CALA zvichazviringidzwa zvakanyanya nemari shoma yarakapihwa. VaMliswa vanoti kugadzirisa dambudziko iri dai hurumende yaita bhajeti nemari yekuAmerica. VaMliswa vanoti zviri nani hazvo kuti dai VaNcube vakaparura bhajeti iri nemari yekuAmerica. Mashoko aya atsinhirwa nemunyori mukuru musangano revashandi reZimbabwe Congress of Trade Unions VaJaphet Moyo. Asi nyanzvi munyaya dzezvehupfumi VaVictor Bhoroma vanoti mari inoshandiswa haina hayo kunyanya kukosha nekuti. VaNcube vakazivisa havo kuti mapazi ehurumende akanga akumbira mari inoda kusvika matrilion maviri nemabhiriyoni manomwe kana kuti 2, 7 trillion yemunyika asi ivo vainge vaine mari inodarika zvishoma mabhiriyoni mazana mapfumbamwe nemakumi maviri nemanomwe kana kuti 927 billion yemunyika. VaNcube vakati chavari kuyedza kuita mubhajeti yavo kubatsira varombo kunyanya.	https://www.voashona.com/a/mapazi-ehurumende-nevamwe-veparamende-voramba-kutambira-bhajeti-ra2022/6342644.html
politics	VaMudenda naAmai Chinomona Votarisirwa Kuva Vakuru veHouse of Assembly neSenate	Politiburo yebato reZanu-PF yakagara muHarare nemusi weMuvhuro kuti idome vachakwikwidza musarudzo dzekuva vatauriri vanenge vakamirira bato iri musarudzo dzeSenate neHouse of Assembly kana kuti maspeaker. Parizvino, mutauriri wedare reHouse of Assembly ndiVaJacob Mudenda uye mutungamiri weSenate ndiAmai Edna Madzongwe. Vane ruzivo nezviri kuitika vanoti vari kutarisira kuti VaMudenda vachadzoswa pachigaro chekuva mutauriri weHouse of Assembly. Asi Amai Edna Madzongwe vanenge vari kutorerwa chigaro ichi naAmai Mabel Chinomona. Vamwe vange vachitarisirwa kuti vangangopinde musarudzo idzi ndiVaPatrick Chinamasa. Vamwe vari kusarudzwa nhasi vakokeri vedare reparamende kumapato ose kana kuti machief whip. Bato reMDC Alliance nezuro raita musangano weStanding Committee kuti rizeye nyaya iyi. Hatina kukwanisa kubata munyori mukuru webato iri VaDouglas Mwonzora sezvo vange vari mumusangano. Vari kukokera bato iri muHouse of Assembly pari zvino VaInnocent Gonese vati vachatoudzwa neChipiri nezve vachapinda musarudzo dzacho. Asi bato reZanu-PFrine mukana wekakurisa wekudoma warinoda kuti vave vatauriri vematare maviri ose sezvo rakakunda zvine mutsindo musarudzo dzapfuura. Munyori wezvemutemo muZanu-PF VaMunyaradzi Paul Mangwana vanoti vakazeya nyaya iyi asi vakaramba kutaura kuti ndiyanani vachakwikwidza vakamirira bato ravo. No media source currently available  	https://www.voashona.com/a/vamudenda-naamai-chinomona-votarisirwa-kuva-vatauriri-vehouse-of-assembly-nesenate/4565844.html
health	Mudzimai Osungunukira Muchimbuzi muHarare	Vagari vemumusha weGlen View nhasi vasvitsa gwaro renyuto kuna meya weguta weHarare, VaJacob Mafume, vachigunun’una mushure mekunge mumwe mudzimai anogara mumusha uyu, Amai Estina Swaba, vazvarira muchimbudzi chekirinika yekanzuru Glen View Polyclinic, mushure mekunge vakoti vepakirinika iyi varamba kuvabatsira vachiti vaifanira kuenda kuchipata cheSally Mugabe. Izvi zvakatika nemusi weChipiri svondo rapfuura izvo zvakatsamwisa vagari vemumusha uyu. Murume waAmai Swaba, VaBlessing Chaodzemoyo vaudza Studio 7 kuti havasi kufara nezvakaitika. Mumwe mugari wemusha uyu zvakare vari nhengo weCombined Harare Residents Association, Amai Joylin Nyachuru, vati zvinosuwisa kuti vanhu vari kubatwa neseri kweruwoko muzvipatara zvekanzuru. Mugwaro rakasainwa nevagari vanodarika zchiuru nemazana matanhatu, vagari ava yave nguva yakareba madzimai akazvitakura achishungurudzwa paGlen View Polyclinic Zvinonzi vakoti vakati vainge vasingakwanise kuvabatsira nekuti vaida kuzvara mwana mwana weChishanu vachiti kirinika iyi inobatsira vanhu vanozvara mwana wekutanga kusvika pane wechina chete. Izvi zvatsinhirwa nemukuru wevakoti mumakirinika nezvipatara zvekanzuru, Matron Amai Perpetua Kaseke. Meya weHarare VaJacob Mafume vatambira gwaro iri vakati vachaongorora kuti zvakafamba sei uyewo vati vachaona kuti makoti vese vapihwa zvikwangwani zvine mazita avo kuti zvikwanise kuzivikanwa kuti ndiana anenge atadza kuita basa. Vatiwo vachabhadhara mari dzese dziri kudiwa muSally Mugabe kudzamara Amai Swaba nemwana wavo vadzokera kumba. VaMafume vati vano zviziva kuti pamabasa pane vamwe vasingaiite basa ravo nemazvo asi vakati chakakosha ndechekuti kanzuru yatambira zvakaitika uye yave kubatsira mhuri. Vatiwo kanzuru yavo ine dambudziko rekushomeka kwevakoti mumakirinika nezvipatara zvayo zvese uyewo vati vakurudzira hurumende kuti ibatsire kanzuru nemari kuti ikwanise kupa vagary hutano hwakanaka. Vagari vakawanda muHarare havasi kufara nebazi rekanzuru rehutano uye madzimai akawanda aka zvitakuura anozvarira panze pemakirinika kana zvipatara mushure mekurambidzwa kupinda muzvipatara izvi zvikuru sei kana huri husiku. Paramende iri kuongorora nyaya iyi uye inotarisira kuburitsa zvakayakwana mutsvakurudzo yayo kunguva ipi zvayo. No media source currently available 	https://www.voashona.com/a/6779245.html
business	Kubviswa kweRutsigiro rweMari neHurumende muZvimwe Zvitengeswa Kwoomesera Veruzhinji	Zvinhu zvinonzi zviri kuramba zvichiomera veruzhinji munyika kuburikidza nekukwira kwemitengo yezvinonyanyodiwa muhupenyu, zvikuru zvekudya pamwe nemafuta edzimotokari, asi mihoro yevashandi vazhinji isina kwairi kuenda. Izvi zvinotevera kukwira kutanga svondo rino kweupfu zvichitevera danho rinonzi rakatorwa nehurumende rekubvisa rutsigiro rwemari mukutengwa kwechibage negorosi nevanogaya upfu. Rutsigiro urwu rwunonzi rwaibatsira kuti mitengo yezvinhu zvakaita seupfu nechingwa irambe iri pasi, sezvo vanogaya upfu vaiwana dzimwe dzemari dzavanoda kubva kuhurumende. Vachitura hurongwa hwemashandisirwo emari nehurumende mugore rinouya, gurukota rezvemari, Muzvinafundo Mthuli Ncube, vakazivisa kuti hurumende yaizotora danho iri senzira yekuderedza nayo mari yainoshandisa. Asi imwe nyanzvi mune zveupfumi, vachishanda nesangano reLabour and Economic Development Research Institute, Doctor Prosper Chitambara, vanoti danho rehurumende rekubvisa rutsigiro rwemari iri rakatoita kuti zvinhu zvinyanye kuomera veruzhinji. Semuenzaniso, katsaga keupfu hwerudzi rwe roller meal kane huremu hwemakirogiramu gumi kanonzi kakakwira mutengo kubva pamadhora makumi mashanu nemashanu kuenda pamadhora zana nerimwe nemasendi makumi matanhatu nematanhu. Peturu yakakwirawo mutengo kubva pamadhora gumi nemanomwe ane masendi manomwe kuenda pamadhora gumi nemanomwe ane masendi makumi mana nemana parita, kuchitiwo dhiziri richenda pamadhora gumi nemanomwe ane masendi makumi mapfumbamwe parita, richibva pamadhora gumi nemanomwe ane masendi makumi manomwe nemana. Mutewedzeri wemunyori mukuru wesangano revashandi reZimbabwe Congress of Trade Unions, ZCTU, VaThomas Masvingwe, vanoti kukwira kwemitengo uku kuri kuomesera vashandi zvakanyanya nekuti mihoro yavo haisi kufambirana nezviri kuitika mune zveupfumi. VaMasvingwe vanoti mari iri kutambirwa nevashandi haichagoni kuti vararame, vachiti zvose izvi zviri kukonzerwa nehurongwa hwehurumende hwekuvandudza upfumi, kana kuti austerity measures. Izvi zvinotsinhirwawo naDoctor Chitambara, avo vanoti mihoro yevashandi yedonha zvakanyanya zvichienzaniswa nehuremu hwedhora rekuAmerica. Asi vaimbove gurukota rezvemaindasitiri nekutengesera, VaMike Bimha, vanoti hongu, vanhu vangaona sekunge zvinhu zviri kukwira mitengo asi pane zvakawanda zvaikanganisa hupfumi zviri kuedza kugadziriswa nehurumende. Vanoti zvose izvi zvichapfuura zvinhu zvichitogadzikana zvakanaka kwazvo munyika. Panyaya yekuti zvose izvi zviri kuremera vashandi, VaBimha vanoti mhinduro inofanirwa kunge ichibva kuvashandirwi kuti vari kuzviona sei, asi vanoti ibasa revashandirwi kuona kuti vashandi vavo vadzivirirwa kubva mumatambudziko akasiyanasiyana. VaMasvingwe vanoti hupenyu hucharamba huchiomera veruzhinji, zvikuru vashandi, kana mitengo yakaramba ichiita chamurambamhuru pasina ari kuiisa matomu. Vanoti pasvika zvinhu pari zvino pave kutongoda kuti vashandi vagare zvavo kudzimba dzavo, sezvo vasina mari dzekufambisa, pamwe nekuti vatenge chikafu kudzimba. Vakuru vanoti chakatanga ndicho chakachenjedza, nekudaro vakawanda vanoti vari kutarisa mberi vachiyeuka matambudziko akasangana nenyika mumakore a 2007 na 2008, apo veruzhinji vakanonga svosve nemuromo. Kusvika zvinhu zvagadzikana mune zveupfumi, vazhinji vacharamba vachitya mimvuri yavo. No media source currently available 	https://www.voashona.com/a/zimbabwe-economy-commodities-prices-subsidies/5182268.html
business	Mapurisa neVasori Vanosungwawo Munyaya yeGoridhe Yakasungirwa Muzvare Rushwaya	Hurumende inoti yasunga vamwe vanhu vatanhatu vane chekuita nenyaya iri kupomerwa vanga vari mutungamiri wesangano reZimbabwe Miners Federation, uye vari nhengo yeZanu PF, Muzvare Henrietta Rushwaya, avo vakasungwa vachida kubuda negoridhe munyika zvisiri pamutemo. Mutauriri wemapurisa, Assistant Commissioner Paul Nyathi, vaudza Studio 7 parunhare kuti vasunga vamwe vanhu vatanhatu vanoti VaAli Mohamed, VaStephen Chengerai Tserayi, VaGift Karanda, VaRaphios Mufandauya, pamwe nemapurisa maviri anoti Superintendent Shoko pamwe naDetective Chief Inspector Chimhungu. VaTserayi vanga vachishanda vari musori anochengetedza mutungamiri wenyika, VaEmmerson Mnangagwa, uye VaNyathi vati VaKaranda vainyepera kuzviita musori panguva yavanoti vakapara mhosva. VaNyathi vati VaMohamad, avo vane kambani yeAli Japan 786,iyo inoita zvekutengesa motokari ndivo vakanzi naMuzvare Rushwaya ndivo vaive muridzi wegoridhe. Vati pari zvino havasi kutaura zvakawanda sezvo vachiri kuferefeta nyaya iyi vachiti vasungwa ava vakatarisirwa kumiswa mudare. Muzvare Rushwaya vakatarisirwa kudzoka kudare ramejasitiriti mangwana apo pakatarisirwa kuturwa mutongo naVaNgoni Nduna wekuti zvinokodzera here kuti hurumende ishandure pfungwa dzayo dzekubvuma kwayakange yaita kuti Muzvare Rushwaya vapihwe mukana wekubhadhara mari yechibatiso. Vachuchisi venyaya iri kupomerwa Muzvare Rushwaya vakaudza dare kuti vakange voda kuchinja mabatiro enyaya iyi sezvo vachiti vakange vazoona kuti nyaya iyi yakakura kwazvo uye ine vanhu vakawanda vari mairi. Goridhe raida kuburitswa munyika zvisiri pamutemo naMuzvare Rushwaya rinokosha mari inodarika mazana matatu nemakumi matanhatu ezviuru zvemadhora ekuAmerica. Vari kutevera nyaya iyi vanoti kusungwa kwaitwa mapurisa nevasori panyaya iyi kunoratidza kuti hurumende yadzikisa gejo mukurwisa huori. Asi mutevedzeri wemutauriri weMDC Alliance, VaClifford Hlatshwayo, vati kusungwa kwemapurisa nevasori haisi nyaya yekuti hurumende yakazvipira kurwisana nehuori asi kuti zvikwata zveZanu PF zviri kurwira bhonzo renyama. Asi VaNyathi mapurisa haasi kuzorega kusunga munhu wese ane chekuita nenyaya iyi vachiti vari kuferefeta zvakare kuti goridhe iri rakanga rabvepi. Nyanzvi munyaya dzehupfumi, VaMasimba Manyanya, avo vaimboshanda mubazi rezvemari, vanoti kubuda kwemari munyika zvisiri pamutemo kwakafanana nababa vanoba mari mumba vachinonwa doro mhuri ichisara ichiziya nenzara. Zvichakadai, bhodhi reZimbabwe Miners Federation rinoti rambomisa basa Muzvare Rushwaya richiti nyaya yavo inosvibisa zita resangano iri. Vanga vari mutevedzeri waMuzvare Rushwaya, VaMarufu Sithole, ndivo vave kumbofanobata chigaro chemutungamiiri weZimbabwe Miners Federation. No media source currently available 	https://www.voashona.com/a/zimbabwe-security-agents-arrested-in-connection-with-gold-smuggling-attempts/5640514.html
business	Hurumende Yotenda Kuti Kushaya Simba kweMari Kwopa Kuti Vari Pamudyandigere Vaomerwe neHupenyu	Gurukota rinoona nezvevashandi, Muzvinafundo Paul Mavima, vatenda kuti mari dziri kuwedzerwa vari pamudyandigere neNational Security Authority kana kut NSSA kutanga mwedzi uno hadzikwani nekuda kwekushaya simba kwedhora asi vachiti havo atsunya arwa. VaMavima vaudza Studio 7 kuti hurumende ichaita zvose zvainogona kuona kuti mari iyi hairambe ichishaya simba. Vatiwo vari kutambira mari yepasi vanenge vachiwana mari inosvika madhora makumi matanhatu ekuAmerica asi pachishandiswa chikero chemari chiri pamutemo kwete zviri kuitika pamukoto vakati mari iyi inosvika pamadhora mazana matatu kune vakabatirwa mari dzakati wandei vachiri kushanya. Mari idzi dziri kutangira pamadhora makumi matanhatu ekuAmerica asi pachishandiswa chikero chiri pamutemo kwete mari dzepamukoto. Vari pamudyandigere vane makore akawanda vachichema chema kuti mari kutambiriswa haisi kuvakwanira zvopa kuti vanonge svosve nemuromo. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vatendawo kuti mari iyi ishoma zvichinyanya kukonzerwa nekuti dhora remunyika riri kutengeswa nemari inodarika mazana maviri emadhora padhora rekuAmerica kana kuti 1”200. Vatiwo vemabhizimisi vakawanda vanotengesa zvinhu vachishandisa chikero chemaei yepamukoto. Munyori mukuru wesangano revashandi reZimbabwe Congress of Trade Unions, VaJaphet Moyo, vatiwo vari pamudyandigere vachiri vakaomerwa nehupenyu sezvo mari iyi isingakwane kuti vatenge kana mishonga chaiyo kana vave kurwara. Munyori mukuru werimwe sangano revari pamudyandigere reAssociation of National Social Security Retirees Trust, VaGideon Shoko, vatiwo panotanga kubatwa zvimwe zvirehwa rehwa nevemabhanga mari iyi ishoma. Vatiwo haisvike pane inotarisirwa kuti mhuri irarame pamwedzi kana kuti Poverty Datum Line Vashandi vemumakambani nemuhurumende vanobatirwa mari pamwedzi neNSSA kuti vazopihwe kava vave pamudyandigere kana kuremara vari pabasa. Asi kwemakore vashandi vagara vachichema kuti huori hunotyisa hunoitika muNSSA hunopa kuti itadze kuvapa mari dzekuti vakwanise kurarama. No media source currently available 	https://www.voashona.com/a/hurumende-yotenda-kuti-kushaya-simba-kwedhora-remunyika-kwopa-kuti-vari-pamudyandigere-vaomerwe-nehupenyu/6382556.html
business	Zvizvarwa zveZimbabwe Zviri Kunze kweNyika Zvoita Bishi Kuenda Kumusha Kuzororo	Kwasara svondo rimwe chete kuti Kisimusi isvike, izvo zvave kuita kuti zvizvarwa zveZimbabwe zviri kunze kwenyika zviite chipatapata zvichipinda munyika kubva munyika yazvigere dzakasiyana siyana. Miganhu yenyika inonzi yatotanga kuona huwandu hwevanhu vari kupinda munyika, zvikuru vari kubva kuSouth Africa vachishandisa muganhu weBeitbridge. Bepanhau reChronicle rinoti bazi reZimbabwe Revenue Authority, ZIMRA, ratowedzera huwandu hwevashandi vepamuganho uyu nekuisa vamwe makumi masere vabva kune mimwe miganhu isiri kunyanya kuwandirwa nevanhu. Mitsetse yevanhu nedzimotokari zviri kuda kupinda munyika inonzi iri kuramba ichikura zuva nezuva. Mutungamiri wesangano rinomirira vanorarama nekutenga nekutengesera kunze kwenyika, reInternational Cross Border Traders Association, VaDenis Juru, vanoti vemabhazi vatokwidzawo mari dzinobhadharwa nevafambi nezvikamu zviri pakati pemakumi mashanu kubva muzana nezana kubva muzana, zvichienderana nekuti rwendo rwacho rwunogumira kupi. VaJuru vanotiwo vanotambira nemufaro danho reZIMRA rekuwedzera vashandi paBeitbridge, asi vanoti handizvo zvinopedza dambudziko rekunonoka kufamba kwevanhu. VaJuru vanoti chinofanirwa kuitwa neZIMRA kutenga michina mitsva yekushandisa kurerutsa basa revashandi vepamiganhu yenyika. No media source currently available 	https://www.voashona.com/a/zimbabwe-diaspora-christmasa-festive-season-travel-denis-juru/5210775.html
sports	‘Hakuna DeMbare yakadaro’	  MUTAMBI wenhabvu weDynamos FC, Kudzanayi Dhemere, anoti matambiro akaita chikwata chavo mwaka wadarika haana kufadza izvo zvakachiona chichipedza chiri pechipfumbamwe palog reCastle Premiership.   Zvikuru zvaitarisirwa kubva kuDeMbare nevatambi vayo vanosanganisira Dhemere, Ngandu “Moto-moto” Mangala naEdward Sadomba asi yakakundikana kurwira mukombe wePSL.   Izvi zvakaona chikwata ichi chichishandura murairidzi wacho mwaka uri pakati apo pakadzingwa Lloyd “Mablanyo” Chigowe akatsiviwa naTonderayi Ndiraya.   Ndiraya akakwanisa kudzikamisa chikwata ichi  akachitungamira chikapedza chiri pechipfumbamwe palog.   Muhurukuro neKwayedza, Dhemere – uyo vazhinji vaitarisira zvikuru kwaari kuti ndiye mumwe wevatambi vachatungamira chikwata ichi kurwira mukombe wePSL – anoti gore radarika harina kufamba sezvavaifungira.   Anoti vanofanirwa kutokunya dzisimbe mwaka uri kutevera kuitira kuti DeMbare idzokere pachidanho chayo chakare apo yaizezesa munyaya dzenhabvu munyika muno.   “Patakapedza tiri hapasipo pataida kupedza tiri. Gore rino range riri rekudzidza uye takadzidza zvakawanda,” anodaro.   Kupera kwemwaka wadarika kwakaonawo kondirakiti yake kuDeMbare ichipera uye anoti ari kutarisira kuti apihwe imwe gore rino apo anoda kushanda nesimba.   “Izvezvi handizive kuti ndiri kuita sei asi chishuvo changu kuti ndirambe ndiri kuDeMbare, ndipihwe imwe kondirakiti uye kana ndapihwa ndichashanda nesimba ndigobatsira chikwata chedu tirwire mukombe wePSL. Ichi chishuvo chezvikwata zvese zvinokwikwidza muPSL uye isu tinofanirwa kuonekwa tiripo tichirwirawo mukombe mukuru muno munyika,” anodaro Dhemere.   DeMbare yakapedzisira kusimudza mukombe weCastle Premiership mugore ra2014 apo yairairidzwa naKalisto Pasuwa.   Kubva kwakaita Pasuwa kuchikwata ichi, hachina kuzombohwina mukombe uyu zvakare kunyangwe hazvo makore matatu anoti 2015 na2017 chaipedza chiri pechipiri palog.	https://www.kwayedza.co.zw/hakuna-dembare-yakadaro/
business	South Africa Yozeya Nzira dzeKuti Zimbabwe Yobuda Sei Mukanwa Mamupere	Nhasi bazi rinoona nezvekudyidzana nedzimwe nyika muSouth Africa raita musangano muPretoria wange wakanangana nekuzeya matambudziko ari muZimbabwe uye kuti angagadziriswe sei. Gurukota rinoona nezvekudyidzana nedzimwe nyika muSouth Africa Amai Naledi Pandor vanoti South Africa inofunga kuti vana veZimbabwe vakabatana vanokwanisa kugadzirisa matambudziko akatarisana nenyika yavo vavakidzani vozongobatsirawo zvishoma. Mashoko aya atsinhirwa nemumiriri weZimbabwe kuSouth Africa VaDavid Hamadziripi avo vange vari mumwe munyarikani pagungano vatambirawo mashoko aAmai Pandor ekuti zvirango zvavati zvakatemerwa Zimbabwe zvibviswe. No media source currently available Vaive mutevedzeri wemutungamiri wehurumende yeZimbabwe Muzvinafundo Arthur Mutambara vange vari pamusangano uyu vatiwo zvakakosha kuti zvirango zvibviswe asi Zimbabwe inofanira kutanga yazvichenura nekuita zvido zvevana vayo vose. No media source currently available Vamwe vataura pamusangano uyu vanosanganisiri mukuru wechikoro cheUNISA VaMandla Makhanya uye VaSomadoda Fikeni vepaUNISA zvekare, VaPhilani Mthembu veInstitute for Global Dialogue, VaShingirirai Mutanga veAfrica Institute of South Africa, VaPhilani Mthembu veInstitute for Global Dialogue, VaShingirirai Mutanga veAfrica Institute of South Africa 	https://www.voashona.com/a/south-africa-yozeya-nzira-dzekuti-zimbabwe-ingabude-sei-mukanwa-mamupere/5171009.html
sports	HATITYE EGYPT: ZIM	VATAMBI vechikwata chenhabvu chenyika chemaWarriors vanoti vagadzirira zvikuru mutambo wavo weAfrica Cup of Nations (Afcon) apo vachatatsurana neEgypt nemusi weChishanu chino.   MaWarriors ndiwo achavhurira makwikwi aya apo ari kusangana neEgypt mumutambo wekutanga uyo uchatanga na10pm.   Kwayedza svondo rino yakaita hurukuro nevatambi vemaWarriors vakasiyana avo vanoti vagadzirira mutambo uyu. Knox Mutizwa – uyo anove mutambi wemaWarriors neLamontville Golden Arrows yekuSouth Africa – anoti zvikwata zvese zviri kukwikwidza kuAfcon zvinofanirwa kuvhunduka chikwata chavo.   “Gore rino takatodya nduru, zvikwata zvese zviri kuAfcon ngazvitodedera nekuti isu takatosimbisisa.   “Chikwata chedu chakasimba zvikuru uye tine vatambi vakawanda vane tarenda vari kutambira zvikwata zvekunze kwenyika saka tinotokwanawo pamamonya ipapo,” anodaro Mutizwa.   Kubva maWarriors paakatanga kukwikwidza kuAfcon mugore ra2004, chikwata ichi hachisati chambobuda muboka rachinenge rapinzwa. Asi, Mutizwa anoti zvinhu zviri kushanduka gore rino sezvo shuviro yavo iri yekutamba nhabvu yepamusoro kuti vagosvika kure mumutambo uyu.   “Takwikwidza makore akawanda kuAfcon asi tichingoburitswa mutambo uyu uchangotanga saka gore rino zvinofanirwa kushanduka.   “MaWarriors rwendo runo ndiwo chikwata vazhinji vachange vachitaura nezvacho chete nguva dzose nekuti takagadzirira. Chimwe chinhu zita handiro rinotamba nhabvu saka zvekuti Mohamed Salah hatizvitarise izvo isu Khama Billiat naKnowledge Musona, Tino Kadewere naNyasha Mushekwi vese avo tinavo vatambi vepamusoro,” anodaro.   Gore radarika, Mutizwa akanwisa chibodzwa chakanetsa zvikuru mumutambo weAbsa Premiership wechikwata chake neMaritzburg United uye chibodzwa ichi chakasvika pakuvhoterwa kuve Goal of the Month mumwaka waNyamavhuvhu 2018 iye ndokupihwa mubairo. Anoti kana akawana mukana wekutamba kuAfcon anoda kudzokorodza zvaakaita kuSouth Africa nekunwisa chibodzwa chinohwina mubairo weGoal of the Tournament.   “Mukana ukauya kuAfcon ndinoda kuita zvinorova sezvandakaita kuSouth Africa pamutambo wechikwata changu neMaritzburg United. Ndoda kuuhwina mubairo weGoal of the Tournament, zvandakaita kuSouth Africa.   “Kana zvikaitika ndingafare zvikuru, asi chikuru kwandiri kuhwina sechikwata mikombe mikuru yakaita seAfcon iyo tiri kuenda kunorwira. Hapana chinoramba uye kana kutitadzisa, zvese zvinogona kuitika,” anodaro Mutizwa.   Mashoko ake anotsinhirwa naTendayi Darikwa uyo anotambirawo zvakare Nottingham Forest yekuEngland achiti vagadzirira kubata basa sebasa.   “Afcon inoonekwa pasi rese wena, yakakosha zvikuru uye inoteverwa nekuti vatambi vazhinji vane mukurumbira vanouya kuzokwikwidza kumakwishu aya saka tinofanirwa kunge takagadzirira kuti tibate basa.   “Isu chedu chete tinofanirwa kutamba sechikwata uye hatifanirwe kutarisa zvinoitwa nevamwe vatambi.   “Isu ngatingoita basa redu chete ratakafambira,” anodaro Darikwa.   Thabani Kamusoko – uyo anotambira nhabvu yake kuTanzania – anoti anozviziva kuti maWarriors ari muboka rakaoma zvikuru asi vanofanirwa kushanda nesimba kuti vafambire mberi mumutambo uyu.   “Ndinoziva hangu kuti tiri muboka rakaoma zvikuru asi tikashanda nesimba tinosvika kure uye isu chatiri kuda kusvika kure mumutambo uyu,” anodaro.   MaWarriors ari muboka reGroup A nezvimwe zvikwata zvinoti Egypt, Uganda neDemocratic Republic of Congo.   Zvakadai, Hurumende yakatoumba komiti yekutsigira chikwata chenyika ichi nemari yeWarriors Fund Raising  Committee.   Mutungamiriri wenyika President Mnangagwa vakadoma komiti iyi nechinangwa chekuti iunganidze mari ichashandiswa nemaWarriors mumakwikwi aya.	https://www.kwayedza.co.zw/hatitye-egypt-zim/
politics	Human Rights Watch Inoburitsa Gwaro Rinoshora Zvikuru Mhirizhonga Inobata Vabvakure Vari muSouth Africa	Gwaro iri rinoti zvizvarwa zveSouth Africa zviri kupomera vabvakure mhosva yekuvatorera mabasa avo, humbavha, hupfambi nekukonzera kuti hurumende yeSouth Africa ipedzere mari yayo pakuchengeta vabvakure ichisiya zvizvarwa zveSouth Africa zvichitambura. Mukuru weHuman Rights Watch kuchamhembe kwe Africa, VaDewa Mavhinga, vaudza Studio7 kuti hurumende yeSouth Africa inofanirwa kuona kuti kupiswa kwedzimba, kupondwa nekushungurudzwa kwevabvakure, zvikuru sei vanotyaira magonyeti, kwamiswa zvachose. VaMavhinga vanoti sangano ravo rinokurudzira kuti nyika dzakaita seZimbabwe dzigadzirise mamiriro ezvehupfumi, pamwe nekuchengetedza kodzero dzevanhu kuitira kuti zvizvarwa zvenyika zvisapinde muhupoteri mudzimwe nyika. Gwaro raparurwa neHuman Rights Watch rinenhorowondo yekushungurudzwa, kupondwa, kupisirwa dzimba nekutorerwa magonyeti ekubasa kunoitwa kuvashandi vassiri zvizvarwa zveSouth Africa. VaMavhunga vati sangano ravo rakatoendesa gwaro iri kuhurumende yeSouth Africa nekuvatungamiri vematunhu eSouth Africa, pamwe chete nekumakanzuru emunyika. Tatadza kubata munyori mubazi rezvekubudiswa kwemashoko, VaNick Mangwana, pamwe chete negurukota rezvekubudiswa kwemashoko, Amai Monica Mutsvangwa, sezvo vange vasingadairi nharembozha dzavo. VaMavhinga vati sangano ravo reHuman Rights Watch richaendesa gwaro iri kuhurumende yeSouth Africa, kuUnited Nations, kuSADC ne kuAfrican Union. No media source currently available      	https://www.voashona.com/a/zimbabwe-human-rights-watch-release-findings-report-on-xenophobia-attacks-south-africa/5587819.html
health	Zimbabwe Yobatana neDzimwe Nyika Kucherechedza Zuva reChirwere cheShuga	Zuva reWorld Diabetes Day rakacherechedzwa nemusi weChitatu, vamwe vanhu vanorarama nechirwere ichi –pamwe nezvimwe zvirwere zvisingatapuriranwe- vakatarisana nedambudziko guru rekutadza kuwana mishonga nekuda kwekushaya mari yekunze inodiwa pakutenga mishonga iyi. Susan Mpofu anochengeta mai vake vakura uye vave nenguva vaine chirwere chediabetes anoti mumasvondo mashoma apfuura, amai vake vakambofenda vakazomuka mushure menguva inosvika awa rimwe chete nekuda kwekuti vaive vave nemazuva maviri vasina kumwa mapiritsi avanofanirwa kumwa nekuda kwekuti vaive vashaya mari yemadhora ekuAmerica anodiwa nezvitoro zvinotengesa mishonga. Amai Charity Ndisengei ndemumwewo wevanhu vakawanda munyika vari kurarama nechirwere chediabetes icho vakabatwa mugore ra1995. Amai Ndisengei vanoti mumakore ose apfuura vange vasina dambudziko rekuwana mapirirtsi avanofanirwa kumwa, asi pari zvino ivo nevamwe vakaita saivo vave panjodzi yekurasikirwa nehupenyu nekuda kwekudhurirwa nemishonga. Chirwere chediabetes icho chinoziikanwa nevakawanda chichinzi chirwere cheshuga, chinokonzera kushomeka kana kuwanda kweshuga mumuviri izvo zvinogona kuuraya. Mutauriri wesangano reZimbabwe Hospital Doctors Association Dr Mxolisi Ngwenya vanobvuma kuti nekuda kwemariro ezvinhu munyika, vanhu vane zvirwere zvakaita sediabetes vakatarisana nedambudziko guru sezvo vane zvirwere izvi vachifanirwa kuwana mishonga kwehupenyu hwavo hwose. Dr Ngwenya vanotiwo zuva reWorld Diabetes Day rakakosha nekuti rinobatsira kuti vanhu vawane ruzivo pamusoro pechirwere ichi. Studio 7 haina kukwanisa kunzwa kubva kusangano reZimbabwe Diabetics Association pamusoro pehuwandu hwevanhu vane chirwere chediabetes munyika. Asi gwaro rinonzi World Health Organisation kana kuti WHO Non-communicable Diseases Progress Monitor regore ra2017 rinoratidza kuti vanhu zviuru makumi mana, zvinove zvikamu makumi matatu kubva muzana, vakafa nekuda kwezvirwere zvisingatapurirranwe kusanganisira diabetes. Gwaro iri rinoratidzawo kuti pamatanho anotarisirwa neWHO kuti atorwe pakudzivirira zvirwere zvisingatapurirane huruemende iri kusarira kumashure pane zvakawanda. Chiremba Dr Rutendo Bonde vanoti hurumende ine mitemo ine matanho akanaka anoratidza zvose zvinofanirwa kuitwa pakudzivirira diabetes nezvimwe zvirwere zvisingatapuriranwe. Asi vati chinonetsa ndechekuti zvinhu izvi hazvizotevedzerwi. Dr Bonde vanotiwo chirwere chediabetes chikasarapwa chinokonzera zvimwe zvirwere zvakawanda vachiti zviri nani kuti vanhu vawane mishonga yakafanira pane kuzoedza kurapa zvimwe zvirwere zvakawanda. Mutevedzeri wegurukota rezvehutano Dr John Mangwiro avo vaimbova sachigaro weZimbabwe Diabetics Association vari kutora hutungamiri hwechikamu cheAfrica cheInternational Diabetes Association kutanga kwegore rinouya. Dr Mangwiro vaudza Studio 7 parunhare kuti Zimbabwe iri kusarira kumashure panyaya yekurapwa kwediabetese vachiti hurumende yakapedzisira kuita ongororo yemamiriro echirwere ichi munyika mugore ra2005. Asi vati bazi ravo riri kuita zvose zvakafanira kusanganisira kuita kuti zvive nyore kuti vanhu vawane mishonga yavanofanirwa kuwana. Zuva reWorld Diabetes Day rinocherechedzwa musi waMbudzi 14 gore rega rega pasi pehurongwa hwesangano reInternational Diabetes Association rakabatana neWHO.	https://www.voashona.com/a/zimbabwe-yobatana-nedzimwe-nyika-kucherechedza-chirwere-cheshuga/4658796.html
politics	Pove neMaonero Akasiyana Zvikuru paKupasiswa kweBhiri reKuvandudza Bumbiro reMitemo	Danho rakatorwa nenhengo dzedare reparamende svondo rino rekupasisa bhiri repiri rinobvumidza kuvandudzwa kwebumbiro remitemo yenyika, kana kuti Constitutional Amendment Bill (No.2), rakasimudza mutauro mukuru muvanhu, vakawanda vachipa maonero akasiyanasiyana. Imwe nhengo yeZanu PF iri kuBritain, Doctor Simba Mavaza, vanoti zvakaitwa nenhengo dzavo muparamende pamwe nedzimwe nhengo dzebato rinopikisa reMDC-T zvekutambira kuvandudzwa kwebumbiro remitemo yenyika rakaumbwa muna 2013, chinhu chakanaka sezvo izvi zvichichengetedza zvido zveveruzhinji. Doctor Mavaza vanotiwo danho iri rinopa mutungamiri wenyika mukana wekushandisa masimba avo zvisina anokanda zvipanera mumavhiri pakusarudza vatongi vematare, vachiti zvaiitwa zvekubvunzurudzwa kwevanenge vachida basa sevatongi vematare zvinozvidza vatongi ava. Asi munyori anoona nezvekudyidzana nedzimwe nyika mubato idzva rePatriotic Zimbabweans, VaPishai Muchauraya, vanoti zvakaitika izvi mucherechedzo wekufa kwehutongo hwejekerere, uye zvinoratidza kuti Zanu PF iri kushandisa masimba ayo muparamende zvisizvo nekuti bumbiro idzva iri ranga risati rambotanga kushandiswa rose. VaMuchauraya vanoti izvi zvinoita kuti vana veZimbabwe vakawanda vashaye chivimbo nehutungamiri hwavo kuti vanokwansa here kuchengetedza bumbiro renyika. vanoti zvadii kuti bumbiro remitemo rimboramba riripo kusvika vanhu vese varijaira. Nhengo dzinosvika zana nemakumi mapfumbamwe neimwe dzakatambira kuvandudzwa kwebumbiro uku, kuchitiwo makumi maviri nembiri dzichipikisa. Zvinonzi zvinofanirwa kuvandudzwa mubumbiro iri zvinosanganisira mutemo wekusarudza anokwikwidza ari mutevedzeri weanozove mutungamiri wenyika, kana kuti running mate, mutemo wekusarudzwa kwevatongi vematare epamusoro, kuwedzerwa kwenguva yemutemo unopa zvigaro kumadzimai pasarudzo kana kuti women’s quota uyo wanga uchiguma kushanda muna 2023, uyewo kuiswa kwemutemo mutsva unopa zvigaro gumi kune vechidiki musarudzo. Bhiri iri rave kuzoenda kudare reseneti uko rinotarisirwa kupasiswa zvakare sezvo Zanu PF iine nhengo dzakawanda ikoko. Kana rakapasiswa neseneti rinenge rave kuzoenda kumutungamiri wenyika kuti aise runyoro rwake kuti uzove mutemo. No media source currently available 	https://www.voashona.com/a/zimbabwe-political-panel-consitutional-amendment-bill-no2-pishai-muchauraya-simba-mavaza/5862896.html
health	VaMugabe Vodomwa seMunyarikani weWHO Anomirira Zvirwere Zvisingatapuriranwe muAfrica	"Mutungamiri wenyika, VaRobert Mugabe, vakadomwa nesangano reWorld Health Organisation, WHO, semunyarikani achange akamirira Africa munyaya dzezvirwere zvisingatapuriranwe, kana kuti non communicable diseases. VaMugabe, avo vane makore makumi mapfumbamwe nematu, vakadomwa mazuva maviri apfuura pamusangano uri kuitirwa ku Uruguay. VaMugabe vakaenda kumusangano uyu vachiperekedzwa negurukota nezvekunze, VaWalter Mzembi, gurukota rezvehutano, VaDavid Parirenyatwa, pamwe nemamwe makurokota ehurumende. Vachitaura vari kuUruguay, VaMzembi vaudza Studio7 kuti ichokwadi kuti VaMugabe vadomwa semunyarikani izvo zviri kufadza nyika. ""Ichokwadi VaMugabe vawana ruremekedzo rwekuve, WHO Ambassador for NCD's, Africa,"" VaMzembi vaudza Studio7. VaMugabe vachange vari pachinzvimbo ichi kwemakore maviri, uye basa iri haribhadharwe mari. Asi dzimwe nyanzvi munyaya dzehutano dzinoti dziri kushamiswa nezvaitwa neWHO zvekudoma mutungamiri ari kukundikana kugadzirisa nyaya dzehutano munyika make izvo zviri kupa kuti vakuru vakuru muZimbabwe varapwe kunze kwenyika. VaMugabe pachavo vanogara vachibuda munyika vachinorapwa kuSingapore. "	https://www.voashona.com/a/zimbabwe-africa-mugabe-united-nations/4078149.html
health	Cholera Yobata Munhu kuChiredzi Zvotyisa Vakawanda	Vagari vemudhorobha reChiredzi nenzvimbo dzakapoteredza vari kutyira kubata chirwere cheCholera icho chinonzi chakabata vamwe vanhu munzvimbo iyi nezuro zvinonzi zvakonzerwa nekushaikwa kwemvura yakachena. Bazi rezvehutano rinoti munhu mumwe chete akabatwa nechirwere checholera uye pane vamwe gumi vachiri kuongororwa. Mumwe mugari wemumusha weTshovani Vamwe vagari vakaita saAmai Enia Mukarati vemumusha weTshovani muChiredzi vanoti vave kutyira hupenyu hwavo sezvo vari kutarisana ne ndambudziko remvura iyo yave nemwedzi inodarika miviri ichinetsa\n\nizv zvatsinhirwa nevanoona nezvekufambiswa kwemabasa musangano rinomirira vagari reUnited Chiredzi Residents and RatePayers Association kana kuti UCHIRA Amai Constance Chikumbo Kanzura weward 18 mumusha weTraingle kuChiredzi, VaGilbert Mutubukiti vanoti vagary vave kumanikidzwa mvura ine tsvina yekudiridza nzimbe inodarika nemumigero yakavhurika. Vanotiwo nyaya yekuti vanhu vanozvibatsira pedyo nemigero iyi inobva yapa kuti itonyanye kusviba zvichiisa vanhu munjodzi yekubatwa necholera. VaMutubuki vati kanzuru yavo iri kuvaka zvimbuzi nekuchera zvibhorani kuyedza kuti vanhu vasarware nezvirwere zvakaita secholera. Munyori wekanzuru yeChiredzi, Engineer Wesley Kauma vati havasati vanzwa nezve denda iri kubva kubazi rezvehutano. Mukuru mubazi rezvehutano mudunhu reMasvingo, Dr Emedus Shamu vatenda kuti chirwere ichi chakabata munhu kuChiredzi vachiti bazi ravo richiri kuongorora vamwe vanofungirwa kuti vanacho. Muna 2008, vanhu vanoda kusvika zana rezviuru kana kuti 100 000 vakabatwa nechirwere checholera munyika vamwe zviuru zvina vakafa. Kuti vanhu vasabatwe nechirwere checholera, nyanzvi dzinoti vanofanira kunwa mvura yakachena, kugeza maoko nesipo vasati vabika nekudya, kubhoirisa chikafu uye kushandisa zvimbuzi. Kana munhu abatwa nechirwere ichi anoita manyoka, kunzwa nyota zvakanyanya, kurutsa kana kunzwa kuneta. Anenge achinzwa izvi anokurudzirwa kumhanya kuchipatara. No media source currently available	https://www.voashona.com/a/6827209.html
sports	Kasikana (8) shasha yemotor-cross	KASIKANA kemakore masere okuberekwa koita zvinorova mumutambo wemotor-cross izvo zviri kukaona kachitatsurana nevakomana vakuru kwakari mumujaho yakasiyana.   Kare mujaho wemotor-cross waizivikanwa uri wevarume asi kuzouya kwakaita Tanya Muzinda, uyo akwanisa kunokwikwidza kunyika dzakasiyana dzekunze achihwina mikombe yakawanda, kwabva kwavhurira mikana vamwe vasikana vakaita saMufaro Kabasa (8) uyo ave kutevera mumatsimba ake.   Muhurukuro neKwayedza svondo rino, Mufaro anoti chishuwo chake kusimudzira mureza weZimbabwe sezvinoitwa naTanya kuburikidza nekuhwina mibairo yakawanda kunze kwenyika.   “Ndakazviona kuti hapana mutambo unonzi ndewevakomana chete, isu vasikana tinogona kuzviitawo uye pasina chinotikanganisa.   “Ndakazvarwa ndichingofarira kuchovha bhasikoro uye ndichikwikwidza nevakomana kumaraini. Pandakanzwa nezvaTanya ndipo ndakati ndinokwanisa kuzviitawo uye ndokutanga kukwikwidza kuDonnybrook.   “Hapana chinombonditadzisa kusvika kure nekuti zvese zviripo zvinondibatsira kuti ndibudirire,” anodaro Mufaro. Shasha iyi parizvino iri kuita Grade 4 pachikoro cheGroombridge Primary, muHarare uye anoti dzidzo ndiwo musimboti wezvose muhupenyu hwake nekudaro anoikoshesa sezvaanoita mutambo wemotor-cross.   Anoti paanoenda kuchikoro, haasiye mukurumbira waave nawo uchimupinda mumusoro asi anongoita zvefundo yake. “Fundo yakakosha uye ndiwo musimboti wezvese muhupenyu saka ndinotanga ndaita zvechikoro changu, ndapedza ndochienda kumotor-cross kunoita gadziriro dzangu kana ndakatarisana nemujaho.   “Mazuva ano fundo inodiwa pazvose nekuti mune ramangwana kana ndave kuzoenda kunokwikwidza kunze kwenyika handizive kuti zvinofamba sei saka zvakakosha kushanda nesimba kune zvose,” anodaro Mufaro.   Baba vake, Kudakwashe Kabasa uyo anove zvakare maneja wake, anoti chipo chiri pamwana wake chakakosha zvikuru. “Tinokoshesa fundo yaMufaro nemutambo uyu saka ini ndinenge ndiripo nguva dzese ndichimuendesa kuchikoro kana apedza toenda naye kunoita gadziriro dzake. Chishuwo chedu kuona achibudirira mumutambo uyu uye fundo yake achipasa zvakare,” anodaro Kabasa.	https://www.kwayedza.co.zw/kasikana-8-shasha-yemotor-cross/
business	IMF Inoti maBond Notes Haangagadzirise Dambudziko reMari muZimbabwe	Bhanga guru rinokweretesa mari nyika dzepasi rino reInternational Monetary Fund, kana kuti IMF, rinoti kuparurwa kwakaitwa mari yemabond notes neZimbabwe hakupedze dambudziko rekushomeka kwemari munyika. Mashoko aya ari kuuya apo Reserve Bank of Zimbabwe iri kutumira matikitivha kuzvitoro kuti isunge vanonzi havasi kuendesa mari kumabhanga nechimbi chimbi zvave kunzi zviri kukonzera dambudziko rekushomeka kwemari munyika. Asi mukuru weIMF muAfrica, VaAbebe Aemro Selassie, vakaudza vatori venhau muWashington DC kuti kuparura mabaond notes hakungapedze dambudziko rekushomeka kwemari munyika. Vanoti Zimbabwe inotofanira kusunga dzisimbe kuti igadzirise mitemo inopa kuti hupfumi hugadzikane ikwanise kutanga kutengesa zvinhu kunze kwenyika yowana mari. Asi nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti vanotenderana neIMF asi vachiti Zimbabwe inofanira kumira nyaya dzehuori. Imwe nyanzvi munyaya dzezvehupfumi vachidzidzisa paUniversity of Zimbabwe Doctor Gift Mugano vanotenderanawo nemaonero eIMF. Asi mukuparura mari yemabond notes gavhuna weRBZ, Doctor John Mangudya, vakati anobatsira. VaMangudya vanoti chimwe chiri kunyanya kuita kuti dambudziko rekushomeka kwemari rinyanye kunetsa inyaya yevemakambani vasiri kuendesa mari kumabhanga. Nekuda kwefungidziro iyi RBZ yave kutumira matikitivha eFinancial Intelligent Unit kunomanikidza vemabhizimisi kuendesa mari kumabhanga. Vachitsinhira, gurukota rezvehupfumi VaPatrick Chinamsa vanoti pasi pemutemo we Bank Use Promotion Act [Chapter 24:24] vemabhizimisi vanofanira kuendesa mari kumabhanga mukari mezuva rimwe chete. VaDenford Mutashu mutungamiri wesangano re Confederation of Zimbabwe Retailers vanoti vanotenderana nedanho raVaMangudya. Mutungamiri weConfederation of Zimbabwe Industries, VaBusisa Moyo, vanotiwo vanotenderana neRBZ. VaMoyo vati mari ikasaenda kumabhanga zvinopa kuti vanogadzira zvinhu vatadze kuhodha zvinhu kunze. Asi Doctor Mugano vanoti zviri kuitwa naVaMangudya kupedzera hoko padehwe retsindi. Zimbabwe yakatanga kushandisa dhora rekuAmerica nedzimwe mari dzekunze muna 2009 mushure mekunge dhora remunyika ratanga kushaya simba zvisina mukare akamboona. Kusvika parizvino, RBZ inoti yakwanisa kudhinda mari inosvika mamiriyoni zana nemakumi maviri nerimwe yemabond notes. No media source currently available 	https://www.voashona.com/a/zimbabwe-matongerwo-enyika/3824942.html
health	Varwere Voshaya muZvipatara Sezvo Musina Varapi	Sangano reZimbabwe Hospital Doctors Association rinoti richiri mubishi kuongora kuti huwandu hwevacheche nemadzimai vakashaya apo vaisununguka apo vana chiremba vairatidzira kutanga neChishanu hwakamira sei. Mutungamiri wavana chiremba ava, Dr Fortune Nyamande, vaudza Studio 7 kuti mari dzemihoro dzave kuoneka mumabhanga kunyangwe vachikwanisa kudzitora neChipiri chete. Mumashoko aburitswa nesangano ravana chiremba neravana mukoti reZimbabwe Nurses Association mushure memusangano wavakaita neMuvhuro, masangano aya ati achadzokera kubasa chete kana vabata mari yavo nemusi weChipiri. Vatiwo vanoda kuti vapihwe mabhonasi avo musi wa 31 Ndira. Asi vakuru vemamwe maasangano evashandi vehurumende vakasangana nagavhuna webhanga guru renyika, VaJohn Mangudya, vakaudzwa kuti hurumende haina mari uye mabhonasi angangopihwa vanhu mukati memwedzi mitanhatu. Hatina kukwanisa kubata gurukota rezvehutano, Dr David Parirenyatwa, kanawo gurukota rezvemari, VaPatrick Chinamasa, sezvo vange vasiri kudaira nharembozha dzavo. Dr Nyamande vaudza Studio 7 kuti zvinhu hazvina kumira zvakanaka muzvipatara. No media source currently available Zvichakadaro, nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, VaProsper Chitambara, vanoti dambudziko rekutadza kubhadhara vashandi hari kuvashamisa uye zvichatora nguva kuti hurumende irigadzirise. No media source currently available 	https://www.voashona.com/a/zimbabwe-zvematongerwo-enyika/3130474.html
business	Mitengo yeZvinhu Yotarisirwa Kukwira Zvichitevera Kukwira kweMitengo yeMafuta	Nyanzvi munyaya dzezvehupfumi dziri kuyambira kuti kukwidzwa kwemafuta ekufambisa dzimotokari neZimbabwe Energy and Regulatory Authority kana kuti ZERA kuchapa kuti mitengo yezvinhu ikwire zvakanyanya. Mukuru weZERA, VaEddington Mazambani ,vaudza Studio 7 kuti kukwira kwemitengo yekuunza mafuta aya munyika ndiko kuri kupawo kuti vawedzera mutengo. ZERA inoti kunyangwe yatara mitengo, vanotengesa mumagaraji havafanire kudhurisa mafuta ekufambisa dzimotokari aya zvakanyanya. GlobalPetrolProces.com iyo inoongorora mitengo yemafuta ekufambisa dzimotokari pasi rose inoti muAfrica, Zimbabwe iri pachidanho chechipiri kubva kuSenegal pakudhura kwemafuta ekufambisa dzimotokari. Nyanzvi munyaya dzezvehupfumi, VaVictor Bhoroma, vanoti nyaya yekukwira kwemafuta aya chave chigariro musoro wetsuro kushaya nyanga. VaBhoroma vanoti izvi zvinoshamisa zvikuru nekuti Zimbabwe inosanganisa mafuta ainotenga kunze neanogadzirwa nenzimbe dzinorimwa kuChisumbanje. Munyori mukuru wesangano reZimbabwe Congress of Trade Unions, VaJaphet Moyo, vanoti kukwira kwemafuta ekufambisa dzimotokari kunopawo kuti mitengo yezvinhu zvakawanda iwedzerwe asi vashandi vasiri kuwedzerwa mari. Nyanzvi munyaya dzezvemabhanga VaGilbert Muponda vanoti panofanira kudzamiswa pfungwa pasati pakwidzwa mutengo wemafuta ekufambisa dzimotokari nekuti zvinokonzera kusagadzikana kwehupfumi. VaMuponda vatiwo havo haisi Zimbabwe chete iri kukwidza mitengo nekuti South Africa iri kutarisirwa kuita zvimwe chetezvo munguva pfupi inotevera. Mutungamiri weEmployers Confederaition of Zimbabwe, Doctor Israel Murefu, vati kukwira kwemitengo kuchakonzera kukwira kwemitengo yezvinhu kana kuti inflation vachiti sevemabhizimisi vari kunetsekana nekusagadzikana kwemutengo wemafuta ekufambisa dzimotokari. No media source currently available 	https://www.voashona.com/a/mitengo-yezvinhu-yotarisirwa-kukwira-zvakanyanya-mushure-mekuwedzerwa-kemafuta-ekufambisa-motokari/5842984.html
business	RBZ Yotarisirwa Kuparura Svondo Rinouya Mamwe Mapeni Ane Huremu hweGoridhe huDikidiki Zvinonzi Nevamwe Zvichabatsira Vane Mari Shoma	Nekuona kubudirira kwarinoti kwakaita zvirongwa zvaro zvekutanga zvekudzikamisa hupfumi hwenyika pamwe nekusunga inflation, zvinosanganisira chekutengeswa kwemapeni egoridge, bepanhau reSunday Mail rinoti bhanga guru renyika reReserve Bank of Zimbabwe, svondo rinouya riri kuwedzera zvakare pamusika mamwe mapeni . Mapeni egoridhe aya, ayo anonzi anenge ane huremu hwegoridhe hwepasipasi, anonzi anenge ari zviuru zvina nemazana mashanu, kana kuti 4 500 . Asi hurongwa uhwu hwagara huchisimudza maonero akasiyanasiyana kunyanzvi mune zvehupfumi, dzimwe dzichihupembedza asi dzimwe dzichihushora. Mumwe wevari kupembedza danho rekutengeswa kwemapeni egoridhe iri ndi Doctor Prosper Chitambara, avo vanoshanda nesangano re Labour and Economic Development Research Institute of Zimbabwe. Doctor Chitambara, vanoti kuparurwa kwemapeni madikidiki aya kuchapawo mukana kune veruzhinji wekuti vange vachikwanisawo kuchengetedza mari dzavo kuburikidza nekutenga mapeni aya. Imwe nyanzi mune zvehupfumi, Doctor Charles Mutasa, vanotiwo kuuya kwemapeni egoridhe kwave kuoneka kubatsira kwawo sezviri kuonekwa pakuderera kwe inflation kwakatika mwedzi wapera. Asi Doctor Mutasa vanoti pachine zvakawanda zvinofanirwa kuitwa kuitira kuti kudzikamiswa kwehupfumi hwenyika kubudirire. Asi imwe nyanzvi mune zvehupfumi, Muzvare Chenai Mutambasere, vanoti hapana zvikuru zvati zvaonekwa zvati zvaburitswa nekuuya kwemapeni aya. Muzvare Mutambasere vanoti vanhu vanongonzwa kuti kwatengeswa mapeni akawanda zvakati, asi hapana humbowo kunoiswa pajekerere. Dzimwe nyanzvi mune zvehupfumi dzinoti kunyange hazvo hurumende neReserve Bank of Zimbabwe vose vari kuti mapeni egoridhe aya pamwe nemamwe matanho avari kutora akwanisa kudzikamisa hupfumi hwenyika nekusunga inflation, zvirongwa zvehurumende zvinoda mari, zvinosanganisira mabhonasi evashandi vayo, zvekurima zvePfumvudza nePresidential Input Scheme, uye sarudzo dzegore rinouya, zvinogona kuisa mudondo hurongwa hwese uhwu. Mapeni ari kutarisirwa kuparurwa svondo rinouya aya anonzi achange achitengeswa nemutengo wemadhora ekuAmerica pamwe nemadhora emunyika zvichienderana nemutengo wegoridhe pamisika yekunze yezuvaro, sezviri kungoitwa pane akaburitswa kare. Gavhuna veRBZ, Doctor John Mangudya, vakaudza bepanhau reSunday Mail kuti kubva muna Chikunguru wegore rino mapeni anodarika zviuru gumi nechimwe, kana kuti 11 000 atengeswa munyika. Zvasarira kuona kuana kuiswa kwemapeni madikidiki aya pamusika kuchaitawo kuti veruzhinji vakwanise kuatenga sezvo agara achitengeswa anga achinzi mitengo yawo iri pamusoro zvekuti vakawanda vepasi havakwanise kuwana mari yekutenga. No media source currently available 	https://www.voashona.com/a/6825647.html
health	Vanhu Zana neMakumi Mashanu neMumwe (151) Vafa neChirwere cheMalaria Chopararira muNyika	Dzimwe nyanzvi munyaya dzezvehutano dziri kukurudzira veruzhinji kuti vaongororwe pamwe nekurapwa chirwere chemalaria icho chiri kuramba chichiuraya vanhu munyika. Mutauriri webazi rezvehutano VaDonald Mujiri vati kusvika parizvino vanhu zana nemakumi mashanu nemumwe vafa nechirwere cheMalaria gore rino chete. VaMujiri vati ongororo yavo yezvirwere yakaratidza kuti pavhiki ra17 kusvika 23 Gumiguru vanhu churu chimwechete nemazana matanhatu nemakumi mashanu vakabatwa nechirwere ichi vazhinji vari vekuMashonaland East kwozotevera Mashonaland Central province. Bazi rezvehutano rinotiwo vanhu vana vakafa panguva imwechete iyi nechirwere vaviri vari vemuHarare. Vachitaura neStudio 7 mukuru anoona nezvehutano mukanzuru yeHarare, Doctor Prosper Chonzi vatiwo kunyangwe muHarare manga musina dambudziko rechirwere ichi ravemo. Dr Chonzi vanoti zvakakosha kuti vanhu vaongororwe chirwere ichi vakaita zviratidzo zvekuti vabatwa nacho. Bazi rezvehutano rinoti zvikamu zvinodarika gumi nezviviri kubva muzana zvevari kubatwa nechirwere chemalaria munyika vana vari pasi pemakore mashanu.VaChonzi vati vana ava vanowanzobatwa nemalaria sezvo vachinyanyotambira panze uye vasingagoni kukurumidza kutaura kana vachidzimbikana nemuviri. Dr Chonzi vatiwo kuzvipatara zvekanzuru kuongororwa malaria kunoitwa pachena uyewo mishonga yechirwere ichi inopiwa pachena. Nyanzvi munezvehutano uye vaimbova gurukora rezvehutano Doctor Henry Madzorera vati chirwere chemalaria chirwere chinorapika. VaMadzorera vati hurumende inofanirwa kupfapfaidza mishonga munogona kuberekera humhutu kudzivirira ndufu dzechirwere ichi Dr Madzorera vatiwo veruzhinji vanofanirwa kuzvidzivirira kuchirwere ichi kuburikidza nekuzvivhara muviri kana vachinge vari panze husiku uyewo kushandisa zvinodzinga humhutu kana vari mudzimba dzavanorara. VaMujiri vatiwo hurumende yakatotanga chirongwa chekupfapfaidza dzimba kumatunhu makumi maviri nemashanu uye vari kutarisira kubatsira vanhu vanosvika mamiriyoni maviri nezviuru mazana masere kana kuti 2.8 million. Bazi rezvehutano ririkukurudzira kuti avo vanopihwa mambure ekudzivirira humhutu vanofanirwa kuashandisa sezvinotarisirwa vachiti vamwe vanoguma voshandisa mamwe mabasa vachizviisa panjodzi yekubata malaria. Ko munhu anoziva sei kuti abatwa nechirwere ichi? Nyanzvi dzinoti anotanga kupisa muviri, kurutsa, kutemwa nemusoro, kuneta. Manyoka nekungorwadziwa nemuviri. No media source currently available 	https://www.voashona.com/a/6834673.html
business	POTRAZ Yoshorwa Ichinzi Yave Kuda Kumbunyikidza Vanoshandisa WhatApp	Makambani enharembhozha anoti achaziva svondo rino kuti chikonzero chei kambani yePost and Telecommunications Regulatory Authority kana kuti POTRAZ yakavamisa kupota vachimboderedza mitengo yenharembozha nekumboita zvirongwa zvekuti vanhu vafonewo nemari yakaderera pane dzimwe nguva kana kuti mapromotions. Danho rePOTRAZ iri rave kuunza mutauro vamwe vachiti danho iri rinombunyikidza kodzero dzeveruzhinji. Vanhu vakawanda vakataura neStudio 7 vanoti havazi kufara nekusabuda pachena kweveboka rePOTRAZ padanho ravakatora rekuti makambani enharembozha matatu ari munyika eEconet, Net One neTelecel ambomira kuderedza mitengo, kana kuti promotion muChirungu, kwaange achiita. Vamwe vevanhu ava vakaudza Studio 7 kuti vanotyira kuti POTRAZ yakatora danho iri senzira yekudzivira veruzhinji kuti vasawane mukana wekutaura zvavanoda nenzira dzakachipa dzepa internet. Mumwe mugari wemuBulawayo muzvare Tinaye Shumba vanoti mafungiro avo ndeekuti, hurumende kuburikidza nePOTRAZ, yakatora danho iri nekuti mapoka anorwira kodzero dzevanhu akawanda ange ari kushandisa nzira dzakachipa idzi kukurudzira veruzhinji kuti varatidze kutsutsumwa kwavo kuhumende pamusoro pemamiriro akaita zvinhu munyika. VaIpithule Maphosa vanove sachigaro weboka revechidiki vebato reZAPU muBulawayo vanoti danho rePOTRAZ iri ndemumwe muenzaniso uri pachena unoratidza kushaya hanya kwehurumende pazvinhu zvinobatsira veruzhinji. VaMaphosa vanotiwo danho iri inzira yehurumende yekuedza kutsvaga nzira dzose dzingakwanisika dzekutsvaga nadzo mari sezvo hurumende iri kutambudzika kuwana mari yekubhadhara vashandi vayo. Studio 7 haina kukwanisa kunzwa kubva kuPOTRAZ panyaya iyi. Mumwewo mugari uyo akangoda kuzvidoma nezita rekuti Michelle akaudza Studio 7 kuti danho rakatorwa nevePOTRAZ harifadze vakawanda, asi anoona zvakakosha kuti boka iri riise mitemo inobatsira kuti nyika ichengetedzeke. Kunyange hazvo achibvuma kuti danho iri rinogona kuita kuti veruzhinji vadhurirwe nekushandisa nharembozha dzavo, muzvare Michelle anoti zvinonetsa kuti hurumende idzivirire vanhu kuti vataurirane pfungwa dzavo pamusoro pezviri kuitika munyika. Amai Koliwe Majama vanoona nezvekufambiswa kwemabasa muchikamu cheBroadcsating neInformation Technonology musangano reMedia Institute of Southern Africa kana kuti MISA. Amai Majama vanoti kunyange hazvo sangano ravo richiziva nekunzwisisa kuti ibasa revePOTRAZ kuti vaongorore mashandiro emakambani enharembozha, chiri kuvanetsa ndechekuti vePOTRAZ vakatora danho iri vasingape chikonzero. Amai Majama, avo vanoti sangano reMISA rakamboita musangano nePOTRAZ, vanoti zvakakosha kuti boka iri ribudire vanhu pachena pamatanho arinenge ratora, vachitiwo chiri kuita kuti vanhu vashushikana parizvino inyaya yekuti vechiuto vakabuda vachityisidzira veruzhinji pamusoro pekushandisa iinternet. VaButler Tambo ndivo mutevedzeri wemukuru wesangano reCentre for Public Engagement uye vanoongororawo mitemo yehurumende kunyanya ine chekuita nezvehupfumi. VaTambo vakashorawo danho rePOTRAZ vachiti rinodzorera kumashure zvehupfumi munyika. Hurumende pasi pegurukota reInformation Communication Technology, iri mushishi kugadzira mutemo unonzi Computer Crime and Cyber Crime Bill uyo unonzi uchashandiswa kusunga vose vachawanikwa vachishandisa internet zviri kunze kwemutemo. Vamwe vanoti mutemo uyu unogona kutyora kodzero dziri mubumbiro remitemo yenyika dzekuti vanhu vane kodzero yekutaurirana pachena kana kuti Freedom of expression muChirungu. Asi vamwewo vanoti zvakakosha kuti nyika ive nemitemo yakadai sezvo ichibatsira kudzivirira nyika kubva kuvavengi kana vanopfurikidza mwero.	https://www.voashona.com/a/zimbabwe-matongerwo-enyika/3456205.html
politics	China Yotumira Gurukota Rayo Kunoshanya muZimbabwe	Gurukota rinoona nezvekudzivirirwa muChina, General Chang Wanquan, vakapinda munyika neChitatu murwendo rwunonzi nevanoongorora nyaya dzezvematongerwo enyika nezvechiuto hwakanangana nekusimbaradza mauto eZimbababwe panguva iyo munyika zvinhu zvakaita manyama amire nerongo. Mutevedzeri wemutungamiri wenyika, VaEmmerson Mnangagwa, vakati rwendo urwu rwakakosha zvikuru uye Zimbabwe inotenda China zvakanyanya nekuibatsira kwainoita. Hurumende inoti General Chang vari kuda kuona kuti zvibvumirano zvakanyoreranwa pasi gore rapera pakati peZimbabwe neChina zvazadzikiswa. Asi vakawanda munyika vanoti havana chavari kuona pazvibvumirano izvi sezvo zvinhu zviri kuramba zvichienda kumawere munyaya dzezvehupfumi. Kunze kwekutengesera Zimbabwe zvombo zvehondo, China yakavakirawo Zimbabwe muzinda wemauto uye kambani yekunyika iyi yemauto yeAnjin iri pamakambani ange achichera mangoda kuChiyadzwa. Mauto emuZimbabwe ave kunyanya kuzemberana neChina kubva zvakatamerwa nyika zvirango nehurumende dzekumawirira ichipomerwa mhosva yekutyora kodzero dzevanhu. Nyanzvi munyaya dzezvematongerwo enyika, VaTakura Zhangazha, avo vanoshanda nesangano reVoluntary Media Council of Zimbabwe vanoti Zimbabwe haifanire kungoringa kumabuda zuva chete panyaya yekudyidzana asi kuti itarisi kumativi mana ose enyika. No media source currently available 	https://www.voashona.com/a/zimbabwe-politics/2695769.html
politics	VeMDC Vanoti Pane Nhaurirano dzeMapato Ose Asi Zanu-PF Yotsika Madziro	Mapato anopikisa reMDC rinotungamirwa naVaMorgan Tsvangirai nerimwe rinotungamirwa naVaWelsman Ncube anoti ichokwadi kuti pane nhaurirano dziri kuitwa nemapato ose emunyika. Bepanhau reNewsday rinoti mapato aya akasangana kuGhana nekuKenya kuti paitwe hurumende yemubatanidzwa. Asi mapato matatu aya anoti izvi ndezvemugotsi matsuro. Mutauriri weZanu-PF VaSimon Khaya Moyo vatsika madziro vachiti hakuna musangano wakadai wakaitwa. Vaudza Studio 7 kuti Zanu-PF haina chekutaura nevanopikisa. Asi mutungamiri weMDC VaWelshman Ncube vaudza Studio 7 kuti nhaurirano idzi dzirikuitwa asi hadzinei nechekuita nekuumba hurumende yemubatanidzwa. Muzvinafundo Ncube vati pane zvinhu zvinoda kugadziriswa nechimbichimbi zvakaita sebumbiro remitemo nemitemo yesarudzo. Mashoko aVaNcube atsinhirwawo naVaObert Gutu mutauriri weMDC inotungamirwa naVaTsvangirai. No media source currently available Kubva zvakabuda nyaya iyi, kukandirana makobvu nematete kunenge kwanyanya zvotyirwa kuti musangano wange wakarongwa kuitwa musi weChina, 24 Gunyana kuVictoria Falls unogona kutadza kuitwa. Muna 2009, Zimbabwe yakaita hurumende yemubatanidzwa zvichitevera mhirizhonga inotyisa yakaitika muna 2008 musarudzo dzechipiri dze mutungamiri wenyika. African Union neUnited Nations ndiwo masangano aiona kuti chibvumierano chemubatanidzwa chatevedzerwa here. Muyananisi mukuru panyaya iyi akatanga ari vaimbove mutungamiri weSouth Africa VaThabo Mbeki vachizotorerwa naVaJacob Zuma avo vakavatsiva.	https://www.voashona.com/a/zimbabwe-politics/2972553.html
business	Vari Kunze Voshaya Vimbiso Yakadzama Kuitira Kuti Vadzoke Kumusha	Vanhu vemuZimbabwe vane mabhizimisi muSouth Africa vanoti havasi vose vachatambira mashoko emutungamiriri wenyika, VaEmmerson Mnangagwa, ekuti zvizvarwa zveZimbabwe zviri kunze kwenyika zvidzokere kumusha kundosimudzira hupfumi hwenyika sezvo pasina zvakajeka zvinoratidza kuti Zimbabwe yava nyika inoremekedza kodzero dzemunhu wese. Vazhinji vane mabhizimisi muSouth Africa vanoti dambudziko guru nderekuti hurumende yaVaMnangagwa haizi kuvimbisa zvakadzama kuti vari kunze vakadzoka kumusha, vachazokwanisa here kuzovhura mabhizimisi matsva kana kushanda nehurumende murunyararo. Sachigaaro wemabhizimisi emhuri yeZimbabwe achiri kusimukira muSouth Africa yeZimbusinessLink Forum SA, VaMarshal General Sankara, avo vane nguva refu vachigara muSouth Africa, vanoti hapana shanduko yati yaitika mu Zimbabwe inokodzera kuti nhengo dzebato ravo dzikwanise kudzokera kumusha. Muzvinabhizinesi ane makambani akawanda muSouth Africa, VaAustin Moyo, avo vanova zvakare munyarikani musangano re Diaspora Care Forum, vanoti mashoko aVaMnangagwa ekuti vanhu vadzoke kumusha, hapana zvaanoreva nekuti kumusha hakuna mabasa kana mari uyewo hurumende yavo haizombokwanisa kugutsa mhuri yeZimbabwe iri munyika kana vose vari kunze kenyika. VaGarai Madziva, avo vanobva kwaRusape, vanoti ivo nemhuri yavo vangangode kudzokera kumusha asi matambudziko akaita sekushaikwa kwemari mumabhanga, kuipa kwemigwagwa, ndiko kuri kunyanyokonzera kuti mhuri yeZimbabwe iri kunze kwenyika isafarira kudzokera kumusha. Vanoti panguva yose yavanoshanyira kumusha, kushaikwa kwemari hakunyanye kuvatambudza nekuti vanenge vakagadzirira nguva dzose. VaMadziva vanoti pari zvino ivo nemhuri yavo havangakwanise kudzokera kumusha. Vazhinji vatakurukura navo varatidza kuti havasi kuzokurumidza kudzokera kumusha vamwe nekuda kwekudhura kwezvinhu muzvitoro, kushaikwa kwemabasa nezvimwe. No media source currently available   	https://www.voashona.com/a/zimbabweans-abroad-not-optimistic-about-ed-call-for-return-of-diasporans/4332775.html
sports	Mutambi weFC Platinum, Walter Musona, Anosimudza Mukomwe weSoccer Star of The Year 2022	Mutambi wechikwata cheFC Platinum, Walter Musona, ari kunyemwerera akananga kubhanga mushure mekutora mukombe we2022 Castle Lager Soccer Star of the Year pamabiko akaitwa muHarare neChishanu manheru. Musona akatambidzwa mari inoita iyo zviuru zvishanu zvemadhora ekuAmerica, kana kuti US$5000.00, mushure mekutora mukombe une chiremera chikuru munhabvu yemunyika weCastle Soccer Star of the Year wemwaka uno. Mari iyi imari yakawandisa zvikuru munyika muno pachitariswa mamiriro ehupfumi hwenyika. Muongorori wemutambo wenhabvu VaTinashe Museti vanoti Musona anokodzera nekutora mukombe weligi kwaakaita nechikwata chake. William Manhondo we Caps United akatendwa nemari inoita iyo zviuru zvitatu zvemadhora ekuAmerica kana kuti US$3000.00 mushure mekupedza ari pachinhanho chechipiri. VaMuseti vanoti ndipo paanofanira kuve ari nekuti hapana chaakabuda nacho chinobatika neCaps United kunze kwekurwira nzvimbo yavo mugungano iri. Frank Makarati weDynamos ndiye akatora chinhanho chechitatu ndokutambidzwa mari inoita iyo zviuru zviviri nemazana mashanu zvemadhora ekuAmerica kana kuti US$2500.00. Chiri kushamisa ndechekuti mutambi weHerentals, Tino Benza, ndiye akavhoterwa nechaunga kunzi ndiye mutambi akatamba zvinonwisa mvura mwaka uno. Asi pakasarudzwa ma Soccer Star, veruzhinji vaitonyunyuta kuti Benza aive asingakodzere pamberi paBlessing Majarira uyo vanotamba vese kuchikwata chimwechetecho. No media source currently available 	https://www.voashona.com/a/6861474.html
politics	VaTsvangirai, Amai Mujuru neVamwe vanopikisa Voronga Kuratidzira muHarare neChishanu	Mapato anopikisa ari mumubatanidzwa unozivikanwa nekuti National Electoral Reform Agenda kana kuti NERA anoti ari kuzoenderera mberi nekuratidzira nemusi weChishanu kuti Zimbabwe Electoral Commission ivandudze mitemo yesarudzo kunyangwe mapurisa ari kuti mushure mekuungana vasapinde mukati meguta. Vanokokera mabasa eNERA VaDidymus Mutasa vebato reZimbabwe People First vakaudza vatori venhau muHarare nemusi weChina kuti vari kutarisira vanhu vanodarika zviuru zana nemakumi mashanu pakuratidzira kwavo. Vapikawo kuti hapana kudududza pakuratidzira uku. Asi kunyange hazvo vasina kurambidza mapato aya kuti aratidzire, mukuru wemapurisa paHarare Central, Chief Supritendent Newbert Saunyama, vayambira kuti mapato aya kuti asapinde muguta sezvo vanhu vanenge vakawandisa. VaSaunyama vatiwo mapato aya akasununguka zvawo kuenda negwaro rawo renyunyuto kuZEC ine mahofisi ari nechekunze kweguta. Vanopikisa ava vachatanga vaungana pedyo neRainbow Towers panozivikanwa kuti Freedom Square nevamwe vasati vafamba nepakati peguta. VaMutasa vati tsamba yemapurisa haina kujeka uye vaenda kumatare edzimhosva kuti mapurisa asazopindira mukuratidzira uku. Nekuda kwaizvozvo, VaMutasa vati veruzhinji vanofanira kupinda mumigwagwa vakawanda kuti nyika ikwanise kuita sarudzo dzakachena. Sachigaro we komiti inoona nezvemutemo muNERA, VaDouglas Mwonzora, vati zvinoshamisa kuti mapurisa anorambidza mapato anopikisa kuratidzira mukati medhorobha asi akabvumidza bato reZanu PF kuita One Million Men mukati mekugata rimwero nguva pfupi yapfuura. VaMutasa vatiwo sangano reSouthern African Development Community rinofanira kutsigira vanhu vemuZimbabwe kuti nyika ive nesarudzo dzakachena vakati matambudziko ari munyika ese anokonzerwa nekuti nyika haiite sarudzo dzakachena. Mapato anopikisa munyika haasi kufara nemashandire ekomisheni yeZEC uye anoti haisi kuita basa rayo nemazvo uye inenge inoshanda ichirerekera kubato riri kutonga reZanu PF. Sachigaro weZEC Amai Rita Makarau vaudza Studio 7 kuti vari kuBotswana uye vanokwanisa kutaura nesu vadzoka neChishanu. Hatina kukwanisa kubata mutauriri weZanu-PF VaSimon Khaya Moyo kuti tinzwe divi ravo. No media source currently available  	https://www.voashona.com/a/zimbabwe-matongerwo-enyika/3480676.html
business	Zimbabwe Stock Exchange Ichatangidza Kushanda neMuvhuro	Musika weZimbabwe Stock Exchange uri kutarisirwa kutanga kushanda nemusi weMuvhuro. Asi nyanzvi munayay dzehupfumi, VaVictor Bhoroma, vanoti makambani anoti Old Mutual, Seed Co International ne PPC anzi ambomira kushandisa musika uyu sezvo ari kuferefetwa nebazi reFinancial Intelligence Unit panyaya dzaari kupomerwa dzekuti aisafambisa mari zvakanaka. No media source currently available 	https://www.voashona.com/a/zimbabwe-stock-exchange-expected-to-start-trading-monday/5523315.html
health	Vanhu Vanodarika Mazana Mapfumbamwe Vokumbira Kuvhenekwa Coronavirus	Zimbabwe neChitatu yakapinda muzuva retatu nyika yakavharwa senzira yekudzivirira kupararira kwechirwere cheCoronavirus, icho chabata vanhu vasere, uye kuuraya munhu mumwe chete. Bazi rezvehutano muZimbabwe rinoti pane vanhu vanosvika mazana mapfumbamwe ne gumi nevashanu vakachaya nhare kwariri vachifungidzira kuti vane chirwere cheCoronavirus kubva musi wa 28 mwedzi wapera. Vanhu vari kukurudzirwa kufona panhamba dzinoti 2-0-1-9 kana vachifungidzira kuti vabata chirwere ichi. Asi pane vakakwanisa kuongororwa vakaonekwa vaine chirwere ichi vanomwe vanonzi vari kunzwa zviri nani. Chirwere ichi, icho chakatanga kuChina gore rapera, chabata vanhu vanodarika mazana masere nemakumi masere ezviuru pasi rose, uye kuuraya vanhu zviuru makumi mana nezvina. Italy ndiyo iri kutungamira pakufirwa nevanhu vanodarika zviuru gumi nezviviri; Spain ichifirwawo nevanhu vanopfuura zviuru zvipfumbamwe, ichiteverwa ne America, iyo yarasikirwa nevanhu vanodarika zviuru zvina, ukuwo China iine vanhu zviuru zvitatu nemazana matatu ane gumi nevaviri vafa nechirwere ichi. Mutungamiri weAmerica, VaDonald Trump, vari kuyambira kuti nyika yavo inogona kurasikirwa nehupenyu hwevanhu vanogona kusvika pamazana maviri nemakumi mana ezviuru. Vanhu vabatwa nechirwere ichi mu America vadarika zviuru zana nemakumi masere nezvishanu. Mukuru wezvehutano mukanzuru yeHarare, Dr Prosper Chonzi, vanoti vanenge vasingakwanise kupora vari kumba vanoendeswa kuWilkins Hospital neBeatrice Infectious Unit muHarare, kanawo kuti Thorngrove kuBulawayo. 	https://www.voashona.com/a/vanhu-vanodarika-mazana-mapfumbamwe-vokumbira-kuvhenekwa-coronavirus-/5355829.html
sports	Xhaka angangodzokera Borussia	Granit Xhaka, anoti anogona kudzokera kuBorussia Monchengladbach kana kondirakiti yake yapera.   Chizvarwa chekuSwitzerland ichi chakambotamba mwaka mina kuBundesliga asati ayenda kuArsenal mugore ra2019 uko akatengwa nemari inosvika £35m.   Xhaka iye zvino ane kondirakiti nemaGunners ichapera mugore ra2024 uye anoti angade kudzokera kuMonchengladbach kana chikwata chekuGerman ichi chichimuda.   Achitaura neMit Geredet Podcast anoti, “Handina kubva kuBorussia ndichiuya kuArsenal nekuda kwemari kwete. Chaive chishuvo changu kutamba muEngland.   “Ndichangobva kuwedzera kondirakiti yangu, iyo yasara nemakore maviri kuti ipere. “Ndichabva ndasvitsa makore 32 saka kana Max Eberl (Monchengladbach’s director of sport) achida kundidzosa ndine makore 32, saka ini musuwo wangu wakazarurwa ndinoenda.”   Xhaka achangobva kusaina kondirakiti imwe kuArsenal yegore mwaka uno, zvichitevera kudiwa kwaaiitwa naJose Mourinho murairidzi weRoma. Mutambi uyu (29) pari zvino haasati ave kutamba nhabvu zvichitevera kukuvara kwaakaita gumbo rake mumutambo weNorth Londona Derby apo Arsenal yakakunda Tottenham 3-1. Akakuvara paibvi rake izvo zvichamuona asingatambe nhabvu kwemwedzi mitatu. — SportsMail.	https://www.kwayedza.co.zw/xhaka-angangodzokera-borussia/
sports	Isu tadzivirirwa 100pc –  PSL	  SANGANO rePremier Soccer League (PSL) rinoti riri kufara zvikuru kuti chirongwa chekubaiwa nhomba dzekudzivirira chirwere cheCovid-19 chiri kugamuchirwa nevatambi nezvikwata zviri pasi payo izvo zvaona vose vabaiwa vachisvika chikamu che99.9 percent.   Mukushi wemashoko wePSL – Kudzai Bare – anoti vatambi, varairidzi nehutungamiri hwezvikwata zvose zvinokwikwidza muligi iri vakabaiwa majekiseni eCovid-19 izvo zvinove zvimwe zvezvikonzero zvichaita kuti mutambo uyu utambwe vanhu vakasununguka.   Anoti mutambo uyu usati wadzoka, vakanyorerwa nesangano reSports and Recreation Commission (SRC) kuti vatambi vose nezvikwata zvavo, kusanganisira hutungamiri vabaiwe nhomba kuitira kuti mutambo uyu ugodzoka uye ugotambwa vanhu vakachengetedzeka.   “Tiri kugutsikana kuti vatambi nevarairidzi vabaiwa nhomba kusvika pari zvino vanosvika chikamu che99.9 percent. Zvinofadza nekuti vanhu vakaterera, vakatevedzera matanho anodiwa kuti mutambo udzoke ugofamba zvakanaka.   “Kubaiwa majekiseni nekugara vanhu vachivhenekwa Covid-19 mamwe ematanho anotarisirwa kutevedzerwa izvo zvatakapihwa neSRC, saka zvikwata zvakatevedzera zvikabaisa vatambi vazvo nehutungamiri hwacho,” anodaro.   Bare anoti sePSL, vari kushambadza kuvatsigiri venhabvu kuti vaendewo kunobaiwa kuitira kuti zvigobatsira nguva inotevera kana votenderwa kuzonoona zvikwata zvavo zvichitamba.   “Tiri kuvakurudzira tichishandisa nzira dzakasiyana dzinosanganisira dandemutande kuparidza shoko rekuti vanobaiwewo nhomba nekuti tinoda kuti vazouya kuzotsigira zvikwata zvavo vakasununguka. Kana vakabaiwa, zvinobatsira kuti vange vakachengetedzeka nekuti hatidi kuti nhabvu izowedzera pakutapurirana denda iri,” anodaro Bare.   Zvichakadaro, Bare anoti PSL ichazivisa svondo rinotevera kuti mitambo yemuno inogona kuenderera mberi here kana kuti ichambomiswa sezvo pachange pane mutambo wenyika wekurwira kuenda kuQatar World Cup.   MaWarriors, ayo ave kurairidzwa naNorman Mapeza, achasangana neGhana mumitambo miviri yakatevedzana yekuenda kuWorld Cup.   Mitambo yemuGroup G iyi iriko nemusi wa9 na12 Gumiguru asi hapasati pajeka kuti mitambo yeChibuku Super Cup ichambomiswa here kana kuti kwete kuitira kuti Mapeza agowaniswa nguva yekushanda nemaWarriors.   Mitambo yeChibuku Super Cup neChitatu svondo rino mushure mekumbomiswa kwenguva yakareba nechinangwa chekurwisa kupararira kwechirwere cheCovid-19.   “Tiri panyaya iyoyo, tinoziva kuti kune mutambo mukuru uchauya saka tichazozivisa svondo rinotevera kuti tichazvifambisa sei. Iye zvino tiri kungofunga nezvemitambo iriko svondo rino chete,” anodaro Bare.	https://www.kwayedza.co.zw/isu-tadzivirirwa-100pc-psl/
health	Vagari vemuHarare Vochemachema neKushomeka kweMotokari dzeKanzuru Yavo Dzinotakura Varwere	Vamwe vagari vemuHarare vari kuchema-chema nekushomeka kwemotokari dzekanzuru dzinotakura varwere, kana kuti maamburenzi, dzinova idzo dzine muripo uri nani zvichienzaniswa nedzemakambani akazvimirira. VaTaurai Zviripamwoyo, avo vakarwarirwa mazuva mashoma achangodarika, vanoti kunyangwe hazvo motokari dzinotakura varwere dzekanzuru yeHarare dziine muripo uri nani, hadziwanikwi zviri nyore. VaZviripamwoyo vanoti mamwe makambani ane motokari dzinotakura varwere akazvimirira anodhura zvakanyanya. Vachitaura neStudio 7, mumwe zvakare mugari wemuHarare, VaTanatsiwa Dambuza, vati kodzero yehutano iri mubumbiro remitemo yenyika haigoni kuzadzikiswa kana vagari vasiri kuwana motokari dzinotakura varwere dzine muripo uri pasi sedzekanzuru yeHarare. VaDambuza vakurudzira kanzuru kuti igadzirise dambudziko iri. Meya veguta reHarare, VaJacob Mafume, vatendawo kuti motokari dzinotakura varwere muguta ishoma zvakanyanya vachiti pari zvino dzinogona kunga dziri nomwe kana sere. Vawedzerawo vachiti kanzuru yavo ichange ichizeya nezvenyaya yekushomeka kwemotokari dzinotakura varwere kuti vagadzirise dambudziko iri. Vachipindura mubvunzo wekuti imotokari ngani dzingakwanira kanzuru, VaMafume vati kanzuru inoda mota dzinotakura varwere makumi maviri neshanu. Tsvakiridzo yaitwa neStudio 7 inoratidza kuti motokari dzekanzuru dzinotakura varwere ndidzo dzine mutengo yepasi inogonekwa nevagari vasina mari yakawanda. Pari zvino motokari dzinotakura varwere dzekanzuru yeHarare dzinobhadharisa makumi maviri emadhora ekuAmerica kana kuti US$20.00, vagari vachitenderwa kubhadhara nemari yemunyika. Ukuwo, makambani akazvimiririra achibhadarisa varwere mari inogona kusvika kuzana remadhora kana kuti US$100.00, kutakura murwere panguva yega yega. No media source currently available 	https://www.voashona.com/a/6860006.html
business	Kushandiswa kweMari yeChina neIMF Koshandura Zvinhu Pasi Rose?	Kutambirwa kwemari yekuChina semari inogona kushandiswa nesangano rinokweretesa mari pasi rose, reInternational Monetary Fund, kana kuti IMF, kunonzi mucherechedzo mukuru wekuti dhora rekuAmerica rava kukwikwidzwa zvine mutsindo pasi rose. Nyanzvi munyaya dzemari pasi rose dzinoti IMF yakatora danho iri mushure mekuona kuti China iri kufambira mberi zvikuru munyaya dzebudiriro, uye nyika dzakawanda dzinoshandisa zvinhu zviri kugadzirwa kuChina. Kunyange hazvo mari yekuChina, Yuan, iine huremu huri pasi pedhora rekuAmerica, nyanzvi munyaya dzemari dzinoti kusimukira kuri kuita hupfumi hweChina kuchaita kuti mari yayo ive nesimba mumakore mashoma anotevera. Dzimwe nyanzvi dziri kuyambira kuti mune remangwana vane mari dzavo vachaonekwa vachidyara mari dzavo mumakambani ekuChina, sezvo nyika iyi iri kuratidza kusimukira kune mutsindo. IMF isangano rinoziva zvinoitika muna zana nemakumi masere neshanu, uye ndiro sangano rinobatsira nyika dzinenge dzichida mari yerubatsiro. Vanoziva zviri kuitika muIMF vanoti kupinda kweChina mudura remari dzinoshandiswa nesangano iri, zvava kureva kuti maitiro esangano iri ava kuchinja, kuburikidza nekupihwa nzeve kunenge kwava kuitwa China. Kutengeserana kweChina nenyika dzemuAfrica kuri kuramba kuchikwira. Mugore ra2009, China yakapfuura America mukutengeserana nenyika dzemuAfrica uye muna Ndira gore rino, China inoti kutenga nekutengeserana pakati penyika iyi nenyika dzemuAfrica kwakapfuura mabhirioni gumi nemanomwe emadhora. Kutengeserana pakati peChina nenyika zhinji kuri kuramba kuchikwirira izvo zvave kukonzera kuti vanhu kana makambani anoisa mari mune dzimwe nyika, aise mari yavo mumakambani ekuChina. Zvichitevera kupinda kwe Yuan mudura reIMF, nyika dzinoita gumi nenomwe dzemuAfrica dziri kuzeya kushandiswa kwe Yuan mukutengeserana pakati padzo. Asi nyanzvi munezvemari nehupfumi uye vachidzidzisa zvemabhizimisi paDevry University kuOhio, Professor Elliot Masocha, vanoti havavimbi nemaitiro eChina. Asi imwezve nyanzvi munyaya dzehupfumi uye vachishanda neLabour, Economic Development Research Institute of Zimbabwe, Doctor Prosper Chitambara, vanoti China iri kubata nyika dzepasi rose nekuti hupfumi hwenyika iyi huri kukwirira zvekuti vemabhizimisi vemunyika dzakaita seAmerica vave kuda kuisa mari mumakambani ekuChina. VaChitambara vanobvumirana naVaMasocha kuti Zimbabwe ngaigadzirise hupfumi hwayo. Vanotiwo Zimbabwe inofanira kurega kutengesa zvinhu kana zvicherwa zvinozonogadzirwa kunze kwenyika sezviri kuitika kufodya nemangoda. VaChitambara vanoti hapana zvekuchadzvenga China nekuti masimba ezvehupfumi ari kuchinja asi Zimbabwe inofanira kushanda nesimba kuti isasaririra. Zvamira zvakadai, VaChitambara vanoti America inofanirwa kusunga dzisimbe kuitira kuti isapinzwe parumananzombe neChina. Nyanzvi dzinoti China iri kushandisa hunyanzvi hwavo mukutenga zvicherwa semubhadharo wainopihwa nenyika, zvikuru dzemu Africa dzinenge dzatenga zvinhu zvayo, kanawo nyika dzinenge dzapihwa mari yekusimudzira nyika idzi. Izvi zvinoita kuti China ive nehupfumi hwakasimba, kuburikidza nezvicherwa zvainenge yaunganidza, kana kuti sound money. Dzimwe nyika dzakabudirira dzine hupfumi hwe fiat currency, uhwo hunovapo kuburikidza nekuvimbika kwehurumende uko kunopa veruzhinji kuti varemekedze mari inodhinda nedzihurumende dzakadai. No media source currently available   	https://www.voashona.com/a/zimbabwe-china-trade-with-african-countries-is-going-up-prosper-chitambara-elliot-masocha/4435575.html
sports	NDINI CHIBABA: KAMAMBO	  MUTuNGAMIRIRI wesangano rinoona nezvenhabvu reZimbabwe Football Association (Zifa) — Felton Kamambo — anoti ndiye “Chibaba” chenhabvu yemuno uye Philip Chiyangwa anotonga kuCosafa kwake uko anotungamirawo.   Achitaura svondo radarika muHarare apo Zifa yaizivisa nyika kuti chizvarwa chekuCroatia, Zdravko Logarusic, ndiye ave murairidzi mutsva wemaWarriors, Kamambo anoti bhodhi rake ndiro rinotonga zvenhabvu yemuno.   “Tisu tiri panyanga, tisu zvibaba zvenhabvu zvemuno uye Philip Chiyangwa ndiye chibaba chekuCosafa, ipapo panzwisisei. Saka muno zvese zvine chekuita nenhabvu zvinotodarika nepatiri isu uye tisu tinopasisa kuti zviite,” anodaro Kamambo.   Kubva Kamambo akapinda panyanga mugore ra2018 apo akunda Chiyangwa pasarudzo dzemutungamiri weZifa, pagara pachingotenderera mashoko ekuti vaviri ava vakarimirana muganhu. Vamwewo ndivo vaiti Chiyangwa aikonzera nyonga-nyonga yaiitika mubhodhi raKamambo nguva yadarika izvo zvakazoona Zifa ichimutemera zvirango pamwechete naOmega Sibanda uyo aive mutevedzeri wake kuti vasava nechekuita nezvenhabvu yemuno.   Zifa yakasvika padanho rekutombonyorera kuCosafa kuti Chiyangwa abviswe pachigaro chekutungamirira sangano iri.   Kamambo anoti bhodhi rake harichadi kupedza nguva richinetsana nevanhu pamusoro penyaya dzekutungana kwembudzi.   Anoti iye zvino yasvika nguva yekubatanidza vanhu vese kuburikidza nenhabvu nekudaro Zifa yakabviswa zvirango zvavainge vatemera Chiyangwa naSibanda.   “Takagara pasi sebhodhi uye takazviona zvakakodzera kuti tiregerere Chiyangwa naSibanda.   “Tabvisa zvirango zvese zvatainge takavatemera, saka tichienda mberi chikuru kuti nhabvu yedu ibudirire pane kuswera tichinetsana zvisina                            basa.   “Toda kuti bhora redu rinakidze ndizvo chete zvatinoda kwete zvimwe zvese,” anodaro Kamambo.   Zvakadaro, Logarusic — uyo akamborairidza Sudan — akapihwa basa guru rekutungamira maWarriors mumitambo inosanganisira Africa Cup of Nations 2021 ne2022 World Cup.	https://www.kwayedza.co.zw/ndini-chibaba-kamambo/
health	Nyanzvi Dzokurudzira Vanhu Kuti Vagare Mudzimba Asi Vakawanda Vachiti Havana Chekudya	Apo vanhu vari kukurudzirwa kuti vatange kugara mumba kutanga mangwana senzira yekudzivirira kupararira kwechirwere cheCovid-19, nyanzvi munyaya dzezvehutano dziri kuyambira kuti vangwarire kutapurirwa chirwere sezvo parizvino vanhu vari kuvhenekwa vachiri vashoma. Mumiriri wesangano reWorld Health Organization muZimbabwe Dr Alex Gasasira vati vatambira kurudziro yekuti vanhu vambogara mumba nekuti zvinopa kuti vannhu vasatapurirane chirwere. Munyori mukuru wesangano ravanachiremba reSenior Hospital Doctors Association, Doctor Aaron Musara vati huwandu hwevanhu varikubatwa nechirwere ichi hunoratidza pachena kuti zvinhu hazvisisina kumira zvakanaka. VaMusara vakurudzira veruzhinji kuti vatevedzere kurudziro dzavanachiremba kuti chirwere ichi chisapararire. Vanhu vanhu vasaende pane magungano, vapfeke mamask zvakanaka vakavhara mhuno nemuromo uyewo kugeza maoko nguva dzose. Sachigaro wekomiti yeparamende inoona nezvehutano, Dr Ruth Labode, vatiwo danho rakatorwa nehurumende reLockdown rakakosha zvikuru vachiti kusamira zvakanaka kwehupfumi munyika kunopa kuti ruzhinji rufambe zvakanyanya izvo zvinowedzera kupararira kwechirwere ichi. Amai Labode vati kunyangwe hazvo Lockdown ichikanganisa mararamiro evanhu, kudzivirira kurambopararira kwechirwere kwakakosha vachitiwo kuvhurwa kwemuganhu pakati peSouth Africa neZimbabwe kunogona kuriko kwakonzera kukwira kwehuwandu hwevari kubatwa nechirwere cheCovid-19 Vaimbove gurukota rezvehutano, Doctor Henry Madzorera, vaudzawo Studio 7 kuti zviri pachena kuti hurumende yamomoterwa. VaMadzorera vati hurumende haina mari yekuongorora zvakanyanya vakati chakakosha panguva ino kuti munhu wega wega azvigarire kumba kuchengetedza hutano. Asi Muzvare Joylene Nyachuru mumwe mugari weku Glenview vati kuisa nyika mulockdown vanhu vasina chouviri hakuna zvakunobatsira. VaChristopher Gohori mumwezve mugari wemuHarare vatiwo pasina kugadzirisa dambudziko rekushaikwa kwemvura muHarare, vanhu kunyanya kumisha inogara vazhinji vacharamba vachiungana pazvibhorani sezvo vasingakwanisi kugara vasina mvura. Bazi rezvehutano rakazivisa kuti nekuda kwekukwira kuri kuita chirwere cheCovid-19 No media source currently available , vanhu vanenge vokurudzirwa kugara mumba kana kuti Lockdown kutanga mangwana. Bazi rezvehutano rakazivisawo kuti kubva neChipiri, mamwe makambani anenge asingachashandi uyewo rakatorambidza magungano kusara kwevanenge vachienda kurufu asi vasingadarike makumi matatu. Vanhu vanenge vasisabvumidzwe kuenda kune mamwe maguta.  	https://www.voashona.com/a/nyanzvi-dzokurudzira-vanhu-kuti-vagare-mudzimba-asi-vakawanda-vachiti-havana-chekudya/5724130.html
politics	Gweta reMDC-T yaVaChamisa Rinoti MDC-T Chaiyo Iri Pasi paVaChamisa	Gweta rinomirira MDC-T inotungamirwa naVaNelson Chamisa, VaThabani Mpofu, vanoti zviri pachena kuti bato raVaChamisa ndiro bato reMDC-T chairo. VaMpofu vanoti nyaya yezita pakati pavo neMDC-T inotungamirwa naMuzvare Thokozani Khupe haina kubviswa kumatare asi zuva rekuti inzwikwe richaziviswa mazuva anotevera. VaMpofu vanotiwo mari inobva kuhurumende ichipihwa mapato ezvematongerwo enyika iyo yakapiwa bato raVaChamisa, yakaendeswa kubato iri zviri pamutemo nekuti hurumende inoendesa cheki kukero yebato iri mumagwaro ehurumende. Mashoko aVa Mpofu anotevera mashoko emutevedzeri waMuzvare Khupe, VaObert Gutu, muhurukuro yavakaita neStudio7 neMuvhuro. Panguva iyi Studio7 haina kukwanisa kubata gweta raVaChamisa. “Nyaya iyi yemari inosetsa zvisingaiti. Mari iyi yakabva kuhurumende ichienda kubato reMDC. Vanhu vese muZimbabwe vanoziva kuti MDC inotungamirwa naVaChamisa; MDC ine mahofisi kuHarvest House; ekuBulawayo chaiwo, ari pasi paVaChamisa. Zvese zve MDC zviri pasi paVaChamisa,” VaMpofu vakaudza Studio7. VaMpofu vatiwo mutauriri weNational Assembly, VaJacob Mudenda, vakadzinga Muzvare Khupe muparamende mushure mekuudzwa kuita izvi neMDC-T yaVaChamisa. Vati danho rakatorwa iri rakacherechedza hutungamiri hwaVaChamisa. No media source currently available 	https://www.voashona.com/a/zimbabwe-advocate-thabani-mpofu-representing-chamisa-led-mdc-says-money-from-government-was-given-to-the-right-party--not-thokozani-khupe/4469378.html
business	Vanotengesa Mumigwagwa Vochema Zvichitevera Kuputsirwa paVanotengesera	Sangano rinomirira vanotengesera mumigwagwa reVendors Initiative for Social and Economic Transformation, (VISET) rinoti riri kushoropodza zvikuru danho rekanzuru yeguta reHarare rekuparadza kwayakaita misika yevanhu pamwe nekuparadza zvinhu zvavo panzvimbo yemabhizimusi yeBudiriro 5 svondo rino. Mugwaro raraburitsa, sangano iri rinoti rakawana humbowo hwekuti kuparadzwa kwenzvimbo dzekutengesera uku kwakapiwa mvumo nekanzuru pamwe neboka reEnvironmental Management Agency, EMA, uye VISET inotiwo ine humbowo hwekuti zvakaitwa izvi zviri kunze kwemutemo. Studio 7 haina kukwanisa kunzwa divi reEMA panyaya iyi. Izvi zvinoitika mushure mekunge kanzuru yatora danho rimwechetero svondo rapera payakaputsa zvivakwa zvevanhu vaitengesera paKamunhu Business Centre kuTafara/Mabvuku, uye kuedzawo kuputsa nzvimbo inoitirwa mitambo yeMoto Republik iri mukati meHarare. Asi mutauriri wekanzuru VaMichael Chideme vanoramba mashoko ekuti kanzuru yavo iri kuputsa zvinhu zvavanhu, vachiti chiri kuitwa nekanzuru yavo kuchenesa guta. VaChideme vanotiwo kanzuru yavo ine hurongwa hwekusangana nevaridzi veMoto Republik kuti vaone kuti vangaenda mberi sei. Izvi zvinotevera kupera kwemazuva manomwe akanga apiwa nekanzuru ekuti varidzi veMoto Republik vaparadze voga zvivakwa zvavo. VaChideme vanoti kambani iyi yakanga yaisa zvivakwa zvayo zvema container izvo zvisingabvumidzwi nemutemo wekanzuru yavo. No media source currently available 	https://www.voashona.com/a/zimbabwe-politics-demolitions-viset-harare-council-chideme/3768918.html
business	Chizvarwa cheZimbabwe Chiri muAmerica, VaNdenda, Vobata Pamwe neMasangano Akawanda muKusimudzira Vechidiki neNharaunda kuZimbabwe	Muchirongwa chedu chatinotarisa zviri kuitwa nevana veZimbabwe vari kunze kwenyika, svondo rino tine hurukuro naVaInnocent Ndenda vari mudunhu reTexas muAmerica asi vachibva kuHwedza mudunhu reMashonaland East. VaNdenda, avo vakaenda kuAmerica muna 2016, vanoti kunyange hazvo vachishanda samaneja pane imwe kambani kwakare kuTexas, vakaramba vachienderera mberi nemabasa avo avaiita vachiri kumusha, ekubatsira vanoshaya pamwe nekusimudzira nharaunda yavanobva. Pari zvino vanoti vari kushanda nemasangano matatu anoti reMubatirapamwe Trust, iro rinobatsira vanenge vachishandisa zvinodhaka, reMakoni North District Association, rakanangana nenyaya dzebudiriro, pamwe nereGlobal Exchange Program, iro rinobatanidza vanhu vanobva kunyika dzakasiyanasiyana. VaNdenda vanoti shuviro yavo ndeyekuona vana veZimbabwe vachiisa misoro pamwe vosiyana nehumbimbindoga, vachiti chose chinezwi rekuti kubatana chinobudirira. Vanoti ivowo vane shuviro yekuti vange vachizorangarirwawo mune remangwana semunhu akabatsira mukushanda nevamwe kubatanidza vanhu kuti vavandudze magariro avo. No media source currently available 	https://www.voashona.com/a/6827335.html
business	Vamwe Vari Kunze Vokurudzira Kubata Kugadzirisa Zviri Kunetsa Munyika	Zvime zvizvarwa zveZimbabwe zviri kunze kwenyika zviri kukurudzira hurumende kuti igadzirise nekukasika matambudziko akatarisana nenyika mune zveupfumi, zvichiti matambudziko aya ave kuzviita kuti zviwedzere kuremerwa nemutoro wekuchengeta hama neshamwari kumusha. Mumwe wevana veZimbabwe vari kunze kwenyika vari kuti kusagadzikana kwezvinyu kumusha kwave kuvaomera, ndaAmai Chenaimwoyo Mutambasere, avo vari kuBritain. Amai Mutambasere vanoti chave kuremedza vakawanda vari kunze inyaya yekuti havachatarisirwa kungobatsira hama neshamwari dzavo chete, asiwo kubatsira veruzhinji kuburikidza nekubatsira mukutsvagwa kwezvinhu zvakawanda zvinosanganisira mishonga yekushandisa muzvipatara zvinorapa veruzhinji. Vanotiwo vana veZimbabwe vari kunze kwenyika vagara vaine bandiko guru kwazvo mune zveupfumi hwenyika kuburikidza nemari dzavanotumira. Matambudziko ari kutarisana nenyika pari zvino anosanganisira kukwira kwemitengo yezvinhu, kushaikwa kwemafuta edzimotokari, pamwe nekushaikwa kwemari yekunze. Amai Mutambasere vanoti chave kudiwa munyika iye zvino kuvandudzwa kwenyaya dzezvematongerwo enyika kuitira kuti vari kunze vave nechivimbo chekudyara mari dzavo munyika. Vanoti chikuru chave kudiwa ndechekuti vana veZimbabwe vese vabatane vatsvage nzira dzekugadzirisa nadzo matambudziko aya kuitira kuti nyika ifambire mberi. No media source currently available 	https://www.voashona.com/a/zimbabwe-diaspora-economy-chenaimoyo-mutambasere/4927913.html
business	Amai Prisca Mupfumi neVamwe Voita Misangano muLondon	Gurukota rezvekushanyirwa kwenyika, Amai Prisca Mupfumira, nevamwe vakuru muhurumende, vari muLondon kuBritain kwavapinda musangano wezuva rimwechete we Investment Forum waitrirwa pa London Hilton Canary Wharf iri muCentral London. Musangano uyu wakarongwa neZimbabwe Investment and Development Agency iyo yakaburitsa gwaro neChitatu ichiti chinangwa chemusangano uyu change chiri chekushambadza Zimbabwe nemikana iri munyika munyaya dzezvemabhizinesi nekushanyirwa kwenyika. Vanoongorora nyaya dzezvehupfumi vashoropodza danho rehurumende rikuita rwendo rwune vanhu vakawanda vanobva kuZimbabwe vachienda kuLondon kunokwezva vekunze vachiti misnagano yakadai inogona kurongwa nemuzinda weZimbabwe muBritain. Vanhu ava vanoti Zimbabwe iri parumananzomba sezvo zvisina zvisina kumira zvakanaka munyaya dzemari. Hatina kukwanisa kubata Amai Mupfumira kuti tinzwe tivi ravo. Sachigaro wekomiti yeparamende inoona nezvekushanyirwa kwenyika, Amai Concilia Chinanzvavana vanoti basa ravo sekomiti nderekuona kuti zvirongwa zvebazi rekushanya kwevanhu munyika zvaitwa negwara rakanaka here. No media source currently available 	https://www.voashona.com/a/bazi-re-zvekushanyirwa-kwenyika-rotsvaga-chouviri/4650272.html
politics	Bato reSACP rekuSouth Africa Rinoti muZimbabwe Mune Dambudziko, Kunyange Hazvo Zanu PF iri Kuramba	Bato reSouth African Communist Party, SACP, rekuSouth Africa mukupera kwesvondo rakazivisa kuti muZimbabwe mune matambudziko anoda kutariswa nekukasika, ayo rinoti ari kubatawo South Africa. Vachitaura mushure memusangano weCentral Committee yebato ravo muJohannesburg, munyori mukuru webato iri, VaBlade Nsimande, vanove zvakare gurukota rezvedzidzo, vakati kuramba kuti muZimbabwe hamuna matambudziko kuzvinyepera pachitariswa huwandu hwevana veZimbabwe vari kuvaka misasa munyika iyi. Asi vakati vana veZimbabwe ndivo chete vanofanirwa kugadzirisa matambudziko ari munyika yavo. Mashoko ebato reSACP aya anouya panguva iyo bato reAfrican National Congress, ANC, rakabva kutumira chikwata kuZimbabwe chaitungamirwa nemunyori mukuru webato iri VaAce Magashule kuti chinonzwisisa nezvematambudziko anonzi akatarisa nezimbabwe. Hurumende pamwe nebato reZanu PF vagara vari kuramba kuti munyika hamuna matambudziko, kunyange hazvo vanopikisa pamwe nemamwe masangano akazvimirira vari kuti munyika mune matambudziko. Vakafanobata chigaro chemutauriri weZanu PF, VaPatrick Chinamasa vakaudza vatori venhau kuti Zimbabwe harisi dunhu reSouth Africa, nekudaro nyika iyi inofanirwa kusiyana netsika yekuisa mhino dzayo munyaya dzeZimbabwe. VaChinamasa vakapomerawo hurumende yeSouth Africa kuve pasi pevachena. Studio 7 yaedza kunzwa divi reZanu PF pamusoro pemashoko ebato reSouth African Communist party aya, asi sachigaro veZanu PF mudunhu reSouth Africa, VaKenneth Mandaza vavimbisa kuzopindura mibvunzo yedu nemusi weMuvhuro. Vanoongorora zvematongerwo enyika vachitungamira sangano reFastforward Community Development Centre, VaAkson Potera vanoti hazvishamise kuti munyori mukuru weSACP, VaBlade Nsimande vakataura kuti muZimbabwe mune dambudziko nekuti vakaona kuti mune dambudziko. Vanoti VaNsimande munhu akanzvera mabhuku zvakanyanya zvekuti vanogona kuve nemaonero akasiyana kubva kune vamwe. No media source currently available 	https://www.voashona.com/a/zimbabwe-crisis-sacp-b-lade-nsimande-akson-potera/5582395.html
politics	Mapato Ari Kupinda Musarudzo dzeBy-Election Oita Gadziriro Dzekupedzisira Mamwe Achinyunyuta neKushungurudzwa kweNhengo Dzawo	Panguva iyo vanoongorora zvematongerwo enyika nemasangano anorwira kodzero dzevanhu vari kunyunyuta kuti mhirizhonga yezvematongerwo enyika iri kuramba ichikwira munyika, mapato ari kukwikwidza musarudzo dzema by-election dziri kuitwa musi wa 26 mwedzi uno ave mushishi kumhanya nendima yekutsvaga rutsigiro kekupedzisira. Mapato akawanda akaronga misangano kubva neChishanu, mimwe misangano neMugovera, vamwe vachiita misangano yavo neneSvondo, vamwe neMuvhuro unouya kana neChipiri vachiedza kubata vanovhota nguva yekuvharwa kwekutsvagwa kwerutsigiro isati yasvika. Zvinonzi pamutemo mapato anobvumidzwa kutsvaga rutsigiro kusvika pamazuva mana sarudzo dzisati dzaitwa. Mamwe mapato ari kunyunyuta kuti ari kunyimwa mvumo nemapurisa yekuita misangano yawo mune mamwe matunhu achiudzwa kuti kunenge kuine mutungamiri weZanu PF uye vari mutungamiri wenyika VaEmmerson Mnangagwa vachiitawo misangano nenhengo dzebato ravo ikoko. Mutauriri weMDC-T inotungamirirwa naVaDouglas Mwonzora, iyo iri kupinda musarudzo idzi seMDC Alliace, VaWitness Dube, vanoti vakarambidzwa kuita musangano wavo kuBinga musi wa 21 unove Muvhuro unouya vachinzi nekuti kunenge kuina VaMnangagwa, mapurisa achiti haazokwanisi kutarisa misangano miviri iyi. Asi VaDube vanoti vakatoshamiswa nazvo sezvo vakanga vari ivo vakanga vatanga kuzivisa mapurisa kuti vari kuda kuita musangano wavo ikoko ye vakanga vatombopiwa mvumo yekuita musangano uyu. Munyori anoona nezvekudyidzana nedzimwe nyika mubato idzva rePatriotic Zimbabweans, VaPishai Muchauraya, vanotiwo bato ravo harisi kusangana nematambudziko ekurambidzwa kuita misangano yavo sezvo vasingatsvage mvumo kubva kumapurisa kana kuazivisa kuti vari kuita misangano yavo. Ukuwo, Zimbabwe Electoral Commission, kana kuti ZEC, yakatozivisawo kuti yakatodhinda kare mapepa ekuvhotesa, uye vose vari kukwikwidza musarudzo idzi vave kukwanisa kuwana gwaro revavhoti, kana kuti voters’ roll. ZEC yakazivisa kuti vanhu vanosvika zviuru mazana masere negumi nezvitatu nemazana matanhatu ane makumi mashanu nevapfumbamwe, kana kuti 813 659 vakanyoresa kuvhota musarudzo yevamiriri vedare reparamende. Vamwe zviuru mazana matanhatu nemakumi manomwe nezvisere zvine mazana maviri nemakumi matanhatu, kana kuti 678 260 vanonziwo vakanyoresawo kuvhota musarudzo yemakanzuru. Asi VaDube vanoti bato ravo harisi kugutsikana negadziriro iri kuitwa neZEC pasarudzo idzi, vachipa muenzaniso wekudhindwa kwakaitwa mapepa ekuvhotesa mapato ezvematongerwo enyika asingazive. VaMuchauraya vanoti sebato idzva, havakwanise kunyanya kutaura pamusoro pezviri kuitwa neZEC kunze kwekungoti chete vari kuona sekunge ZEC iri kunyanya kuwanza misangano nemapato ezvematongerwo enyika ari kupinda musarudzo, zvavanoti zvakanangana nekuda kukanganisa mutsvaga rutsigirio. Mapato gumi nematanhatu kana kuti 16 akanyoresa kuti achakwikwidza musarudzo idzi. Mapato aya anoti reCitizen Coalition for Change, Zanu PF, All People's Party, Democratic Opposition Party, Federation of African State, Free Zimbabwe Congress, Labour, Economists and African Democrats, MA'AT Zimbabwe, Movement for Democratic Change Alliance. Mamwe ari kukwikwidza anoti New Patriotic Front, Patriotic Zimbabweans, Republican Party of Zimbabwe, United Democratic Alliance, United Zimbabwe Alliance, Zimbabwe African People's Union neZimbabwe Labour Party. Kune zvigaro makumi maviri vezvisere zvedare reparamende pamwe nezvigaro zana nezvishanu zvemakanzuru zvichakwikwidzwa musarudzo idzi. No media source currently available 	https://www.voashona.com/a/6489635.html
sports	Chisora orovana naTakam	(34) acharwa naCarlos Takam (37) apo vanenge vachitsigira mutambo waDillian Whyte naJoseph Parker.   Chisora (ari pamufananidzo kurudyi) – uyo anokwikwidza muboka reheavyweight – ari kumhanyidzana nenguva kuti azvirakidze kuti anogona kurwira mabhande makuru zvichitevera kukundwa kwaakaitwa katatu mumitambo yake mitanhatu yadarika.   Takam, anove wekuFrance asi ari chizvarwa chekuCameroon, akarakidza kuti anogona kuzvimirira apo akamisidzana naAnthony Joshua kusvika muround rechi10 muna Gumiguru gore radarika, asi kubva ipapo haana kuzombokwikwidza zvakare.   Akazopinzwa kuti akwikwidze mumutambo uyu pakupedzisira asi akarwa semvumba zvakashamisa vazhinji zvisinei kuti akazorikitwa hake naAJ muround rechi10.   “Kudivi raDel Boy uyu mukana wake wekupedzisira kuti arwe aende pamusoro pevamwe vatambi vetsiva uye kunaTakam mumwe mukana wake wekurwira kuti azorwire mamwe mabhande makuru etsiva zvichitevera kurwa kwaakaita naAJ zvinonwisa mvura,” anodaro puromota wetsiva, Eddie Hearn.   “Ndinonzwa manyukunyuku kuti tave kuronga mutambo uyu weheavyweight uyo ndinoona uchinakidza zvikuru kukunda ngoma kurira mwedzi unotevera, mutambo mukuru uyu.” – SportsMail boxing	https://www.kwayedza.co.zw/chisora-orovana-natakam/
business	Vakawanda Vofarira Kudzikiswa Kwaitwa Mitengo yeDhata	Kukwidzwa kwemitengo uku kwaive kwaitika mushure medanho rakatorwa neboka rePost and Telecommunications Regulatory Authority, kana kuti POTRAZ rekutambira chikumbiro chemakambani enharembozha chekuti mitengo iyi ikwidzwe. Vanhu vakawanda vari kutambira nemufaro danho rakatorwa negurukota rehumhizha hwekufambiswa kwamashoko, VaSupa Mandiwanzira, rekumisa kukwidzwa kwemitengo wekushandisa internet panharembozha kwaive kwaitwa namakambni enharembozha. Kukwidzwa kwemitengo uku kwaive kwaitika mushure medanho rakatorwa neboka rePost and Telecommunications Regulatory Authority, kana kuti POTRAZ rekutambira chikumbiro chemakambani enharembozha chekuti mitengo iyi ikwidzwe. Vanhu vakawanda avo vaive varatidza kusafara kwavo vachishandisa Facebook, Twitter neWhatsapp, vadzokera zvakare painternet vachiratidza kufara kwavo nedanho ratorwa naVaMandiwanzira iri. Vamwe vataura neStudio 7 vatiwo vari kufara vachiti izvi zvinoratidza kuti vanhu vakataura nezwi rimwe chete pane zvinhu zvinenge zvichivanetsa, hurumende inogona kuvateerera. Mumwe mugari wemuBulawayo, Muzvare Nozipho Moyo, vanoti vari kufara nedanho rekumisa kukwidzwa kwemitengo yedhata. Asi Muzvare Moyo vanoti mitengo iyi yange isingafanirwe kuve yakakwidzwa kubvira pekutanga kuchitariswa kuti mitengo yeinternet muZimbabwe yagara iri pamusoro. VaMandiwanzira vakazivisa nezvekumisa kukwidza kwemitengo yedhata uku nemusi weChina mushure mekunge veruzhinji varatidza kusafara kwavo. Mumashoko avo, VaMandiwanzira, avo vaive vamboti havaikwanisa kupindira munyaya iyi sezvo vari pazororo, vakazivisa kuti mushure mekutaura nevakafanobata chigaro chegurukota rezvehumhizha hwekufambiswa kwemashoko, Amai Prisca Mupfumira, pamwe nePotraz, vakaona zvakakodzera kuti kukwidzwa kwemitengo iyi kumbomiswa. Studio 7 haina kukwanisa kunzwa kuna Amai Mupfumira kana kubva kuPotraz. Asi Potraz yaburitsawo mashoko ekuti yamisa danho rekukwidza mitengo yeinternet. Vamwe vanhuwo vakawanda vange vachishora kambani yeEconet iyo inonzi ndiyo yaive yauya nezano rekukwidzwa kwemitengo uku uye inova iyo yaive yakwidza mitengo iyi zvakanyanyisa uye nechimbi-chimbi. Hatina kukwanisa kunzwa kubva kuEconet panyaya iyi asi kambani iyi yazivisawo kuti yave kudzokera kumitemgo yakare. Mumwe anotengesa airtime uyo angoda kuzvidoma nezita rekuti Moyo ati kukwidzwa kwemitengo kwaive kwaitwa uku kwange kwave kukanganisa basa rake nevamwewo vanotengesa airtime saiye. Mutungamiri wekufambiswa kwemabasa musangano reAbammeli Human Rights Lawyers Network, VaTineyi Mukwewa, vati danho ratorwa nehurumende rinoratidza masimba evanhu kana vakataura nenzwi rimwe chete. VaNigel Gambanga avo vanoshanda nebepanhau repainternet rinonyora pamusoro pezvehumhizha hwekufambiswa kwemashoko, vanoti ichokwadi kuti makambni enharembozha ari kudurirwa nekuwanisa vanhu internet vachitiwo vanowona mitengo ichizokwidzwa zvekare asi zvisina kunyanya sezvange zvaitwa pari zvino. Gore rakapera Potraz yakakonzerazve mutauro apo yakatora danho rekuti makambani enharembozha asaite zvirongwa zvakasiyana-siyana zvekuderedza mitengo	https://www.voashona.com/a/zimbabwe-mobile-phones/3675272.html
business	Zimbabwe Yokurudzirwa Kushanda neIMF Apo Makambani Otadza Kubhadara Mitero kuZIMRA	Nyaya yekugadzirisa hupfumi hwenyika inenge yoramba ichinetsa zvichitevera mashoko eZimbabwe Revenue Authority, ZIMRA, ekuti iri kutadza kuunganidza mari yemitero yavange vachitarisira kubva kuvanhu nemakambani. Asi imwe nyanzvi munyaya dzezvehupfumi, uye vari muridzi wekambani yeManagement Solutions, VaLuxon Zembe, avo vaimbova mutungamiri weZimbabwe National Chamber of Commerce, vanoti vanhu vose vanofanira kutsigira zviri kuitwa negurukota rezvemari, VaPatrick Chinamasa, zvekuyedza kugadzirisa hupfumi vachishanda neIMF. Zimbabwe pari zvino haisi kupihwa zvikwereti nenyika uye mabhanga ekunze nepamusana pekutadza kubhadhara mitero. Mamwe makurukota ehurumende kusanganisira rezvekuendeswa kwehupfumi kuvatema, VaPatrick Zhuwawo, pamwe rezvevakarwa hondo, VaChris Mutsvangwa, vange vachishora VaChinamasa zvikuru vachiti vari kurasika nekuda kuumba hukama neIMF neWorld Bank. Mari dzemitero inobatwa nehurumende dzinoshandiswa kubhadhara vashandi vehurumende, kugadzira migwagwa, zvikoro, magwenya emagetsi, madhamu nezvimwe zvivakwa. Mukati memwedzi mitanhatu yekutanga kwegore rino, ZIMRA yakawana mari inosvika US$1,66 billion asi iyo yaitarisira mari inosvika US$1,76 billion. Sachigaro webhodhi reZIMRA, Amai Willia Bonyongwe, mumashoko avo mugwaro rezvemamiriro emari yemitero, vanobvuma kuti kusamira zvakanaka kwehupfumi kwapa kuti makambani akawanda atadze kubhadhara mitero. Vanotiwo vakayedza kupa makambani nguva yakareba yekubhadhara zvikwereti vachiyambira kuomesera vari kuramba kubhadhara mari dzemitero vachiviga mari kuti ZIMRA isaone zviri kuitika, asi zvakakona n’anga murapwa achida . Makambani ane zvikwereti kuZIMRA zvemari inosvika bhiriyoni imwe chete yemadhora. Hatina kukwanisa kubata mukuru weZIMRA, VaGershom Pasi, sezvo nhare yavo yange isiri kudairwa. No media source currently available 	https://www.voashona.com/a/zimbabwe-politics-chinamasa-zembe-zimra-zhuwawo-kasukuwere-mutsvangwa/3034669.html
politics	Hurukuro dzeRunyararo Pakati peRussia neUkraine Dzotarisirwa Kutangazve muTurkey	Nhaurirano dzeRusssia neUkraine dziri kutarisirwa kutanga svondo rino muTurkey apo hondo pakati penyika mbiri idzi yapinda musvondo rechishanu. Mutungamiri wenyika yeUkraine VaVolodomyr Zelenskyy vanoti rusungunuko rwenyika yavo yose rwakakosha munhaurirano idzi vachiramba zviri kutaurwa neRussia kuti itore mamwe matunhu enyika yavo. Mutungamiri wenyika yeTurkey VaRecep Tayyip Erdogan vakatotaura parunhare memutungamiri weRussia VaVladimir Putin vachikurudzira kuti vambokanda zvombo pasi. United Nations inoti vanhu mamiriyoni gumi vamanikidzwa kuenda muhupoterei muUkraine nekuda kwehondo iyi. Gurukota rinoona nezvekudyidzana nedzimwe nyika muAmerica VaAntony Blinken vakadzokorora zvakare kuti nyika yavo haisikuda kupidigura hurumende yeRussia mushre mekunge mutungamiti wenyika VaJoe Biden vati VaPutin havafanire kuramba vari pachigaro zvichitevera kurwisa kwavari kuita Ukraine. Nyanzvi munyaya dzezvehupfumi Muzvinafundo Mashocha vari muAmerica vaudza Studio 7 kuti vanoona Russia ichibvuma kuita nhaurirano dzekupedza hondo sezvo zvirango zvakaomarara zvayakatemerwa zvichigona kukanganisa hupfumi hwavo zvakanyanya. No media source currently available 	https://www.voashona.com/a/6505244.html
business	Kuvhurwa kweZvikoro Kuchanetsa Rwendo Rwuno	Kuvhurwa kwezvikoro kunogona kusafamba sezviri kutarisirwa mushure mekunge masangano akawanda anomirira varairidzi azivisa kuti nhengo dzawo dzakawanda dzichatadza kudzokera kumabasa nekuda kwekushaiwa mari dzekufambisa. Varairidzi vari kuda kuti hurumende idzosere mihoro yavo pamari dzavaitambira muna 2018, uye kuti nyaya dzehutano hwavo dzigadziriswe maringe nekudzivirirwa kubva kuCovid-19. Varairidzi vanodzidzisa zvidzidzo zveGrdae 7, Form 4 neForm 6 vanofanirwa kunge vadzokera kumabasa avo nhasi vachigadzirira kuvhurwa kwezvikoro muchikamu chekutanga nemusi weMuvhuro svondo rinouya. Studio 7 yakundikana kunzwa divi rehurumende panyaya iyi. Asi mukupera kwesvondo hurumende yakazivisa kuti varairidzi vose vanoda kubaiwa nhomba vachabaiwa kana zvikoro zvavhurwa. Mutungamiri wesangano reProgressive Teachers’ Union of Zimbabwe, PTUZ, VaTakavafira Zhou, vanoti hapana chikoro chingavhurika kana zvichemo zvevashandi zvisati zvagadziriswa. No media source currently available Asi vakafanobata chigaro chemutauriri wesangano reZimbabwe Teachers Association, ZIMTA, VaGoodwill Taderera, vanotiwo sesangano, vanotarisira kuti hutano hwevarairidzi huiswe pamberi kunyanya, uye vari kugumburwa nehurongwa hwekuti varairidzi vadzokere kumabasa vasina mari. VaTaderera vanoti sesangano vari kuda kuti musi wa 15 Kurume uchavhurwa zvikoro, usati wasvika, hurumende inofanirwa kutanga yavapa mari dzichaita kuti varairidzi vakwanise kudzokera kumabasa. No media source currently available Zvichakadaro, mubatanidzwa wemamwe masangano anomirira vashandi vehurumende, weZimbabwe Confederation of Public Sector Trade Unions, uyo waimbozivikana seApex Council, nezuro wakanyorerawo gurukota rinoona nezvevashandi vehurumende tsamba richipa hurumende mazuva manomwe kubva nezuro ekuti inge yagadzirisa zvichemo zvevashandi zvemihoro yavo, kukundikana kwayo vashandi vanozozivisa nezvehurongwa hwekuramwa mabasa. Gwaro rinoti hurumende iri kukundikana kushevedzera musangano weNational Joint Negotiating Council, uyo waifanirwa kunge wakaitwa muna Ndira wegore rino sezvakanga zvabvumirwa pamusangano wakapedzisira kuitwa muna Zvita, wekuti hurumende idzosere mihoro yevashandioo pamari dzavaitambira muna Gumiguru 2018.	https://www.voashona.com/a/zimbabwe-teachers-unions-wary-about-schools-opening-without-their-demands-being-met/5808633.html
politics	Mutungamiri weAmerica, VaDonald Trump, Voronga Kushanyira Muganhu weNyika Yavo neMexico	Mutungamiri we nyika yeamerica, Va Donald Trump, vari kutarisirwa kushanyira muganhu we America neMexico svondo rino panguva iyo pasati pave nechiyedza chekuti bato rinopikisa reDemocratic Party richawirirana here nebato ravo reRepublican Party kuti vavhure mamwe mapazi ehurumende, ayo asvika muzuva rechi gumi nesere akavharwa. Va Trump vaudza vatori venhau kuti vanogona kushandisa masimba avo ekuisa ekumbosendeka bumbiro remitemo parutivi – kana kuti national Emergency nekuda kwekusawirirana kwavepo nenyaya yemari yekuvaka mudhuri kumuganhu wenyika mbiri idzi yavari kuda. Chizvarwa cheZimbabwe chinoshanda nemasangano anorwira kodzero dzevanhu nezvematongerweo enyika, VaCharles Mutama, avo vanogara mu Maryland, vanoti mashandiro ehurumende yekuAmerica haangashandi kuZimbabwe kana pasati paitwa shanduko mumatongerwo enyika muZimbabwe. No media source currently available 	https://www.voashona.com/a/america-mexico-wall-trump-mutama/4733180.html
health	Vaive Mukuru weBulawayo Polytechnic Engineer Mabasa Vakashaya neCovid-19 Voradzikwa	Mukuru wechikoro cheBulawayo Polytechnic Engineer Gilbert Mzenzi Mabasa avo vakashaya nemusi weChishanu nechirwere cheCovid-19 kuArundel Hospital chiri pe kuUnited Bulawayo Hospital’s vakaradzikwa nemusi weSvondo kuBulawayo kumarinda eAthlone. Vachitaura nebepanhau reSunday News, gurukota rezvedzidzo yepamusoro Muzvinafundo Amon Murwira vati VaMabasa munhu ainge ari mbariro munyaya dzedzidzo sezvo ainge akazvipira kuvandudza dzidzo munyika uye nyika yarasikirwa zvikuru. Engineer Mabasa vaizivikanwa zvikuru nerekuti “The Teacher” semunhu aida kudzidzisa vanhu zveshoko raMwari nehupenyu. Vange vave nemakore makumi matanhatu nemashanu ekuberekwa. Vakazivisa musi wa 6 Nyamavhuvhu kuti vainge vabatwa nechirwere cheCovid-19. VaMabasa vasiya mudzimai nevana vatanhatu. Mumwe akashanda naEngineer Mabasa inhengo yeparamende yeMDC Alliance yaive sachigaro wedzidzo VaDaniel Molokele. Zvichakadaro, bazi rezvehutano rinoti nemusi weMugovera vanhu gumi nevatanhatu vakafa nechirwere cheCovid-19 zvasiya vafa nacho kubva zvachatanga kupararira vave zviuru zvina nemazana matatu nemakumi mapfumbamwe kana kuti 4, 390. Vanhu zana nemakumi matatu nemumwe vakabatwa nechirwere ichi zvasiya vabatwa nacho kubva zvachatanga kupararira vave zana rezviuru nemakumi maviri nemana zvine mazana matatu nemakumi matanmhatu nemanomwe kana kuti 124, 367. Vanhu mazana maviri nemakumi maviri nevatanhatu kana kuti 226 vakapora kubva kuchirwere ichi zvasiya vapora vave zana rezviuru negumi nemazana manomwe nemakumi manomwe nemashanu kana kuti 110, 775. Bazi rezvehutano rinoti vanhu miriyoni imwe chete nezviuru mazana mashanu zvine makumi mapfumbamwe nemakumi matanhatu nemazana matatu nemakumi masere nemumwe kana kuti 1, 596 381 vabayiwa nhomba yeCovid-19 kapiri sezvinotarisirwa. Vabayiwa nhomba kekutanga vave mamiriyoni maviri nezviuru mazana mashanu negumi nematanhatu zvine mazana matatu nemakumi mashanu nematatu kana kuti 2, 513, 353. Hurumende inoti ine hurongwa hwekubaya vanhu mamiriyoni gumi nhomba kutin inyatsoshanda zvinotarisirwa kudzivirira kuparira kwechirwere cheCovid-19. No media source currently available 	https://www.voashona.com/a/vaive-mukuru-webulawayo-polytechnic-engineer-mabasa-vakashaya-necovid-19-voradzikwa/6077990.html
sports	Ndiyani Achatamba neFrance Mufainari yeWorld Cup-England Kana Croatia?	Chikwata cheFrance chapinda mufainari ye 2018 World Cup mushure mekurova Belgium 1-0. . Chibodzwa chakabva kuna Samuel Umtiti zvikwata zviviri izvi zvichangobva kuzororo yemaranjisi chakapinza France mufainari ye 2018 World Cup iyo iriko neSvondo. France yave kusangana nechikwata chichakunda pane imwe semi fainari iriko nhasi manheru pakati peCroatia neEngland. Muteveri weHighlanders, VaSifelani Maphosa vanoti kukunda kwakaita France mumutambo mukuru uyu kunoratidza kuti chikwata ichi chakasimba zvekukwanisa kutora mukombe mukuru uyu.  Muongorori wemutambo wenhabvu, VaFarai Kambamura, vanoti hapana aitarisira kuti France ingasvike mufainari vachiwedzera ivo kuti payave apa yave kunotora mukombe. Asi kunyange hazvo France yakakunda mumutambo uyu, ivo pachavo vanobvuma kuti izvi hazvina kuuya nyore sezvo Belgium yakarwisa semvumba. Belgium yacho ingadai yakakundawo mumutambo uyu dai yakashandisa mikana yakawandisa yayakawana asi panzvimbo yekurovera mabara mugedhe, yaida kuita bhora rekufamba naro mumambure. Aka kanga kave kechipiri munhoroondo yeBelgium kusvika muma semi fainari eWorld Cup. Asi iyi yave nhorooondo sezvo France yave kutarisira fainari uyezve nekutora World Cup yayo yechipiri mushure mekumboita izvi muna 1998. Mumutambo uriko na 8pm nhasi, weCroatia ne England, Croatia iri kutarisira kuna Luka Modric kuti ikunde England. Croatia ine vatambi vanotambira zvikwata zvine mukurumbira zvinoti Barcelona, Real Madrid, Atletico Madrid, Liverpool, Juventus, Inter Milan ne AC Milan.  Ukuwo England iri kutarisira kuna Harry Kane kuti ipinde mufainari neSvondo. No media source currently available  	https://www.voashona.com/a/ndiyani-achatamba-nefrance-mufainari-yeworld-cup-england-kana-croatia/4477766.html
sports	Nadal akabuda muCincinnati Masters	wetenesi pasi rese, Rafael Nadal (32), akabuda mumutambo weCincinnati Masters sezvo ari kuedza kutanga gadziriro dzake dzekuchengetedza mukombe weUS Open. Nadal – uyo anove chizvarwa chekuSpain – akaumburudza Stefano Tsitsipas wekuGreece achibva ahwina mukombe wake wechi80 ndokubva atora zvakare Rodgers Cup kuToronto musi weSvondo. “Ndine hurombo kukuzivisai kuti handisi kuzotamba kuCincinnati gore rino,” Nadal akanyora padandemutande rake reTwitter musi weSvondo. “Hapana chimwe chikonzero kunze kwekuchengetedza hupenyu hwangu uye nekuedza kuramba ndiri mutano sezvandiri kunzwa iye zvino. “Ndine kutenda kukuru kune shamwari yangu Andre Silva, tournament director weCinciannati Tournament, uyo wandakataura naye panharembozha akanzwisisa zvikuru nyaya iripo yandakamutsanangurira.” Kubuda kwaNadal mumutambo uyu kwave kusiya Roger Federer, uyo aive asiko kuToronto, ariye mutambi ari kutarisirwa kuhwina makwishu aya eCincinnati. Makwikwi eUS Open achatanga musi wa27 Nyamavhuvhu, kuFlushing Meadows. — Sportsmail Tennis	https://www.kwayedza.co.zw/nadal-akabuda-mucincinnati-masters/
sports	Vakawanda Votadza Kuona World Cup neKudzimwa kweMagetsi	Vanhu vakawanda muZimbabwe vari kutadza kuona makundano avanofanira efifa World Cup nenya yekudzimwa kwemagetsi neZESA Saudi Arabia nhasi yashamisa pasi rose nekurova Argentina 2-1 pamutambo weWorld Cup kuQatar muGroup C. Vakawanda vange vachitarisira kuti Argentina ichasimudza mukombe uyu. Asi muZimbabwe vamwe havana kuona mutambo uyu sezvo kwange kusina magetsi. Nzvimbo zakawanda munyika dzatarisana nedambudziko guru remagetsi ari kuenda mangwanani odzoka pakati pehusiku panguva iyo mitambo ye2022 World Cup inenge yapera. Vanoitawo zvekubheja vatarisana nedambudziko guru sezvo nzvimbo dzavanotambira dziri kuswera dzakavharwa nekushaya magetsi. Muzvinabhizimisi VaInnocent Mutenha avo vane mabhawa muWarren Park nekuKuwadzana vanoti magetsi avakanganisira basa panguva ino yeWorld Cup. Nemhaka yekushaikwa kwemagetsi uku, vakawanda nezuro vakatadza kuona mutambo weWorld Cup wavaishuwira pakati peSenegal neNetherlands uyo Senegal yakarohwa 2-0. Mutambo weSenegal unotevera uriko neChishanu apo iri kusangana neQatar.MMuongorori wemutambo wenhabvu VaTinashe Museti vanoti Qatar inofanira kukunda kana kuti huhwandu hwevanhu vemuQatar mudzinhandare kumakundano aya hunodzikira. Zvimwe zvikwata zviri mugungano rine Qatar neSenegal iEcuador pamwe neNetherlands. Brazil iyo veruzhinji varikutarisira kuti ichatora mukombe uyu iri kupinda munhandare neChina apo iri kusangana neSerbia. Vakawanda kusanganisira mukuru weZimbabwe National Soccer Supporters Association VaJoseph Mutawu vanoti mukombe uri kuenda nemaSamba Boys aya. Asi vaongorori vemutambo uyu vanoti hapana chikwata chiri pamberi vachiti chimwe cheArgentina, Belgium, France, Germany neNetherlands chinokwanisa kutorawo mukombe uyu. Munyori wezvemutambo wenhabvu anogara kuEngland Admire Muhimeke anoti Argentina kana Germany ndidzo dzinogona kutora mukombe uyu. Panyaya yemagetsi, mutauriri weZesa VaGeorge Manyaya vanoti Zesa haikwanise kubuditsa hurongwa hwenguva dzinodzimwa magetsi nekuti dzimwe nguva kudzima uku kunosangana nekufa kwezvinotakurisa moto wacho. Vanoti veruzhinji vanofanira kujairira kudzimwa kwemagetsi kwenguva refu kuri kuitika uku. Izvi zvinoreva kuti vakawanda munyika vachatadza kuona mitambo yakawanda. Makundano eWorld Cup aya ayo akatanga nezuro achapera musi wa 18 Zvita. No media source currently available	https://www.voashona.com/a/6846378.html
health	Zimbabwe Yocherechedza Zuva reVane Chirwere chePfungwa	Zimbabwe nhasi yabatana nedzimwe nyika kucherechedza zuva revane chirwere chepfungwa. Vachitaura pagungano rekucherechedza zuva iri kana kuti World Mental Health Day muHarare, mutevedzeri wegurukota rezvehutano, Doctor John Chamunorwa Mangwiro vati hurumende yakazvipira kubatsira vane chirwere ichi asiwo vachichema chema nekushandiswa kwezvinodhaka munyika izvo zvinonzi zvinowedzerawo dambudziko rechirwere chepfungwa. Mukuru wesangano rakazvimiririra reZimbabwe Obsessive Compulsive Disorder Zimbabwe (OCD) Trust, Amai Angelica Mukorongo, avo vane dambudziko rechirwere ichi vakurudzira veruzhinji kuti vasadzikisira pasi vane zvirwere zvepfungwa vachiti zvakangofanana nezvimwe zvirwere. Amai Mukorongo vachemachemawo vachiti vazhinji vane zvirwere zvepfungwa havasi kuwana mishonga muzvipatara zvehurumende vakati dai hurumende yawanisa mishonga yezvirwere zvepfungwa pachena. Asi VaMangwiro vati hurumende ine hurongwa hwekuona kuti mishonga yezvirwere zvepfungwa yawanikwa zviri nyore munyika. Amai Babra Machando vanoshanda nesangano rinoona nezvehutano pasi rese reWorld Health Organisation vati dambudziko reCovid-19 rakawedzerawo kuwanda kwezvirwere zvepfungwa vachiti zvakakosha kuti vanhu ava vawane rubatsiro. Muzvare Batsirai Chiedza Muchochomi vanoshandawo nesangano rinobatsira vane zvirwere zvepfungwa rinonzi Insight Wellbeing vati dambudziko rechirwere chepfungwa rinobata munhu chero upi zvake vachitiwo zvakakosha kuti vanhu vazive kuti zvirwere izvi zvinorapika. Zuva reWorld Mental Health Day rinocherechedzwa musi wa 10 Gumiguru pasi rese. Mhemberero dzanhasi dzaitwa panine kurudziro yekuti pasi rese rikoshese hutano hwepfungwa. World Health Organization inoti muAfrica, vanhu vanodarika mamiriyoni mazana manomwe nemakumi mapfumbamwe nemaviri kana kuti 792 million vane chirwere chepfungwa. No media source currently available 	https://www.voashona.com/a/6783909.html
health	Zuva reInternational Literacy Day Rinosvika Dzidzo Iri Parumananzombe neCovid-19	Nyika dzepasi rose dzacherechedza zuva reInternational Literacy Day nhasi panguva iyo pasi rese riri kuvhiringirwa dzidzo nedenda reCovid-19. Zuva ranhasi nderekurangarira kukosha kwakaita kugona kunyora nekuverenga. Asi zuva iri racherechedzwa nhasi pasi rose rakatarisana nedenda reCovid-19 iro riri kuvhiringa dzidzo munyika dzakawanda. Mumwe mudzidzisi ari nhengo yeProgressive Teachers Union of Zimbabwe, VaRosten Mutapa, vati denda reCovid-19 riri kutadzisa vana vakawanda kuti vadzidze sezvo zvikoro zviri kuvharwa nguva dzakawanda, uye vabereki vasina mari dzekuti vana vavo vashandise madandemutande.\n\nMutungamiri weAmalgamated Rural Teachers Union of Zimbabwe, VaObert Masaraure, vatiwo dambudziko reCovid-19 riri kutadzisa kuti vana vatange chikoro vave nezera rinodiwa uye vamwe vachatorega chikoro sezvakaita vamwe miriyoni imwechete kubva gore rapera.\n\nMutauriri weZimbabwe Teachers Association, VaGoodwill Taderera, vati kudzidza kuburikidza nepamaredhiyo hazvishande sezvo vana vasina zvikwanisiro zvikuru vana vekumaruwa.\n\nAsi mutauriri webato rinopikisa reMDC T, VaWitness Dube, vati nyaya\nyechirwere cheCovid-19 haisi iyo iri kutadzisa kuti vana vasadzidze\nsezvo vana vari kudzidza mudzimwe nyika munguva ino yeCovid-19.\n\nMutauriri webazi rezvedzidzo yepasi, VaTaungana Ndoro, vati hurumende\niri kuedza zvikuru kupa mukana wekudzidza kuvana kuburikidza nekudzidza pamadandemutande pamwe nemaredhiyo.\n\nZuva reInternational Literacy Day rakatanga kucherechedzwa mugore ra1966 uye mhemberero dzegore rino dziri kuitwa pasi pedingindira\nrekuti:“Literacy for a human-centered recovery: Narrowing the digital\ndivide”. No media source currently available 	https://www.voashona.com/a/international-literacy-day-observed-amid-adverse-effects-caused-by-the-pandemic/6217887.html
business	CZI: Maindasitiri Oramba Akaomerwa	Sangano revemabhizimisi reCondeferation of Zimbabwe Industries, CZI, rinoti kuti vemakambani vatange kuita chouviri vanofanira kunge voshandawo pazvikamu zvinopfuura makumi matanhatu kubva muzana. Asi ikozvino sangano iri rinoti maindasitiri emunyika ari kushanda ari pazvikamu makumi matatu nezvipfumbamwe kubva muzana. Panguva imwe cheteyo gore rapera, makambani aishanda ari pasi pezvikamu zvinoti darikei zvikamu makumi matatu nezvinomwe kubva muzana. Mashoko aya ari mugwaro rakaendeswa kugurukota rezvemari, vaPatrick Chinamasa, ne CZI pagadziriro yegwara remafambiro ezvehupfumi repakati pegore richaparurwa nebazi raVaChinamasa. Muna 2009 kushanda kwemaindasitiri kwainge kwadzikira kusvika pazvikamu gumi kubva muzana. Asi munguva yehurumende yemubatanidzwa akakwira kusvika pazvikamu makumi mashanu nezvinomwe kubva muzana. Asi zvinhu zvakadzokerazve kumawere mukupera kwehurumende yemubatanidzwa. Kusashanda zvakanaka kwemaindasitiri kwapa kuti vanhu vakawanda vagume votengesa zvinhu mumigwagwa. Ongororo ye World Bank inoti vanhu vanosvika mamiriyoni mashanu nezviuru mazana mashanu vari kutengesa mumigwagwa muZimbabwe. Asi CZI inoti divi rezvivakwa rinenge riri kuita zviri nani munyaya dzehupfumi. Zvinhu zvekunze zviri kupinda munyika nemutengo wakaderera, zviri kupawo kuti zvinhu zviite manyama amire nerongo mumaindasitiri. Mutungamiri wesangano reCZI, VaBusisa Moyo, vanoti pane zvinhu zvakawanda zvinoda kuvandudzwa kuitira kuti maindastiri atange kushanda zvakanaka. No media source currently available  	https://www.voashona.com/a/zimbabwe-economy/2814725.html
politics	Chirongwa cheBVR Chinotanga muBulawayo Vanhu Vashoma Vachipinda Machiri	Kunyoreswa kwevanhu kuti vagokwanisa kuvhota kwatanga muguta reBulawayo kuine vanhu vashoma vange vachinyoresa kuvhota, michina yeBiometric Voter Registration, BVR, ichitadza kunyatsoshanda pane zvimwe zvainotarisirwa kuita, ukuwo vamwe vanhu vachiti chirongwa ichi chinofanirwa kushambadzwa zvakasimba sezvo veruzhinji vasina ruzivo rwakakwana pamusoro pacho. Vanhu vange vachiuya vari vashoma, asi kunyoreswa kwavo kuti vagokwanisa kuvhota kwazotanga nguva dzekuma 9 mangwanani pamahofisi eZimbabwe Electoral Commission, ZEC, muBulawayo, sezvo vashandi veZEC vambotanga nekuwona kuti muchina wavo unoshanda zvakanaka here. Kunyange hazvo muchina uyu wange uchishanda zvakanaka, wange uchimbotadza kuita zvimwe zvaunotarisirwa kuita zvakadai sekukwanisa kuburitsa mazita enzvimbo dzekuti vanhu vanyoresa vanokwanisa kuzonotarisa kuti mazita avo akanyorwa zvechokwadi here kuti vagokwanisa kuvhota kana kuti polling center. Munhu atanga kunyoreswa pahofisi yeBulawayo District, VaAbel Ncube, vati vafara kuti vakwanisa kunyoresa, asi vange vachinyunyuta kuti izvi kwavatorera nguva, izvo zvatsigirwawo naVaWeston Dumba avo vaita munhu wechipiri kunyoresa. VaDumba vati kunyange hazvo zvingave zvinotora nguva, zvakakosha kuti vanhu vose vanokodzera munyika vave vanonyoresa kuti vagokwanisa kuvhota. VaDumba vatiwo maonero avo ndeekuti veruzhinji havasati vave neruzivo rwakakwana pamusoro pechirongwa chekunyoresa kuti vagokwanisa kuvhota. Mumwezve mugari wemuBulawayo VaAustin Moyo, avo vanogara mumusha weveruzhinji weCowdray Park, vaudza Studio7 kuti vange vachitevera nyaya yekunyoreswa kwevanhu kuti vagokwanisa kuvhota saka vaona zvakakosha kuti vauyewo vanyorese. Chirongwa chekunyoresa vanhu kuti vagokwanisa kuvhota chakaparurwa zviri pamutemo nemutungamiri wenyika, VaRobert Mugabe, svondo rapera muHarare asi nekuda kwekuti pari zvino michina yekunyoresa ichiri mishoma, kunyoreswa uku kuri kungoitwa panzvimbo shoma kunyanya pane mahofisi eZEC mumatunhu akasiyana-siyana munyika. Pari zvino pamahofisi eZEC ari kumahombekombe kweguta kwakadziva kumadokero ndipo pari kunyoreswa vanhu vari pasi peBulawayo District pamwe neveUmguza District. Mukuru anoona nezvesarudzo muBulawayo, Amai Sithembiso Khupe, vabvuma kuti muchina wavo wambovanetsa asi vati vari kufara nemafambiro aita chirongwa pakutanga kunyoreswa kwevanhu. Amai Khupe vati hofisi yavo yeBulawayo yakanzi ichapiwa michina zana negumi rimwe chete uye vachave nenzvimbo dzinopfuura mazana mana dzavachange vachinyoresa vanhu. VeZEC vanoti chirongwa chekunyoresa vanhu chichasimudzirwa zvakasimba kana vawana mimwe michina iyo vakati vanotarisira kuwana pakati pemwedzi unouya. Kuti munhu ukwanise kunyoresa kuvhota unofanirwa kuve uri chizvarwa chemuZimbabwe chine makore gumi nemasere, kana kupfuura, uye unofanirwa kuve nechitupa, cherata kana cheplastic, chine mufananidzo wechiso chako kanawo gwaro rekufambisa richiri kushanda. Rezinesi yemotokari haikwanise kushandiswa pakunyoresa kuvhota. Munhu unozodawo gwaro rinoratidza paunogara ingave tsamba yemvura iri muzita rako kana gwaro raunonyora rosainwa naCommissioner of Oaths, sabhuku kana mumwe munhu akadaro. No media source currently available 	https://www.voashona.com/a/zimbabwe-embarks-on-bvr/4033835.html
sports	Tinoda var muZim	nyaya dzenhabvu munyika reZimbabwe Football Association (Zifa) rinoti riri kutevera gwara reFederation International de Football Association (Fifa) nekuunza muchina weVideo Assistant Referee (VAR) muZimbabwe uyo unobatsira varidzi vepembe mukuita basa ravo.   Kumutambo weFifa World Cup 2018 uri kutambirwa kuRussia pari zvino, kwaona michina yeVAR ichishandiswa kekutanga uye iri kubatsira zvikuru varidzi vepembe kuona zvimwe zvavanenge vapotsa zvinosanganisira kuvabatsira kupa mapena kana kubvisa mamwe magobhora apo mutambi anenge anwisa ari offside.   Mukushi wemashoko weZifa – Xolisani Gwesela — anoti sangano ravo riri pasi peFifa saka richange richitevedzera zvose zvinoitwa neFifa nechinangwa chekuramba vachivandudza nhabvu munyika muno.   “Isu seZifa tiri pasi peFifa tinotevedzera zvese zvainoita, saka tarisirai michina yeVAR muno nekuti muchina uyu wakanakisa uye uchabatsira varidzi vepembe.   “Nhabvu iri kuita ichishanduka, zvakawanda zviri kuuya zvichange zvichibatsira mutambo uyu kuti ukure uye urambe uchienda kure,” anodaro Gwesela.   Anoti nhabvu yemazuva ano yasiyana neyekare nekuda kwekuti iri kusanduka nekukasika nekudaro vatsigiri vemutambo uyu vanofanirwa kutarisira zvakawanda zvinoita kuti urambe uchinakidza.	https://www.kwayedza.co.zw/tinoda-var-muzim/
politics	Mabhishopu Oudza VaMnangagwa Zvinofanirwa Kuitwa neChimbi Chimbi	Zvichitevera kushandurwa kwemutungamiriri wenyika svondo rapfuura mushure mekupindira kwemauto, sangano reZimbabwe Catholic Bishops Conference raburitsa gwaro, kana kuti Pastoral Letter, richiti hurumende yaVaEmmerson Mnangagwa inofanira kugadzirisa nyaya dzehupfumi nemitemo yesarudzo nechimbi chimbi kuitira kuti nyika igadzikane. Mugwaro iri, mabhishopi aya, kubva kumatunhu ese munyika, anotenda kuti shanduko yemutungamiri wenyika yakaitwa murunyararo. Mabhishopi aya anoti nyika yave nemukana wekutanga patsva, asi zvinhu zvinofanira kugadziriswa nekukasika inyaya dzehupfumi. Munyori mukuru weZimbabwe Catholic Bishops Conference, Baba Frederick Chiromba, vaudza Studio7 kuti vari kuita chikumbiro chekuti hupfumi hugadziriswe nechimbi chimbi nekuti vari kuona kutambura kuri kuita vanhu zuva nezuva. Vatiwo mabhishopu aya anodawo kuti mitemo yesarudzo igadziriswe nekukasika vachiti kunyange hazvo pakave nekushandura mutungamiriri wenyika murunyararo, nzira yakashandiswa handiyo yakakakodzera mukore uno. Baba Chiromba vati sarudzo dzemuZimbabwe dzagara dzisingagutsi veruzhinji izvo zvakakakonzera kuti nyika itemerwe zvirango zvehupfumi nedzimwe nyika dzekumavirira. Asi Pastor Philip Mugadza veRemnant Church vaudza Studio 7 kuti kunyange hazvo zvakakosha kusimudzira hupfumi nekugadzirisa mitemo yesarudzo, kodzero dzevanhu dzakakosha kudarika zvese. Baba Fidelis Mukonori vesvondo yeRoman Catholic ndivo vaive muyananisi panhaurirano dzakaitwa nemauto naVaMugabe kutiVaMugabe vasiyebasa. Baba Chiromba vati izvi zvinoratidza kuti vedzisvondo vanoita basa guru mukuyananisa pamwe nekubatanidza vanhu munyika. Mumashoko avo ekutanga semutungamiriri wenyika, VaMnangagwa vakati kumutsiridza hupfumi, kuita sarudzo dzakachena pamwe nekurwisa huwori, zvimwe zvezvinhu zvavachaita nekukasika. No media source currently available 	https://www.voashona.com/a/zimbabwe-bishops-tell-mnangagwa-what-needs-to-be-done-urgently/4137395.html
sports	Chelsea yadzinga Tuchel	  CHIKWATA cheChelsea nhasi mangwanani chadzinga basa murairidzi wacho Thomas Tuchel.   Izvi zvinotevera kusatamba zvinogutsa kuri kuita chikwata ichi mumwaka mutsva wegore rino.   Chelsea yakakundwa neDinamo Zagreb nezuro manheru mumutambo wavo wekutanga weUEFA Champions League.   Chinyorwa chabva kuChelsea chinoti: “Nhasi Chelsea yapesana nemurairidzi wedu Thomas Tuchel.   “Takamirira munhu wose wekuChelsea FC, chikwata chinoda kutenda Thomas nebasa raakabata panguva yaaive nechikwata chedu.   “Apo vatungamiri vatsva vasvitsa mazuva 100 kubva vatenga chikwata chino uye vachiramba vachishanda vachienda mberi, ino ndiyo nguva yekushandura zvakawanda.   “Vamwe varairidzi veChelsea ndivo vachashanda nechikwata takatarisana nemitambo inotevera apo tiri pakati pekutsvaga murairidzi mutsva wekutsiva Tuchel.”	https://www.kwayedza.co.zw/chelsea-yadzinga-tuchel/
health	Vanorarama neHutachiona hweHIV/AIDS Vogunun'una Nekunonoka Kupihwa Mumwe Mushonga Wakakosha	Sangano reZimbabwe National Network of People Living with HIV, kana kuti ZNNP+, rinoti riri kushushikana zvikuru kuti nhengo dzaro dzakawanda hadzisati dzava kushandisa mushonga unonzi unodzikisa hukasha pamwe nekupararira kweHIV/AIDS mumuviri wemunhu anorarama neHIV/AIDS. Mumwe mukuru mukuru musangano reZNNP+, VaClarence Mademutsa, vanoti mushonga mutsva weDolutegravir, kana kuti DTG, uyo wakaparurwa muZimbabwe gore rakapfuura, hausati wava kupihwa vanhu vakawanda vanorarama neHIV/AIDS munyika. VaMademutsa vanoti vanhu vanorarama neHIV/Aids vakawanda vaifanirwa kunge vakatanga kunwa mushonga weDTG gore ra 2019 risati rapera. VaMademutsa vanoti vanhu havafanirwi kuramba vakamirira mushonga weDTG, sezvo wakanakira kuvanhu vanorarama neHIV/AIDS. VaMademutsa vanoti dzimwe nhengo dzesangano ravo dzanga dzichinetseka pakushandisa mushonga we Efavirenz, nokudaro chinhu chinenge chakanaka kuti vanhu vakawanda vashandise DTG sezvo mushonga uyu usina hukasha hunovhiringa hutano hwevanhu vanorarama neHIV/AIDS.. VaMademutsa vanoti havasati vave neruzivo rwekuti vanhu vangani vanofanirwa kunge vachipihwa DTG. Asi mumwe mudzimai asina kuda kudomwa nezita rake anoti vanhu havafanire kumanikidzwa kuti vapinde muchirongwa cheDTG, sezvo vamwe vanhu, vakaita saivo, vasina dambudziko nemishonga yavari kunwa pari zvino. Studio7 haina kukwanisa kunzwa kugurukota rezvehutano, Dr Obadiah Moyo, kuti zvii zvakanakira mushonga mutsva uyu, uye kuti seyi vanhu vakawanda vasati vava pahurongwa hweDTG sezviri kutaurwa naVaMademutsa. Asi imwe nyanzvi munyaya dzezvirwere mubazi rezvehutano, Dr Clorata Gwanzura, vanoti mushonga weDTG mushonga mutsva unobatsira kudzikisa hukasha hweHIV. Dr Gwanzura vanoti bazi rehutano rinogara richiita ongororo dzekuona kuti ndeupi mushonga ungave nani pakubatsira vanorarama neHIV/AIDS. Dr Gwanzura vanoti ongororo yakaitwa inoratidza kuti DTG inobatsira zvikuru mukudzikisa hukasha hweHIV munguva pfupi mushure mekunge munhu atanga kunwa mushonga uyu. Zimbabwe imwe yenyika shoma dzemuAfrica dzava kushandisa mushonga weDTG uyo wakatambirwa zviri pamutemo muAmerica mugore ra 2013, mushure mokunge nyanzvi dzehutano dzaona kuti mushonga uyu waibatsira zvikuru kudzikisa hukasha hweHIV/Aids. No media source currently available  	https://www.voashona.com/a/vanorarama-nehutachiona-hwehiv-aids-vogunun-una-nekunonoka-kupihwa-mumwe-mushonga-wakakosha/5262471.html
politics	Bato reCCC Rinokurudzira Veruzhinji Kupfeka Nhumbi dzeYellow seMucherechedzo weKutsigira Nhengo Gumi neNhatu dziri muHusungwa	Bato rinopikisa reCitizens Coalition for Change rakurudzira neChishanu vana veZimbabwe kuti vapfeke nhumbi dzeruvara rwe yellow, senzira yekutsigira nhengo dzaro gumi nenhatu dziri muhusungwa mushure mekusungwa dzichipomerwa mhosva yekukonzera mhirizhonga. Nhengo idzi dzinonzi dzakakonzera mhirizhonga kuNyatsime kuChitungwiza zvichitevera kupondwa kwenhengo yeCCC, Muzvare Moreblessing Ali, avo vakazowanikwa mutumbi wavo wakachekwachekwa. Nhengo dzakasungwa dzinosanganisira mutevedzeri wasachigaro vebato uye vari mumiriri weZengeza West muparamende, VaJob Sikhala, pamwe nemumiriri weChitungwiza North, VaGodfrey Sithole. Mutevedzeri wemutauriri weCCC, VaGift Ostalos Siziba vanoti vari kukurudzira veruzhinji kuti vabatane navo pakumira nenhengo dzavo gumi nenhatu idzi, idzo vanoti dziri kungoshungurudzwa sezvo dzakasungwa dzisina mhaka. VaSikhala naVaSithole vakanyimwa mukana wekubvisa mari yechibatiso nedare reHigh Court, mutongi wedare achiti anotyira kuti vakapiwa mukana, zvikuru VaSikhala, vanonopara dzimwe mhosva. VaSikhala ndivo gweta remhuri yaMuzvare Ali.	https://www.voashona.com/a/6651224.html
sports	Napoli yoshuvira Cech	kuda kutenga mubati wepagedhi weArsenal, Petr Cech (36), nechikwereti.   Chikwata chekuSerie A ichi chakanyora pasi mazita evabati vepagedhi vachingade kutenga kuti vazotsiva Pepe Reina uyo akabva achienda kunotambira AC Milan.   Cech ari mugore rekupedzisira pakondirakiti yake kuEmirates Stadium uye anogona kubvuma kuenda kuItaly kumbonotambira ikoko zvichitevera mashoko akabuda ekuti murairidzi mutsva weArsenal – Unai Emery – ari kutsvaga mubati wepagedhi mutsva wechidiki.   Sekutaura kwebepanhau rekuItaly, Gazzetta dello Sport, maGunners ane chivimbo chekuti vachakwanisa kutenga mubati wepagedhi weBayer Leverkusen Bernd Leno nemari inosvika 22 miriyoni paunzi, izvo zvichatuma Cech kuti abve achienda kuNapoli.   Maneja mutsva weNapoli, Carlo Ancelotti, anofarira chaizvo Cech zvichitevera kushanda kwavakamboita vese kuchikwata cheChelsea uye zvinozivikanwa kuti ndiye waari kuda kuti auye kuzove mubati wake wepagedhi muchikwata chake. – SportMail Football	https://www.kwayedza.co.zw/napoli-yoshuvira-cech/
health	Makorokoza Oisa Hupenyu hweVagari veMasvingo paNjodzi neKuchera pedyo neDzimba uye Matangi eMvura	Vamwe vagari vekuMasvingo vanoti vari kuronga kuendesa kanzuru yavo kumatare kana isina kubvisa mukati memazuva manomwe makorokoza ari kuchera goridhe pedyo nematangi emvura nedzimba dzavo sezvo vachigona kuzokonzera njodzi huru. Vagari vanoti matangi emvura anogona kutsemuka oyeredza dzimba dzavo zvinogona kukonzera rufu. Sangano revagari reMasvingo United Residents and Rate Payers Alliance(MURRA), richimirirwa nemagweta aro ekwa Mutendi, Mudisi and Shumba, rinoti raendesa tsamba yeyambiro iyi kukanzuru. Gweta revagari Advocate Phillip Shumba vati kanzuru inofanira kutora matanho ekubvisa makorokoza aya nekuti ndiyo ine matangi emvura ari mugomo remumusha we Target Kopje. Matangi aya anotyirwa kuti akadhirika nekucherwa anogona kupa kuti dzimba dziri pedyo nawo dziyeredzwe nemafashamu emvura sezvo achinzi anotakura marita anosvika mamirironi gumi anopa dhorobha rose mvura yekushandisa. Amai Entrance Takaidza, vemumusha wekwaMajange, vanoti kunze kwenyaya yemvura makorokoza aya ari kushandisa zvinoputika achidhuura gomo zvopa kuti dzimba dzavo dzitsemuke uye kukonzera ruzha rwakanyanya. Meya wedhorobha reMasvingo, VaCollen Maboke, vanoti vari mubishi rekugadzirisa nyaya iyi. Mukuru webasa muMURRA, VaAnoziva Muguti, vanoti vanoti vatora danho iri nekuti hupenyu hwe vanhu hunogona kupinda munjodzi.. Asi mamwe makorokoza akataura ne Studio 7 anoti ivo vari kuchera mugo umu nekuti vari kusevenzera vakuru vakuru vezvematongerwo enyika avaramba kudoma nemazita. Mumwe mukorokoza ati anoda kuzivikanwa nekunzi Chinjiri, ati chavanoda imari zvematangi nedzimba dzevanhu havaneyi nazvo. Magweta eMurra ati aendesawo tsamba idzi kubazi rinoona nezve zvicherwa munyika neku hofisi yegurukota reMasvingo, VaEzra Chadzamira. VaShumba vati pakasabuda zviri kudiwa nevagari nyaya iyi inopedzwa nematare edzimhosva sezvo ine chekuita nekodzero dzevanhu dzakaita sehupenyu ne mvura. No media source currently available 	https://www.voashona.com/a/makorokoza-oisa-hupenyu-hwevagari-vemasvingo-panjodzi-nekuchera-pedyo-nedzimba-uye-matangi-emvura/5628752.html
politics	Kunetsana muZanu-PF Kotemesa VaMugabe Musoro	Zvinhu hazvina kumira zvakanaka mubato reZanu-PF kunyange hazvo bato iri rakadzinga mutevedzeri wemutungamiri wenyika, Amai Joyce Mujuru, nevamwe vanodarika gumi uye kumisa kuva nhengo vanhu vanosvika makumi masere nevapfumbamwe. Mutungamiri wenyika, VaRobert Mugabe, vanoti vakaudzwa kuti mubato mapindwazve napongwe sezvo poita kurwisana pakati pevanonzi vari kutsigira vatevedzeri vavo VaEmmerson Mnangagwa naVaPhelekezela Mphoko. Bepanhau reSunday Mail rinoti VaMugabe vakaudza vechidiki mubato ravo kuti nhengo dzebato dzinofanira kumira kutaura nezvekuti ndiyani achavatsiva kana vasiya chigaro. Asi vakuru mubato iri vaudza Studio 7 kuti kunetsana mubato kuri kuenderera mberi. Nyanzvi munyaya dezezvehupfumi dzinoti hakuchina munhu ari kutaura nezvekugadzirisa hupfumi hwenyika sezvo makurukota ari kupedza nguva yakawanda achirongerana dhende. Vamwe vakadzingwa mubato vakaita sevaive gurukota rezvedunhu reMasvingo, VaKudakwashe Bhasikiti, vanoti kunetsana kuri kukonzerwa nevanhu vakatora zvigaro asi vasina rutsigiro rwevanhu. No media source currently available VaBhasikiti vanoti vari kutambiswa chamutavanhava naAmai Shuvai Mahofa, avo vakatora chigaro chavo vave kuvatorera chimwe chikamu chepurazi ravo vachishandisa vakarwa hondo. Asi Amai Mahofa vaudza Studio 7 kuti nyaya dzekunetsana mubato dzakapera nekudzingwa kwa Amai Mujuru nevamwe vavo vakaita saVaBhasikiti. No media source currently available 	https://www.voashona.com/a/zimbabwe-economy/2841945.html
health	Hurumende Yotora Matanho Kudzivirira Kupinda kweCoronavirus Munyika	Hurumende inoti iri kutora matanho ese ainokwanisa kudzivirira kuti vanhu vasabatwe nehutachiwana hweCoronavirus uye vanhu vese vanobva kunyika dzine hutachiwana uhwu, vave kusungugirwa kuuya nemagwaro anoratidza kuti havana hutachiwana uhwu. Vachitaura mushure memusangano wedare remakurukota, gurukota rezvehutano, Dr Obadiah Moyo, vati vanouya vasina magwaro aya vacharambidzwa kupinda munyika. Kusvika musi wa1 Kurume, Zimbabwe yange yaongorora vanhu vanodarika zviuru zvitanhatu vakawonekwa vasina hutachiwana hweCoronavirus uye ongororo iyi iri kuramba ichitwa panhandare dzese dzendenge munyika pamwe nedzimwe nzvimbo dzekupinda nadzo munyika. VaMoyo vazivisawo kuti pane chizvarwa chekuZimbabwe chaibva kuBahrain nechimwe chekuChina vakaongororwa pachipatara cheWilkins vakawanikwa vasina hutachiwana uhwu. Mutevedzeri wemutauriri webato guru runopikisa munyika, VaLuke Tamborinyoka, vati kunyange hazvo zvakakosha kuti vanhu vane hutachiwana uhwu vasapinde munyika, hurumende inofanira kusimudzira mabasa ehutano munyika kuitira kuti ikwanise kuongorora zvirwere zvese. Mune imwe nyaya, gurukota rinoona nezvemutemo, VaZiyambi Ziyambi, vati majeri emunyika akazarisa uye hurumende iri kuronga kuburitsa vamwe vasungwa mumajeri. Vati pari zvino vave kurongwa kuti vasungwa voburitswa ndevapi. Majeri emuZimbabwe ane vasungwa zviuru makumu maviri nezviviri asi iwo akagadzirirwa kuchengeta vasungwa zviuru gumi nezvinomwe chete. VaZiyambi vati vanoda kuti majeri asare aine vasungwa zviuru gumi nezvitanhatu. Muneimwewo nyaya vakasanobatachinzvimbo chegurukota remutambo, VaKazembe Kazembe, vatiwo hurumende iri kuedza pese painogona napo kugadzirisa nhandare dzeNational Sports Stadium neBarbourfields kuitira kuti Zimbabwe ikwanise kutamba mutambo wayo CAF neAlgeria munyika. Nhandare idzi dzakanzi neCAF hadzikodzeri kutambira mitambo yeCAF sezvo dzisina zvimwe zvinhu zvinodiwa mazuvano. VaKazembe vati kana vakapedza kugadzirisa National Sports Stadium neBarbourfields, vachakumbira CAF kuti mutambo weZimbabwe neAlgeria musi wa29 Kurume utambirwe munyika. No media source currently available 	https://www.voashona.com/a/zimbabwe-government-to-demand-coronavirus-clearance-certificates-to-visitors/5313515.html
business	Bhanga reCBZ Rinofaindiswa $385m neAmerica	Gavhuna webhanga guru renyika, Doctor John Mangudya, vanoti vane chivimbo chekuti America ichabvisa mari yezvirango iri kunzi ibhadharwe nebhanga reCBZ iro rinonzi rakatyora mutemo weAmerica une chekuita nezvirango zvakatemerwa vamwe vakuru vehurumende muna 2003 vachipomerwa mhosva yekutyora kodzero dzevanhu. Hofisi yeUnited States Treasury’s Office of Foreign Assets Control kana kuti OFAC inoti CBZ yakatyora mutemo sezvo yaibatsira vanhu vebhanga reZB iro rainge rakatemerwa zvirango. OFAC yakatanga yati CBZ ibhadhare mari inosvika mabhiriyoni matatu nezviuru mazana masere zvemadhora asi mari iyi ikazodzikiswa kusvika pamamiriyoni mazana matatu nemakumi masere nemashanu emadhora mushure mekuchema chema kwakaita CBZ. Doctor Mangudya vati vane chivimbo chekuti mari iyi ichabviswa yose asi vashora zvikuru nyaya yekutemerwa zvirango kwevamwe muhurumende pamwe nemakambani anodyidza nehurumende yeZimbabwe vachiti zvinokanganisa nyaya yemabhizimisi. Asi gweta rinorwira kodzero dzevanhu, VaDewa Mavhinga, vaudza Studio7 kuti Zimbabwe haingaudze America zvekuita maererano nekudyidzana kwenyika mbiri idzi. Vati zviri kuAmerica kuona kuti zvirango zvobviswa here ichionawo nyaya yekuremekedzwa kwekodzero dzevanhu. No media source currently available  	https://www.voashona.com/a/zimbabwe-cbz-fined-by-us-ofac/4089441.html
politics	POLAD Yonetsana neHurumende yaVaMnangagwa Pakuvandudza Bumbiro reMitemo	Paita ropa rakaipa pakati pehurumende nevamwe vePOLAD padanho rakatorwa nehurumende rekuburitsa mugwaro raro reGovernment Gazette hurongwa kwekuvandudza bumbiro remutemo. Kunyangwe hazvo Muzvinafundo Lovemore Madhuku vakamboudza studio 7 kuti kuburikidza nePolad vaizokumbira mutungamiri wenyika VaEmmerson Mnangagwa kuti hurumende yavo imbomira kuvandudza chikamu chekuti mutungamiri wenyika abve asarudzwa pamwe chete nevatevedzeri vake vaviri kutanga muna 2023. Hurumende inoti iri kuda zviripo ikozvino zvekuti mutungamiri wenyika asarudze vatevedzeri ava sarudzo dzapera. VaMadhuku vati zvaitwa zvinoodza moyo sezvo vange vachida kuti zvimbozeyiwa kuPOLAD. No media source currently available Asi gurukota rezvemutemo VaZiyambi Ziyambi vanoti Zanu-PF ndiyo yakasarudzwa nevanhu kuti itungamire nekudaro haifanire kupa masimba ose kuPOLAD. Asi vati vePolad vakasungunuka kupa pfungwa dzavo sevamwe vose kana bhiri iri rozeyiwa. No media source currently available 	https://www.voashona.com/a/polad-yonetsana-nehurumende-yavamnangagwa-pakuvandudza-bumbiro-remitemo/5232191.html
business	Vanotengesera Mumigwagwa Vanobviswa neMapurisa muHarare	Mapurisa pamwe nevashandi vekanzuru yeHarare vadzinga zvechisimba vanhu vanotengesera mumigwagwa pakati peguta reHarare zvichitevera kurudziro yakaitwa nemutungamiri wenyika, VaRobert Mugabe, mukupera kwesvondo. Mapurisa anga akapakatira zvombo pamwe nevashandi vekanzuru yeHarare vadzinga mumigwagwa avo vanorarama nekutengesa mumigwagwa zvaita kuti vatengesi ava vaswere vachiita hwekiti negonzo mukati padhorobha. Mumwe wevanotengesera mumigwagwa, Amai Maidei Chimuka, vati pane vanotengesera mumigwagwa varohwa zvakaipisisa vakakuvara uye vamwe vavo vanonzi vasungwa. VaMike Muvadi vati havadi kuenda kunotengesera zvinhu kunzvimbo dziri kunze kwedhorobha kwavari kunzi nekanzura vanoshandira. VaGwinyai Gandanzara, avo vanotegesawo mbatya, vati kurudziro yakaitwa naVaMugabe pakupera kwesvondo yekuti vanotengesera mumigwagwa vabude mudhorobha inoratidza kuti VaMugabe havana hany’a nehupenyu hwevanhu. Zvichakadai, nhengo yeboka reTajamuka, VaDenford Ngadziore, vati vachashanda zvakasimba nevanotengesera mumigwagwa kuti vasarambe vachishungurudzwa nemapurisa pamwe nevashandi vekanzuru. Munyori muboka revechidiki reMDC-T, VaLovemore Chinoputsa, vati bongozozo raitwa nemapurisa iri inzira yehurumende yekukanganisa vanhu kunyoresa kwavari kuita sevavhoti pakati pedhorobha sezvo vachiti bato ravo rine vatsigiri vakawanda mumadhorobha mazhinji. Hatina kukwanisa kutaura nemutauriri wemapurisa, Amai Charity Charamba, kuti tinzwe divi remapurisa panyaya iyi. Kanzuru yeHarare inoti vanotengesera mumigwagwa vanofanira kutengesera munzvimbo dzakatarwa dzavanenge vachibhadhara mitero kwete kuti vanhu vangomera kunge hohwa pakati pedhorobha. No media source currently available 	https://www.voashona.com/a/vendors-evicted-harare-city-council/4067924.html
health	Mushonga weCovid-19 Wakawanikwa Asi Zvichatora Nguva Kuti Usvike kuZimbabwe neDzimwe Nyika	Nyanzvi munyaya dzezvehutano dzavekutarisira kuti kuwanikwa kwemishonga yekurapa chirwere cheCovid-19 kuchabatsira kuti vanhu vasafe vakawanda pasi rose. Nemusi weMugovera vanoona nezvemishonga muAmerica veFood and Drug Administration kana kuti FDA vakapa mvumo kuti mushonga unonzi Regeneron wakapihwa mutungamiri wenyika yeAmerica VaDonald Trump pavakarwa neCovid-19 uchitange kupihwa vanenge vabatwa nechirwere ichi zvikuru vana uye vakwegura. Mamwe makambani maviri akati agadzira nhomba yekurapa chirwere ichi anoti Pfizer ne Moderna akamirira kupihwa mvumo neFDA. Asi zviri kutarisirwa kuti zvichatora nguva kuti munhu wose abaiwe nhomba pasi rose sezvo mushonga wacho wakawandirwa. Vaimbova gurukota rezvehutano Dr Henry Madzorera vanoti kuuya kuZimbabwe kuchatora nguva nekuti haisi nyika ine vanhu vakawandisa vabatwa kana kufa nechirwere ichi. Vati vanoona sekuti America, India, South Africa neBrazil ndidzo dzichatanga kuwana mushonga nekukasika. No media source currently available Bazi rezvehutano rinoti huwandu hwevanhu vari kurwara nechirwere cheCovid-19 munyika hwakakwira neMugovera kusvika pazviuru zvipfumbamwe anezana nemakumi manomwe nevaviri kana kuti 9,172 mushure mekunge vamwe vanhu makumi mashanu nevaviri vabatwa nechirwere ichi. Vanhu vose vakabatwa nechirwere ichi havana nhoroondo yekubuda munyika uye vakawanda vacho vari muguta reBulawayo. Vanhu vari kurwara mazana matanhatu nemakumi manomwe nevaviri kana kuti 672 uye pavanhu ava, mazana maviri negumi nevashanu vari muBulawayo, zana nemakumi matanhatu nevana kana kuti 164 vari kuMatabeleland North, Harare ine makumi masere nevatanhatu 76, Matabeleland South makumi matanhatu nevashanu uye Mashonaland East ndiyo ine vanhu vashoma vari kurwara pamatunhu ose vanove gumi nevaviri. Vanhu vapora kusvika parizvino vave zviuru zvisere nemazana maviri ane makumi matatu nevashanu kana kuti 8, 235 mushure mekunge vanhu gumi nemumwe vapora neMugovera. Vanhu vafa vachiri mazana maviri nemakumi matanhatu nevashanu kana kuti 265. Bepanhau reSunday Mail rinotiwo kutanga svondo rino National Institute of Health Research kana kuti (NIHR) ichapinda munharaunda dzakasiyana siyana mumadhorobha nemumaruwa ichiita ongororo yekuona kuti chirwere cheCovid19 charuura munzvimbo dzipi chaidzo. Chirongwa ichi chinonzi National Sero-Prevalence Survey for Covid-19 uye chichapetwa musi wa30 Zvita. Vanhu vari mudzimba zviuru zvimomwe mumatunhu makumi mashanu nemana dzichavhenekwa hutachona uhu. Mapurisa anotiwo achasimbaradza kusunga vasiri kupfeka zvekuzvidzivirira kana kuti maface mask. Vanhu zviuru mazana maviri nemakumi maviri nevana vanonzi vakasungwa kubva muna kurume pakatanga kupararira chirwere ichi munyika. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri kana kuti 2 million vabatwa nechirwere cheCovid-19 muAfrica. Vanhu vafa vasvika zviuru makumi mana nemapfumbamwe ane zana nemakumi maviri nerimwe kana kuti 49,121. Vapora vadarika miriyoni imwe chete nezviuru mazana manomwe kana kuti 1, 7 million. South Africa ine vanhu vanodarika zviuru mazana manomwe nemakumi matanhatu nemashanu kana kuti 765 000 vabatwa nechirwere ichi ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere cheCovid-19 pasi rose hwadarika mamiriyoni makumi mashanu nemasere kana kuti 58 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica chete vanodarika zviuru mazana maviri nemakumi mashanu nematanhatu kana kuti 256,000, vabatwa nechirwere ichi vachidarika mamiriyoni gumi nemaviri kana kuti 12 miillion. Pasi rose vanhu vafa nechirwere ichi vanodarika miriyoni imwe chete nezviuru mazana matatu kana kuti 1,3 million. Asi vapora vachidarika mamiriyoni makumi matatu nemasere kana kuti 37 million. 	https://www.voashona.com/a/mushonga-wecovid-19-wakawanikwa-asi-zvichatora-nguva-kuti-usvike-kuzimbabwe-nedzimwe-nyika/5671919.html
health	Hurumende Yokundikana Kubatsira Vakaremara kuMasvingo	Apo hurumende yakawedzerazve mazuva ekuti vanhu vagare mudzimba kana kuti lockdown, kuitira kurwisa kupararira kwehutachiona hwecoronavirus kana kuti Covid-19, vamwe vakaremara mudunhu reMasvingo vave kuchema chema kuti nzara yapfunya chisero mudzimba dzavo. Vemasangano anorwira kodzero dzevakarema vanoti nhengo dzavo dziri kunonga svosve nemuromo munguva ino yelockdown sezvo dzisisina kana nzira dzekutsvaga raramo dziri mudzimba. Vakawanda vakaremara ava vanorarama nekutengesa mumigwagwa uye nekupemha asi nenyaya yekunzi vagare mudzimba havachakwanisi kuita izvi nekudaro mari yekutenga chikafu yakapera kare. VaHenry Chivhanga, veSangano reDisability Amalgamated Community Trust(DACT) vanoti nenyaya yekushaikwa kwechikafu kune vakaremara, kodzero dzavo dziri kumbunyikidzwa. Vamwe vakaremara ava vanoti vari kusanganawo nemamwe matambudziko akaita sekushaiwa mvura munguva ino, iyo inouya kwenguva pfupi pfupi mudzimba dzavo. Muzvare Nyaradzo Mutande, vanoona nezvekufambiswa kwemabasa musangano reInstitute of Community Development Trust, vanoti vakaremara nevanovabatsira vari kushaya zvipfeko zvekudzivirira kutapuriranwa kwechirwee checoronavirus. Vamwe vemasangano aya vanoti rubatsiro ruri kupuwa vamwe nehurumende harusati rwasvika mudunhu reMasvingo nekudaro vari panguva yakaoma. Hurumende yakavimbisa kupa vanhu rubatsiro rwemari inosvika mazana matatu emadhora emabond pamwedzi asi haisati yauya. Gurukota rinoona nezvemagariro akanaka evanhu Muzvinafundo, Paul Mavhima, avo vanga vari mumusangano pavabatwa ne Studio 7 vati vari kubatsira vakaremara munguva ino uye hurongwa uhu hwagara huripo. Mutauriri we Covid-19 Taskforce muMasvingo, VaRogers Irimayi, vatsigira Muzvinafundo Mavhima, vachiti komiti yavo iri kushanda nebazi iri kubatsira vakaremara munguva ino. Asi, Pastor Cover Mugwadi, vesangano, reZimbabwe Disability Advocacy, Empowerment, Rehabilitation and Technology, vanoti hurumende haisi kutaura chokwadi nekuti hapana chavarikuwana mudunhu reMasvingo. Vamwe vazhinji vevakaremara vanoti vari kushushikana kuwana matsamba ekuti vakwanise kufamba kuti vaitewo mabasa vawane chekudya sezvo hurumende yave kutendera vanhu kuti vaitewo mamwe mabasa. No media source currently available    	https://www.voashona.com/a/hurumende-yokundikana-kubatsira-vakaremara-kumasvingo/5424354.html
politics	Hurumende yeBritain Inoburitsa Gwaro Rinonan'anidza Mamiriro eZvinhu muZimbabwe	Hurumende yeBritain neMuvhuro yaburitsa gwaro rinoratidza kwainoti kusagadzikana kwezvinhu muZimbabwe munyaya dzezvematongerwo enyika, kodzero dzevanhu, zveupfumi, mabhizimusi nehuwori. Nyika iyi yayambira kuti nekuda kwezvikonzero izvi, kuita bhizimusi muZimbabwe kune matambudziko nezvimhingamipinyi zvakawanda. Mune zvematongerwo enyika, gwaro reBritain iri rinoti kubva nyika yawana kuzvitonga muna 1980, Zimbabwe ingori pasi pehutongi hweZanu PF uye nyika iri kutarisira kuita dzimwe sarudzo muna 2023. Munyaya yezvehupfumi, Britain inoti Zimbabwe iri kuramba ichisangana nematambudziko anosanganisirawo kushaikwa kwerubatsiro rwunopiwa vanhu vanotambura. Gwaro iri rinotiwo kunyange hazvo goho rakanaka pamwe nekumuka kwehupfumi hwenyika mushure meCovid-19 zvichigona kumborerutsa matambudziko aya, hurongwa hwemuono uri kure weremangwana mune zvemabhizimusi ndihwo hunodiwa. Gwaro reBritain iri rinotiwo Zimbabwe ine nhoroondo yekutyorwa kwekodzero dzevanhu, izvo zvakaita kuti vamwe vakuru vemauto vana vaiswe pazvirango musi wa 01 Kukadzi zvichitevera kuurayiwa nemauto kwevanhu vairatidzira muna 2018. Zvimwe zviri kusimudzwa mugwaro iri inyaya yechioko muhomwe nehuwori uhwo Britain inoti hwatekeshera zvakazoita kuti itemere muzvinabhizimusi VaKudakwashe Tagwirei zvirango. Gwaro iri rinotarisawo kusagadzikana kwezvemabhizimusi munyika nekuda kwezvikonzero zvakasiyanasiyana. Studio7 haina kukwanisa kubata gurukota rezvekudyidzana nedzimwe nyika, VaFrederick Shava, avo vari kumusangano weSADC kuMalawi. Asi vanoongorora zvematongerwo enyika pamwe nezvehupfumi vachishanda vakazvimirira, VaCharles Mutasa, vanoti hapana zvitsva zviri mugwaro reBritain iri, sezvo mapoka akawanda anoongorora zvematongerwo enyika agara achisimudza nyaya idzi. Asi VaMutasa vanoti nyaya dzose idzi dzinofanirwa kugadziriswa kuitira kuti zvinhu zvikane muZimbabwe, vachiti hurumende inofanirwa kuteerera zvinyunyuto zvevanhu zvinosanganisira nyaya yekusaitwa kwesarudzo yema by-election, kugadzirisa nyaya yehuwori, uye kusiyana netsika yekushungurudza vanoonekwa sevanopesana nehurumende pamaonero. No media source currently available 	https://www.voashona.com/a/zimbabwe-british-government-releases-critical-assessment-of-zimbabwe/6005741.html
business	RBZ Yoshorwa neVamwe veMabhizimisi Ichinzi Iri Kupa VaTagwirei Mari Yakawandisa	Mutungamiri wenyika VaEmmerson Mnangagwa neMuvhuro vakaita musangano nevakuru vemabhizimisi zvikabuda pachena kuti zvinhu munyaya dzezvehupfumi hazvina kumira zvakanaka uye hapana kuwirirana pakati pehurumende nevemabhizimisi zvikuru pamabatirwo ari kuitwa mari neReserve Bank of Zimbabwe. Vemabhizimisi munyika vari kuchema chema nekwavanoti kusanyatsojeka kwehukama pakati peReserve Bank of Zimbabwe nekambani yeSakunda Holdings Private Limited neyeTrafigura Zimbabwe. Gore rapera, Sakunda yakati yainge yochinja zita kuti inzi Trafigura Zimbabwe sezvo yainge yatengwa nekambani iyi kuburikidza nekambani yePUMA. Trafigura ikambani ine muzinda kuSingapore. Pamusangano wakaitwa neMuvhuro kuState House muHarare , zvakabuda pachena kuti vemabhizimisi havasi kufara kuti mari yakawanda iri kuenda kunotenga mafuta ekufambisa dzimotokari asi mari yacho yakawanda ichienda kukambani yeSakunda Holdings Group yaVaKuda Tagwirei. Asi vachipindura nyaya iyi, gurukota rezvekutakurwa kwezvinhu, Dr Joram Gumbo, vati kambani iyi inopihwa mari yakawanda nekuti ine magaraji akawanda. Asi vaive chipangamazano chaVaMnangagwa, VaChris Mutsvangwa, vakaudza bepanhau reThe Standard kuti hurumemende inofanira kubvumidza makambani akawanda kuti atenge mafuta edzimotokari nekuti pakaita kambani imwe chete panozoita kuti zvinhu zvinetse. VaGumbo vatiwo kunze kwekupihwa mari neRBZ, hurumende yakawanawo chimwe chikwereti kubva kumakambani makuru anosanganisa iyo Trafigura neIndependent Petroleum Group kana kuti IPG yekuKuwait, asi vamwe vachiti izvi zvine mutauro sezvo kambani imwecehte ichipihwa mari zvekare neRBZ kuburikidza neSakunda. Mamwe makambani akawanda ataura neStudio 7 zvikuru anochera zviwanikwa anoti haasi kufara nekuti ari kuendesa zvicherwa zvavo kuRBZ asi haana kana kobiri raari kuwana pamari yekunze yaakanzi anopihwa nebhanga iri muna 2016. Kambani yeRio Zim yakaburitsa mashoko ekuti yave kuendesa RBZ kumatare sezvo iri kukundikana kuipa mari yayo. Kambani huru inochera goridhe yeMettallon Gold yaVaMzi Khumalo vekuSouth Africa inoti iri kuronga kuti ichinjane hayo goridhe nemichina yekucheresa goridhe sezvo isina mari yairi kuwana kubva kuRBZ. Nyanzvi munyaya dzezvehupfumi vachidzidzisa paNelson Mandela Metropolitan University, VaGift Mugano, vanoti izvi zvinoodza moyo vanoda kuuya kuzouchika mari munyika. Vachitaurawo nezvemusangano weMuvhuro, mukuru weUnited Refineries Limited, VaBusisa Moyo, avo vakapindawo mumusangano waVaMnangagwa vati mabatirwo emari neRBZ akakosha mukugadzirisa nyaya dzezvehupfumi. Zvichakadaro, bazi rezvekuburitswa kwemashoko raburitsawo mashoko ekuti mutungamiri wenyika, VaEmmerson Mnangagwa, mune remangwana achatanga anzwa zvinofungwa nevemabhizimisi asati atora matanho panyaya dzezvehupfumi. Vakapinda mumusangano uyu vanoti VaMnagagwa vakati vachatarisa nyaya yemamiriro ezvinhu pakutengwa kwemafuta edzimotokari sezvo kwaita mutauro wakanyanya. Hatina kukwanisa kubata mutauriri waVaMnangagwa, VaGeorge Charamba, kana VaTagwirei sezvo nhare nenharembozha dzavo dzange dzisiri kudairwa. No media source currently available 	https://www.voashona.com/a/rbz-yoshorwa-nevamwe-vemabhizimisi-ichinzi-iri-kupa-vatagwirei-mari-yakawandisa-/4635695.html
business	"Vakuru veKambani yeFSG Vosungiswa neKuzvidza Dare reParamende neNyaya ye""Command Agriculture"""	Paramende yeZimbabwe nhasi yanyora magwaro ekusungisa kambani mukuru wekambani yeFert, Seed, Grain (FSG) nemhosva yekuzvidza dare. Sachigaro vekomiti iyi, VaTendai Biti veMDC, vati zviri pachena kuti vakuru vekambani iyi vari kuzvidza komiti yavo saka vaita chisungo chekuti mukuru wekambani iyi, VaSteve Morland, vasungwe nenyaya yekuzvidza dare. Vakuru vekambani iyi vatadza kuuya kuzotsangangura kuti sei yakabhadharwa mamiriyoni mazana mana emadhora ($400 million) nehurumende muna 2017 na2018 zviri kunze kwebhajeti pamwe nekuti mari iyi yakashandiswei. FSG ndeimwe yemakambani ari kuda kubvunzurudzwa nekomiti yeparamende inoona nezvekushandiswa kwemari yehurumende, yePublic Accounts Committee, iyo iri kuongororo kunofungidzirwa kuti kusashandiswa zvakanaka kwemari yehurumende inodarika mabhiriyoni mashanu muna 2017 na 2018. Kambani iyi yave nenguva ichitadza kumira pamberi pekomiti iyi isingape zvikonzero uye nhasi chaiye yatadza kuuya zvagumbira nhengo dzeparamende dziri mukomiti yezvekufambiswa kwemari. VaBiti vanoti zvino shamisa kuti kambani yeFSG inoramba kuuya kukomiti yavo asi ichienda kune mamwe makaomiti eparamende. Mwedzi uno VaMorland vakaenda kunomira pamberi pekomiti yezvekurima ina VaJustice Wadyajena vanova nhengo yeZanu-PF sasachigaro. Pamberi pekomiti iyi, VaMorland vatisina kukwanisa kubata nhasi vakaramba kuti vakaita zvehuori nemari iyi. Komiti yaVaBiti yashorawo kuita kwevamwe vakuru vakuru mubazi rezvamari avo vasinawo kuuya kuzopa humbowo kukomiti iyi pamusoro pemashandisirwo aiitwa mari zviri kunze kwemutemo nehurumende muna 2017 na2018. VaBiti vayambira vakuru ava, vano sanganisira mukuru anoona nezvamabhajeti mubazi rezvemari, VaZvinecheimwe Churu, kuti vasara nemukana mumwe chete uye kana vakatadza kuuya musi wa15 Mbudzi vachasungwawo. VaChuru nevamwe vavo vatadza kuenda kuparamende vachiti vange vari kumusangano wekubasa kwavo kuDarwandale. Asi VaBiti vanoti basa reparamende rakakosha kudarika rimwe basa ripi zvaro. Nyanzvi munyaya dzehupfumi, vachishanda nesangano reLabour and Economic Development Research Institute of Zimbabwe, VaNyasha Muchichwa, vaudza Studio 7 kuti hapana chakaipa chiri kuitwa neparamende sezvo iri kuita basa rayo rekuongorora kuti mari yevanhu yakashandiswa sei. Vatiwo hazvifaniri kunetsa bazi rezvemari kutsanangura kuti mari yakashandiswa sei vachiti kana poita kuda kunzvenga nzvenga zvinoreva kuti pane zvinenge zvisina kufambiswa zvakanaka. Paramende iri kuita ongororo mushure mekunge hofisi inoona nezvekufambiswa kwemari dzehurumende yaAuditor-General vaburitsa mugwaro rayo kuti mari dzainge dzisina kushandiswa zvakanaka nebazi rezvekurima muna 2017 na2018. Mari yacho zhinji yakashandiswa pazvirongwa zvePresidential Input Scheme neCommand Agriculture. Gurukota rinoona nezvekurima VaPerrance Shiri vakazivisa kuti gore rino vari kuvandudza mapirwo emari iyi vachiti vanhu vanenge voenda kunopihwa mari dzacho sezvikwereti kumabhanga. Nyaya yekusafambisa zvakanaka mari idzi kunziwo nemuzinda weAmerica muZimbabwe mumwe munongedzo wehuori hunoitika munyika huchipa kuti itadze kufambira mberi asi iyo yozoti zvirango zvainoti yakatemerwa. Asi hurumende inoti chirongwa cheCommand Agriculture chakakosha kuvandudza nyaya dzezvehupfumi kuburikidza nekurima. No media source currently available   	https://www.voashona.com/a/vakuru-vekambani-yefsg-vosungiswa-nekuzvidza-dare-reparamende-nenyaya-ye-command-agriculture-/5142702.html
sports	Ndakatamba chikweshe: Nyangela	SHASHA yakambonetsa munhabvu Maronga “Bomber” Ngangela anoti nhabvu yezvikweshe yakakosha chaizvo nekuti ndiko kwakabikwa tarenda rake kusvikira ave nemukurumbira.   Nyangela anoti kubikwa kwevatambi hakufanire kutangira kumaAcademy, asi kuti kuzvikweshe.   “Isu tichikura, nhandare dzaizara vanhu vachiuya kuzotiona tichitamba zvikweshe chaizvo.   “Zvaisimudzira chaizvo kune vechidiki kuti vari kuonekwa vachitamba zvichikweshe uye zvaivatuma kuramba vachishanda nesimba. Saka tinofanirwa kuzvikoshesa uye kutsvaga zvinosimudzira vechidiki kuti varambe vachishanda nesimba,” anodaro Nyangela.   Bomber mumwe wevatambi vaizunza mambure  munhorondo yenhabvu yemuno izvo zvaimuona achinwisa kanodarika ka20 mumwaka yakasiyana achitambira Black Rhinos FC.   Zita rekuti Bomber vanotaura vanoti rakabva pakuti Nyangela ainwisa bhora zvisina mukare akamboona izvo zvakamuona achinwisa ka30 mune mumwe mwaka kozoti pamwe akanwisa ka29 ndokuhinha mubairo weGolden Boot mugore ra1987 ari kuBlack Rhinos.   Makore ano hakuchina vatambi vakaita saBomber vanozunza mambure zvinonwisa mvura.   “Tichitarisa vatambi variko ava zvinosuwisa zvikuru. Mutambi akanwisa nhasi anombogara mitambo mina kana mishanu achitadza kunwisa zvakare uye mumutambo wacho anotoda mikana 10 chaiyo kuti anwise kamwe chete.   “Isu taiti tikapihwa mukana mumwe chete taibva tatoziva kuti igobhora iroro,” anodaro.   Asi anoti kana vatambi vechikwata vakatamba vakabatana zvinobatsira kuti vahwine.   “Ndinoona sekunge zvikwata hazvisi kutamba zvakabatana chete, asi zvikabatana mumwe nemumwe achiita basa rake raapindira munhandare zvinohwina chete.   “Nhabvu haisi yehumbimbindoga, vatambi vanofanirwa kutamba sechikwata chimwe vakabatana,” anodaro.   Bomber anoti zvakakosha kuti vatambi vashande nesimba kuitira kuti vagokwanisa kuenda kune maligi anobhadhara mari yakanaka.   “Nhabvu yave nemari zhinji pasi rese uye vatambi vemuno ndiyo yavave kungofunga chete.   “Mari ngaive muripo unopihwa kumutambi anenge ashanda nesimba kwete kuti vanotungamidza mari.   “Isu panguva yedu pataitamba nhabvu yaisabhadhara sezvayave kuita iye zvino. Asi, taive nerudo nemutambo uyu uye taifara chaizvo kana vatsigiri vakauya kuzotiona kunhandare tichitamba,” anodaro.   Kubva asendeka nhabvu, muchinda uyu ange ari kushanda kubika vatambi vechidiki vari kusimukira uye akamborairidza kuBlack Rhinos ari mutevedzeri waStanford ‘Stix’ Mutizwa.   Anoti iye pamwe nedzimwe shasha dzakambonetsa dzichitamba nhabvu vane basa rekusimudzira vechidiki.   “Kutaura kuno ndine vechidiki vandiri kubatsira vari kukura ndichivapa ruzivo rwenhabvu nemazano kuti vasimukire mumutambo uyu uye muhupenyu hwavo.   “Tinoona vazhinji vachiwira pasi pasina kwavasvika nekuda kwekuzvirova matundundu. Saka tiri kuedza semalegends kubatsira vana vedu, vasimuke mumutambo uyu. Mari nembiri zvinokuvadza, hunge zvikasashandiswa zvakanaka, vechidiki ngavazvizive,” anodaro.   Kunyangwe hake Bomber aizivikanwa ari shasha yekuzunza mambure panguva yake muchikwata cheBlack Rhinos, anoti chinhu chakange chakamukoshera mikombe yavaihwina sechikwata sezvavakaita mugore ra1984 apo vakahwina mikombe miviri.   “Ini chinhu chandaitungamidza pazvese kuhwina sechikwata, ndizvo zvainge zvakandikoshera chete. Kunyangwe tikasatamba zvinogutsa asi kubatana kwataive takaita ndiko kwaindikoshera chete. Hapasi pose pataihwina, dzimwe dzenguva zvairema tichirwa kuti tisaburitswe muligi.   “Ndizvo zvimwe ndinoda kudzidzisa kune vechidiki kuti nhabvu ngaive yechikwata uye ngavatungamidze chikwata pazvese vanenge vachiita,” anodaro Bomber.	https://www.kwayedza.co.zw/ndakatamba-chikweshe-nyangela/
politics	VaLumumba Vorohwa neKutorwa neMapurisa	"VaAcie Lumumba avo vakaparura bato ravo rezvematongerwo enyika nemusi weChina rinonzi Viva Zimbabwe vanonzi vasungwa uye kurohwa nevanhu vasiri kuzivikanwa. VaLumumba vakaparura bato ravo iri kuAmbassador Hotel muHarare Munyori anoona nezvemutemo mubato idzva iri VaAgency Gumbo vaudza Studio 7 kuti VaLumumba varohwa panze pehotera iyi. ""VaLumumba pavangobuda muhotera mavanga vari vabva vangorohwa nevanhu vatisiri kuziva kuti ndivananai."" VaGumbo vatiwo VaLumumba vabva vadaidzwa nemapurisa kuHarare Central Police Station. ""VaLumumba vadaidzwa kumapurisa vachinzi vange vari kuda kubvunzurudzwa nemapurisa. Asi patazoyedza kuvafonera panharembozha yavo vange vasingadaire nharembozha yavo. Ikozvino hatisi kuziva kuti vari kupi."" VaLumumba pakuparura bato ravo vanonzi vakatukirira mutungamiri wenyika VaRobert Mugabe. Studio 7 yayedza kutaura naVaLumumba panharembozha yavo asi vange vasiri kudaira."	https://www.voashona.com/a/zimbabwe-matongerwo-enyika/3399134.html
politics	Mapurisa neMauto Orambaidza Vanhu Kupinda Mukati meDhorobha reBulawayo	Mapurisa nemasoja aswera achirambidza vanhu kupinda mukati meguta reBulawayo uye kudzinga vamwe vanhu vanga vave muguta nechekare.\n\nVamwe vanhu vataura neStudio7 vati vanetseka kusvika kumabasa kwavo\nsezvo mapurisa achishanda nevechiuto, ange akaisa maroadblock\nmumigwagwa yose inopinda mudhorobha achidzorera vanhu vakwanda\nkudzimba.\n\nMumwe mugari uyo angozvidoma nezita rekuti Sisa, uyo anogara mumusha weCowdray Park achitengesa mune chimwe chitoro chinotengesa zvekudya, ati azokwanisa hake kusvika kubasa kwake asi zvange zvakaoma.\n\nMumwezve mugari uyo angozvidoma nezita rekuti Amai Dube, ati\nashamisika nekuona mapurisa nemasoja vachidzinga vanhu mudhorobha\nzvisinei nekuti mitemo yelockdown yakati zvitoro nemamwe mabhizimisi\nzvinogona kuvhura kusvika panguva dza3 masikati.\n\nMumazuva mashoma apfuura dare repamusoro reHigh Court rakapa mutongo wekuti mapurisa haana mvumo yekubvunza vanhu magwaro ekufambisa kana kuvarambidza kufamba, mushure mekunge rimwe gweta rinorwira kodzero dzevanhu, VaObey Shava, vakwira kudare nechikumbiro chechimbi-chimbi chekuti mapurisa asaite izvi.\n\nVaShava vati vanoshushikana zvikuru nekusatevedzera mutemo kuri kuitwa nemapurisa.\n\nPave nemazuva akawanda mapurisa nevechiuto vachirambidza veruzhinji\nkupinda mumadhorobha munzvimbo dzakasiyana-siyana munyika uye\nvakawanda vanoti izvi zvine chekuita nekuedza kudzivirira kuratidzira\nkwakarongwa kuitwa mangwana.\n\nHatina kukwanisa kunzwa kubva kumutauriri wemapurisa, Assistant\nCommissioner Paul Nyathi, sezvo nharembozha yavo yange isingabatiki.\n\nAsi mukuru wemapurisa, VaGodwin Matanga, vakaudza Studio7 neChitatu kuti kuratidzira kuri kuda kuitwa nemusi weChishanu hakuzi pamutemo uye vanhu vasina mvumo yekupinda mumadhorobha vanofanirwa kugara\nkudzimba dzavo.\n\nMune imwewo nyaya, mukuru weNational Aids Council mudunhu reBulawayo, Amai Sinatra Nyathi, vaudza Studio7 kuti veruzhinji munyika havasi kutambira zvizere kuti chirwere cheCovid-19 chiriko uye vayambira\nkuti vanhu vanofanirwa kutevedzera zvinotaurwa nenyanzvi dzezvehutano\nsenzira yekuzvidzivirira pakubata chirwere ichi.\n\nAmai Sinatra vataura izvi mushure mekupa rubatsiro rwezvinhu zvinoshandiswa mukudzivirira chirwere cheCovid-19 zvakaita sema Personal Protective Equipment nema sanitiser kukanzuru yeBulawayo. Vati vaona zvakakosha kupa rubatsiro urwu sezvo vashandi vezvehutano kunyanya vana mukoti vari ivo vari panjodzi yakakura yekubatwa nechirwere cheCovid-19.\n\nPachiitiko chimwe chete sangano reWorld Vision rapawo rubatsiro kukanzuru yeBulawayo rwematangi emvura, mushonga inoshandiswa pakuchenesa nzvimbo uyewo zvipfeko nezvinhu zvinoshandiswa kudzivirira kubata chirwere ichi.\n\nKune vanhu gumi nevanomwe vafa nechirwere cheCovid-19 kusvika pari\nzvino muguta reBulawayo uye pari zvino guta iri ndiro rine huwandu\nhwakakura hwevanhu vafa nechirwere ichi munyika mose. No media source currently available 	https://www.voashona.com/a/zimbabwe-army-and-police-block-people-from-entering-cbd-of-many-cities/5524151.html
politics	VaTsvangirai Vanoti MDC-T Haisi Kuzobatana naAmai Mujuru	Mutungamiri weMDC, VaMorgan Tsvangirai, vayambira nhengo dzavo kuti dzirambe dzakamira semuzamba vachiti bato ravo harisi kuzotungamirirwa nebato reZimbabwe People First sezviri kufunga vakawanda. Mutungamiri weMDC, VaMorgan Tsvangirai, vanoti MDC ibato guru uye harisi kuzomedzwa nemutungamiri weZimbabwe People First, Amai Joice Mujuru. VaTsvangirai vatiwo hapana kutaurirana kuripo pakati pavo naAmai Mujuru, izvo vanogaronzwa veruzhinji vachitaura. Vachitaura kekutanga kubva pakanyoreswa Zimbabwe People First svondo rapera, VaTsvangirai vayambira nhengo dzavo kuti dzirambe dzakamira semuzamba vachiti bato ravo harisi kuzotungamirirwa nebato reZimbabwe People First sezviri kufungwa nevakawanda. Vachitaura neChipiri pamahofisi ebato ravo muChinhoyi, VaTsvangirai vaudza vatsigiri vavo kuti vasaite semhepo inoenda kunoenda mhepo, asi kuti varambe vachitsigira bato ravo kudzamara rave kutonga. VaTsvangirai vatiwo mashoko ekuti vari kuita nhaurirano naAmai Mujuru manyepo uye bato ravo harisi kuzotungamirirwa nemumwe mutungamiri werimwe bato, kunze kwaivo VaTsvangirai vakasarudzwa nekongiresi kuti vatungamire bato. VaTsvangirai vati kuisa Amai Mujuru pamberi kana kuita mubatanidzwa nebato ravo zvakafanana nekudzokera kuZanu PF, sezvo Amai Mujuru vari munhu akadzingwa muZanu PF nepamusana pekunetsana kuri mubato iri, asi ivo mukati memoyo wayo vachiri kuda kuramba vari mubato iri. VaTsvangirai vatorawo mukana uyu kushoropodza zvikuru mashoko emutevedzeri wemutungamiri wenyika, VaPhelekezela Mphoko, ekuti pane vanhu mubato reZanu PF vari kuti kana mutungamiri wenyika, VaRobert Mugabe, vabva pachigaro, munhu achatora nzvimbo yavo haafanirwe kunge ari muZezuru sezvo VaMugabe vari muZezuru. VaTsvangirai vati hakuna chizvarwa chakakosha kudarika chimwe chizvarwa munyika. Vati vanhu vane mafungiro akadaro, imharadzi dzevanhu munyika. Vachitaura kunhengo dzehutungamiri hwebato ravo muMashonaland West dzanga dzichidarika mazana mashanu, VaTsvangirai vati vanhu vasateerera mashoko aVaMugabe ekuti nyika dzemuAfrica dzibude mumubatanidzwa wenyika dzepasi rose weUnited Nations vachiti mashoko aVaMugabe ndeemunhu anyanya kukwegura. VaTsvangirai vati vanhu vanofanirwa kudzidza pane zvakaitika apo VaMugabe vakabudisa nyika mumusangano weCommonwealth muna Mbudzi 2003, izvo zvakasiya Zimbabwe isisina madzisahwira ayo akawanda. VaTsvangirai vari kushanyira matunhu ose emunyika vachisangana nehutungamiri hwevatsigiri vavo vachitaura pamusoro pezviri kuitika mubato pamwe nemunyika. Musangano wemuChinhoyi wapindwawo nehutungamiri hweMDC-T hunosanganisira mutevedzeri waVaTsvangirai, Muzvare Thokozani Khupe, munyori mukuru mubato iri, VaDouglas Mwonzora, pamwe nemutauriri webato, VaObert Gutu. No media source currently available 	https://www.voashona.com/a/tsvangirai-zimbabwe-chinhoyi-mujuru/3193566.html
health	Vanhu Vashanu Vopora Kubva kuCoronavirus muBulawayo	Bazi rezvehutano rinoti huwandu hwevanhu vabatwa nechirwere checoronavirus muZimbabwe hwasvika pamakumi mashanu nevatanhatu kuti 56. Asi vamwe vanhu vashanu kuBulawayo vapora kubva kuhutachiona uhu zvichireva kuti munyika yose vanhu makumi maviri nevatu vapora. Vanhu vafa vachiri vana. Vanhu vari kurwara makumi maviri nevapfumbamwe kana kuti 29. Asi nyanzvi munyaya dzeezvehutano dziri kuyambira kuti kushaikwa kwezvikwanisiro zvekuvheneka vanhu vane chirwere ichi kana kuti matest kits kunoreva kuti vanhu vanoona kunge vari kuparadzira chirwere ichi vasingazive nekuti kue vamwe vanhu vanogona kunge vasingakosore kana kupisa muviri asi vachitapurira chirwere. Gurukuta rinoona nezvehutano Doctor Obadiah Moyo vakatenda kuti nyika yave kupererwa nezvekuvheneka vanhu. Vamwe vakabva kunze kwenyika vachimbochengetwa munzvimbo dzakasiyana siyana vanoti vave kunzi vabhadhare mari dzinodarika madhora makumi matanhatu nemashanu ekuAmerica kuti vavhenekwe hutachiona uhu. Asi munyori mukuru mubazi rezvekuburitswa kwemashoko VaNick Mangwana vanyora padandemutande ravo reTwitter kuti hurumende haibhadharose vanhu kunze kwekunga huri hurongwa hwavo vega. Mukuru musangano reCommunity Working Group on Health VaItai Rusike vanoti danho rehurumende rekuti vanhu vagare mudzimba pasina guva yakatarwa harisi kushanda. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zvuru zana kana kuti 100 000 vabatwa nechirwere checoronavirus muAfrica uye vashaya vadarika zvuru zvitatu nemazana maviri anemakumi mana nevatanhatu kana kuti 3.246. Vapora vanodarika zvuru zvina nezviviri kana kuti 42, 000 Huwandu hwevanhu vabatwa nechirwere checoronavirus pasi rose hwadarika mamiriyoni mashanu nezvuru mazana matatu kana kuti 5, 3 million. Johns Hopkins University yemuamerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nechirwere ichi vadarika miriyoni imwe chete nezvuru mazana matanhatu kana kuti 1,6 million. Vanhu vafa muAmerica vave kuda kusvika pazvuru zana kana kuti 100 000. Pasi rose vanhu vafa nechirwere ichi vanodarika zvuru mazana matatu 300 000 asi vapora vachidarika mamiriyoni maviri kana kuti 2 million. No media source currently available 	https://www.voashona.com/a/vanhu-vashanu-vopra-kubva-kucoronavirus-mubulawayo/5433934.html
business	Vanotengesera Mumigwagwa Vodyira Hurumende Marasha	Vanoita basa rekutengesa mumigwagwa nevanoita mabasa emaoko vaenderera mberi nemusangano wavo pachechi yeAnglican muHarare zvisinei nechaunga chemapurisa vamwe vacho vanga vakapakatira pfuti, uye vamboda kurambidza vanhu ava kuita musangano uyu. Vanhu ava vaungana kuti vazeye matanho avangatora mushure mekudzingwa mudhorobha nekanzuru yeHarare ichibatsirwa nemapurisa eZRP izvo zvavanoti zvasiya mhuri zhinji dzichinhonga svosve nemuromo. Vamhu ava vashoropodza zvikuru kurohwa kwavati vari kuitwa nemapurisa pamwe nekutorerwa zvavanenge vachitengesa. Vatengesi vati vakaramba vachishungurudzwa vanoda kuti vese vanobata mabasa emaoko vabatane pamwe chete voenda kubazi rehurumende rine chiga chekubatsira vanotambura. Mumwe mutengesi asina kuda kudomwa nezita ati kana vachitadziswa kuzvichengeta, hurumende inofanirwa kuvachengeta. Vanhu ava varatidza hasha uye vayambirawo mapurisa kuti vakaramba vachivarova vachaitawo chirwirangwe sezvo vaine kodzero dzavo semunhu wese. Amai Chipo Magwizi vati vatengesi vemumigwagwa vanofanirwa kubatana vorwisawo vanenge vachivarwisa. Mumwe mugare wemuHarare, Amai Vaida Nhemachena, vatiwo kunyange hazvo vari kushungurudzwa havasi kuzobuda mudhorobha kusvika kanzuru yeHarare yavapa kwekutengesera kune vanhu. Vatiwo mwedzi uno zvakavaomera zvikuru sezvo vasina bhizimusi ravakaita nekuda kwekudzingwa nemapurisa. Sachigaro weNational Vendors Union of Zimbabwe, VaStendrick Zvorwadza, vatiwo vanodawo kutaura nemutungamiriri wenyika kuti vanzwisise kuti mutungamiri wenyika, VaRobert Mugabe, ndivo vari kutuma mapurisa here kuti varove vatengesi vemumigwagwa. Vati vapa VaMugabe masvondo maviri chete kuti vakurukure nevanoita mabasa emaoko. VaZvorwadza vashoropodzawo mapurisa nekumboda kumisa musangano wavo izvo zvaita kuti vanonoke kutanga. VaZvorwadza vati mapurisa haana simba rekupa mvumo kana kurambidza misangano asi vanongofanira kuziviswa chete pasi pemutemo wePublic Order and Security Act. Pave nemasvondo matatu vanotengesa mumigwagwa vachiita hwagonzo nakiti nemapurisa eZRP pamwe neekanzuru, ayo ari kuvabvisa mumigwagwa nechisimba. No media source currently available  	https://www.voashona.com/a/zimbabwe-vendors-meet-retaliation-zvorwadza-harare-city-council/4094018.html
business	Zimbabwe Inonyorerana Chibvumirano neKambani yeKunze Kuti Ishambadze Marasha	Hurumende yanyorerana chibvumirano neimwe kambani yekunze kwenyika kuitira kuti ibatsirwe mukutengesa marasha kunyika dzakaita seIndia neJapan. Vachitaura pakunyoreranwa kwechibvumirano ichi ne Victoria Consulting, gurukota rinoona nezvezvicherwa, VaWinston Chitando, vati donzvo rehurumende nderekuti nyika iwanirwe kwekutengesera marasha kuIndia uye kuitira kuti iwane mari yekushandisa mukuchera marasha aya. VaChitando vati Zimbabwe inofungidzirwa kuti ine marasha anosvika mabhiriyoni makumi maviri nemashanu ematani asi pagore kuri kucherwa matani ari pakati pemamiriyoni maviri nemamiriyoni matatu. VaChitando vatiwo India ndiyo inotenga marasha akawanda pagore zvichienzaniswa nedzimwe nyika. Vachitaura pamusangano mumweyo, mutungamiriri wenyika, VaEmmerson Mnangagwa, vati Zimbabwe inofanirwa kutora mukana wekudyidzana wakanaka uripo pakati payo neIndia. Studio7 haina kukwanisa kuziva kuti kambani yeVictoria Consulting yakamboshanda nenyika dzipi, uye kuti vakuru vayo ndivanani. Asi vaimbove mutevedzeri wegurukota rezvezvicherwa muhurumende yemubatanidzwa, VaGift Chimanikire, vati havaoni kuti zvakanaka kuti Zimbabwe itsvage misika yekutengesera marasha kunze kwenyika, ipo pari zvino kusiri kucherwa marasha anokwana munyika. Nyanzvi mune zvehupfumi, VaNyasha Muchichwa, vatiwo havaoni zvakakosha kuti Zimbabwe itsvake kambani yekunze inonotsvakira Zimbabwe misika yemarasha. VaMuchichwa vatiwo zviri nani kuti kushandiswe hukama hwagara huripo nedzimwe nyika. Dandemudande rebazi rezvezvicherwa rinoti Zimbabwe ine marasha akanaka, uye ine nzvimbo makumi maviri nepfumbamwe dzine marasha. Makambani maviri chete munyika, Hwange Colliery neMakomo Resources, ndiwo ari kunyanyochera marasha. No media source currently available 	https://www.voashona.com/a/zimbabwe-signs-up-foreign-firm-to-market-its-coal/5033072.html
sports	Vatsigiri venhabvu vodya magaka mambishi	   VATSIGIRI venhabvu vari kudya magaka mambishi zvichitevera kukundwa kwaitwa maWarriors neEthiopia mumutambo wechipiri wekurwira tikiti rekuenda kuQatar World Cup 2022.    MaWarriors akundwa 1-0 mumutambo uyo watambirwa kuEthiopia, uye iye zvino asarwa negomo guru rekukwira mukurwira tikiti rekuenda kuQatar gore rinotevera sezvo mitambo yechikwata ichi inotevera chichasangana neGhana.    Munyori mukuru weFriends of the Warriors – Zivanai Muwashu – ati murairidzi wemaWarriors Zdravko Logarusic ave kufanirwa kusiya basa nekuti hapana chaari kubatsira nacho chikwata chedu asi kuchidzorera kumashure.    “Tange tichifanirwa kuhwina mutambo wedu neEthiopia kuti tirambe tiine mukana wekurwira kuenda kuWorld Cup.    “Loga apa atirwadzisa, ngaaende nekuti tamupa nguva refu asi chabuda hapana,” anodaro Muwashu.    Achitaurawo, mutsigiri mukuru wemaWarriors, Adomsi Mukwasi anoti tikiti rekuenda kuWorld Cup rinogona kunge raperera nekukundwa kwataitwa neEthiopia.    “Kukundwa kwataitwa manheru ano, zvinogona zvatidhakirwa ipapa. Tange tichifanira kuhwina mutambo uyu. Iye zvino tisu tabva taenda pasi muboka redu, tave negomo guru rekukwira kuti tikwanise kuenda kuQatar gore rinotevera,” anodaro Mukwasi.    Aimbove mutambi wenhabvu Musset Zengeni anoti maWarriors ange achifanirwa kutora zvibodzwa zvose pamutambo weEthiopia, kukundwa kwataitwa kwavasiya vane gomo guru rekukwira.    “Tange tichifanira kuhwina nhasi, apa tarasa mukana mukuru. Regai tione paGhana tinogona kuwana zvibodzwa zvingani,” anodaro Zengeni.    Vamwe vange vachitenderedza mashoko padandemutande vachiti Loga aremerwa saka zviri nani aende vamwe vachiti #Logaremerwa	https://www.kwayedza.co.zw/vatsigiri-venhabvu-vodya-magaka-mambishi/
business	Vagari vemuHarare Vanoti Mitemo yeHurumende Yopa Kuti Nzara Ipfunye Chisero Mudzimba Dzavo	Nyanzvi munyaya dzehupfumi dzinoti kunyange hazvo hurumende ichibvuma kuti hupfumi hausi kufamba zvakanaka uye kuti veruzhinji havasisina mabasa gore rino yakatora matanhano akawedzera kutambudzika kweveruzhinji akaita sekuvatandanisa mumigwagwa umo vaitengesa kuti vawane raramo pamwe nekuvaputsira dzimba ichiti dzimba idzi dzainge dzavakwa munzvimbo dzisingabvumidzwe. Gore rino hurumende yakapa mvumo kumakanzuru kuti adzinge vanotengesa mumigwagwa zvikuru sei panzvimbo dzisingabvumidzwe ichiti vaisvibisa maguta nemadhorobha. Asi vanhu ava vanoti makunzuru aya ari kutadza kuvapa nzvimbo dzavano kwana vese sezvo vawanda zvikuru nekuda kwekushaikwa kwemabasa. Izvi zvaita kuti gore ra2015 ripere vashandi vemakanzuru nemapurisa vachiita hwakiti nagonzo nevanotengesa mumigagwa. Mukuru werimwe remasangano anomirira vanotengesa mumigwagwa reZimbabwe Informal Sector Organization zvakare vari mutauriri wemubatanidzwa wemasangano anomiriria vanotengesa mumigwagwa reInformal Economy Coalition, VaPromise Mkwananzi, vanoti kunyange nhengo dzavo dziri kushungurudzwa vacharamba vachitengesa mumigwagwa sezvo pasina zvimwe zvavangaite. VaMkwananzi vanoti nhengo dzemasangano avo dziri kurasikrwa nemari yakawanda chose apo dzinotorerwa zvinhu zvadzo nemakanzuru nemapurisa. Nyanzvi munyaya dzezvehupfumi, VaMasimba Manyanya vanoti pane kushungurudza vanhu, makanzuru pamwe nehurumende vanofanira kugadzirisa dambudziko raita kuti vanhu vagume vave mumigwagwa vachitsvaga chouviri. Asi VaPaddington Japajapa avo, vanomirira sangano remabhizimisi reZimbabwe Centre for Business for Opportunities, vanoti kunyange hazvo vanhu vayaura nenhamo havafaniri kurarama nekuita zvinhu zviri kunze kwemutemo. VaJapajapa vanoti sangano ravo rinotsigira vemabhizimisi madiki nevanotengesera mumigwagwa asi rinodawo kuti vatevedze mitemo vachiti zvimwe zvave kutikita mumaguta hazvina kunaka sezvo vanhu vave kutengesera pese pese. V ashorawo danho rakatorwa nehurumende rekurambidza kupinda munyika mbatya neshangu tsaru vachiti izvi ndizvo zvave kuraramisa veruzhinji sezvo makambani anogadzira mbatya akavhara. Imwe nyaya isina kufadza veruzhinji kuputsirwa dzimba dzavo nekanzuru muHarare neChitungwiza nekanzuru vachinzi vainge vadzivaka panzvimbo dzisingabvumidzwe. Asi VaManyanya vanoti zvinoshamisa kuti makanzuru anorega vanhu vachivaka nekushandisa mari dzakawanda achimirira kuzoparadza chete. VaManyanyaya vanotiwo masangano anomiriria vagari a anofanirawo kudzidzisa veruzhinji mutemo nematanho anofanira kutedzwa nemunhu asati avaka. Asi VaJapajapa vanoti vanhu havafanira kuvakapa pese pese vachiti dzimwe dzimba dziri kuputswa dzakavakwa panzvimbo dzisingaite dzakaita sepasi petambo dzemagetsi kana nzvimbo dzinofanira kuvakwa zvikoro kana machechi. Vanotiwo vamwe vanhu vaivaka nechisimba vachishandisa zvematongerwo enyika. Vanongorora nyaya dzehupfumi, VaMasimba Kuchera, vaudza Studio 7 kuti zvakaitika zvese izvi zvakakonzera kutambura kwanyanya sezvo zvakaita kuti vanhu varasikirwe nemari yakawanda. VaKuchera vanoti mhuri zhinji munyika hadzichakwanisa kurarama sedzaiita kare. VaKuchera vanoti hurumende inofanira kuisa mutemo inokwezva vemabhizimisi kuti vatange mabhizimisi munyika kuti veruzhinji vakakwanise kuchengeta mhuri dzavo. Vanoti mhuri zhinji dzaparira nepasi rese dzichitsvaga raramo uye zvinofungidzirwa pane zvizvarwa zveZimbabwe zvinodarika mamiriyoni matatu zvave kugara kunze kwenyika. Vazhinji vevanhu ava vari kunyika dzakaita seSouth Africa neBritain. No media source currently available 	https://www.voashona.com/a/zimbabwe-zvematongerwo-enyika-headlines/3123407.html
sports	Kaputeni weCaps United Zvirekwi Ochekwa Ruoko paChanza Mushure meTsaona	Mutambi weCaps United anovazve kaputeni wechikwata ichi, Hardlife Zvirekwi akakuvara zvakaipisisa munjodzi yemotokari muHarare neMuvhuro mangwanani zvakapa kuti vanachiremba kuchipatara cheParirenyatwa Group of Hospitals vamudimbure ruoko rwake nechepachanza. Mukuru wechikwata cheCaps United VaCuthbert Chitima vakaudza Studio 7 kuti vanachiremba vainge vavavimibisa kuti achakwanisa hake kuramba achitamba nhabvu kana ave kunzwa zviri nani. No media source currently available 	https://www.voashona.com/a/zimbabwe-matongerwo-enyika/4295433.html
politics	MDC-T Inoti Haipinde Misangano yePOLAD.	Munyori mubazi rezvekuburitswa kwemashoko, VaNick Mangwana, vakazivisa nezuro kuti musangano wevatungamiri vemapato ezvematongerwo enyika vakakwikwidza musarudzo dzemuna 2018 vari mugungano rePolitical Actors’ Dialogue, kana kuti POLAD, vari kusangana nhasi vachishandisa dandemutande. VaMangwana, avo tatadza kubata kuti tinzwe zvizhinji, havana kutaura kuti chii chikuru chichakurukurwa mumusangano uyu. Asi musangano uyu uri kuuya panguva iyo vanhu vakawanda kusanganisira mutungamiri weMDC-T, VaDouglas Mwonzora, vemakereke pamwe nevanhuwo zvavo, vari kukurudzira kuti munyika muitwe nhaurirano dzinopindwa nemapoka ose senzira yekugadzirisa matambudziko akatarisana nenyika. Chipangamazano chezvehupfumi mubato reMDC-T uye vari mubato wehomwe, Doctor Tapiwa Mashakada, vanoti bato ravo harineyi nechekuita nePOLAD sezvo riri sangano revatungamiri wemapato vakakwikwidza musarudzo dza 2018. Vakambofanobata chigaro chemutungamiri weMDC-T, Muzvare Thokozani Khupe, vaipinda misangani yePOLAD. Studio7 haina kukwanisa kubzwa divi raMuzvare Khupe. Asi VaMashakada vanoti VaMwonzora havana kukwikwidza muna 2018, nekudaro havasi mugungano iri. Ngatinzweyi hurukuro yavaita naJonga Kandemiiri weStudio 7. No media source currently available Asi mutauriri weNational Constitutional Assembly, VaMaddock Chivasa, vanoti mutungamiri webato ravo, Muzvinafundo Lovemore Madhuku, vari kupinda mumusangano uyu. Ngatinzweyi hurukuro yavaita naBlessing Zulu weStudio7. No media source currently available 	https://www.voashona.com/a/zimbabwe-govt-convenes-virtual-polad-meeting/5775676.html
health	Vanachiremba Vanoti Mamasiki Ashandiswa Asabatwabatwa Kunze Kwekuarasa	Zvichitevera kutaurwa pachena kwekuti vamwe vanhu vari kunhonga zvinoshandiswa kuvhara mhuno nemiromo, mamasiki, (face masks) anoshandiswa nevanhu mukudzivirira chirwere che coronavirus, bazi rehurumende rinoona nezvehutano rakurudzira vanhu paTwitter paro kuti vanhu vachekecheke mamasiki avashandisa vasati vaarasa kuitira kuti vamwe vanhu vasaanhonga vachiawacha kuti vazoatengesa zvekare. Izvi zvinotevera mashoko ekuti vamwe vanhu varikufamba vachinhonga mamasiki akasviba awa, vachiawacha vachizoatengesera kuvanhu zvekare. PaTweeter pavo, bazi rehurumende rinoona nezvehutano rinokurudzira vanhu kuti vatore mamasiki avo avashandisa vachiachekacheka vasati vamarasa kudzivirira kuti vamwe vanhu vasazoanonga vachiatengesa zvekare. Asi vamwe vanachiremba vanoti bazi rehurumende rezvehutano ririkukurudzira vanhu kuita zvinovapinza munjodzi dzehutano, vachiti mamasiki ashandiswa anenge ave tsvina isingafanirwi kubatwa asi inofanirwa kuraswa isina kubatwa nemaoko kunyange nemuridzi wayo. Dr Simbiso Ranga, vanoshanda mudunhu reNorth Carolina, muAmerica, vanoti kana ‘face mask” yashandiswa, haifanirwi kubwatwa kunze nemuridziwayo asi achiibata zvakanaka uye akachenjera paanoirasa nekuti ndiyo yakabata nekutakura hutachiona hwese hwange huchida kupinda mumuviri wake. Dr Ranga vati kana iri masiki yako unogona kuibata zvakanaka, pakuiwacha nepakuiwomesa kuti ugoishandisa zvekare, iwe muridzi wayo. No media source currently available  	https://www.voashona.com/a/zimbabwe-ministry-of-health-criticised-for-urging-people-to-handle-cut-up-used-face-masks/5411243.html
sports	Egpyt Yotatsurana neSenegal Mufainari yeAfcon	Makwikwi eAfrica Nations Cup 2021 ari kutarisirwa nhasi kusvika kwamvura yacheka makumbo nemutambo wefainari pakati peEgypt neSenegal. Mutambo uye wakamirirwa nevakawanda sezvo paine vatambi vane mukurumbira vanoti Mo Salah anotambira Egypt neLiverpool uye Sadio Mane anotambira Senegal neLiverpool zvekareuye Edouard Mendy mubati wepagedhi weSenegal neChelsea ari kushura mare pasi rose nekuva mangoyi wemhando yepamusoro. Egypt yasimudza mukombe uyu kanomwe, Senegal haisati yambouhwina. Vanoongorora nyaya dzezvemitambo VaBrian Musekiwa vemuMaryland America vanoti vanoona sekuti Senegal yavanoti ine vatambi vakawanda vepamusoro ichakunda Ehypt 2-1. Nezuro Cameroon yakakunda Burkina Faso 5-3 mumapenalties mushure mekuita mangange 3-3 pakurwira chidanho chechitatu kumakwikwi aya. No media source currently available 	https://www.voashona.com/a/egpyt-yotatsurana-nesenegal-mufainari-yeafcon/6429808.html
politics	ZCTU Yoendeswa kuMatare neARTUZ Pamusoro peKongiresi	Masangano maviri anove nhengo dzesangano guru rinomirira vashandi munyika reZimbabwe Congress of Trade Unions, kana kuti ZCTU, aendesa sangano iri kumatare edzimhosva achiti kongiresi yesangano iri iyo yakatarisirwa kuitwa svondo rinouya haifanire kuenderera mberi mushure mekunge ZCTU yatora danho rekuti masangano aya asavhote pakongiresi iyi. Mumapepa asvitswa kudare repamusoro reHigh Court nesangano rinomirira vadzidzisi vekumaruwa reAmalgamated Rural Teachers Union of Zimbabwe pamwe nereFootwear Tanners and Allied Workers Union, ZCTU iri kupomerwa mhosva yekurambidza masangano aya kuvhota pakongiresi yesangano revashandi iri iyo yakatarisirwa kuitwa svondo rinouya muHarare. Mutungamiri weARTUZ, VaObert Masaraure, vati havasi kufara nedanho rakatorwa neZCTU vachiti sangano ravo rakaita zvose zvinodiwa pamutemo kuti rikwanise kuvhota pakongiresi iyi. VaMasaraure vati danho rakatorwa pamusangano weGeneral Council yeZCTU rekuvadzivisa kuvhota harisi pamutemo sezvo musangano weGeneral Council uyu wakaitwawo pasingatevedzwe bumbiro reZCTU. VaMasaraure vati musangano weGeneral Council uyu wakaitwa nguva yaifanira kuitwa musangano uyu wadarika saka nokudaro zvose zvakabvumiranwa pamusangano uyu hazvisi pamutemo. Asi mutungamiri weZCTU, VaPeter Mutasa, vati pane kusawirirana pazvinoreva bumbiro remitemo yeZCTU, nokudaro nyaya iyi ichagadziriswa nematare. VeARTUZ nesangano reFootwear Tanners and Allied Workers Union vanoti vari kuda mutongo wekuti kongiresi iyi imiswe kusvika vabvimidzwa kuvhota pakongiresi iyi. Studio7 haina kukwanisa kunzwa kusangano reFootwear Tanners and Allied Workers Union Musangano uyu ukabudirira, vakatarisirwa kukwikdzana pachigaro chemutungamiri weZCTU ndiVaPeter Mutasa naAmai Florence Taruvinga uye vakatarisirwa kukwikwidza pachigaro chemutevedzeri wemutungamiri wekutanga (1stVice President) ndiVaDominic Manyangadze naVaMandla Sibanda. VaMuchapiwa Mazarura naAmai Miriam Katumba ndivo vakatarisirwawo kukwikwidza pachigaro chemutevevedzeri wemutungamiri wesangano iri wechipiri kana kuti Second Vice President. Munyori mukuru weZCTU, kana kuti secretary general, anozodomwa panopera kongiresi. Mune imwewo nyaya, nhumwa yeUnited Nations iri kushanya munyika, Amai Alena Douhan, nhasi vasangana nemutungamiri weMDCT, VaDouglas Mwonzora, gurukota rinoona nezvekutengeserana, Amai Sekai Nzenza, gurukota rezvematunhu, VaJuly Moyo, nevamwe. Mutauriri waVaMwonzora, VaLloyd Damba, vati VaMwonzora vasvitsa nyaya dzakawanda kuna Amai Douhan dzinosanganisira kuti zvirango zvakatemerwa Zimbabwe zvakanganisa zvakadii veruzhinji munyika. Kusangana kwaita Amai Douhan naVaMwonzora kunouyawo apo masangano anoshanda akazvimirira achiti Amai Douhan vanofanira kusangana nevemapato ezvematongerwo enyika akasiyana-siyana, vemabhizimusi, vedzisvondo, vadzidzi, vanorwira kodzero dzevanhu nevamwe kwete kuti vaswere vari mumahofisi ehurumende vachiudzwa zvinhu zvimwechete. Hatina kukwanisa kutaura naAmai Douhan kuti tinzwe divi ravo panyaya iyi asi hurumende yakati Amai Douhan vachazotaura nevatori venhau kamwe chete musi waGumiguru 28 kana vachinge vapedza misangano yavo. No media source currently available  	https://www.voashona.com/a/zimbabwe-mnain-labor-uniion-taken-to-court-violations-over-congress/6281908.html
politics	Vanopikisa Voshora Dare reMakurukota raVaMnangagwa Rizere Varume Chete	Mapato anopikisa anoti haasi kutambira nemufaro dare remakurukota rakadomwa nemusi weChina nemutungamiri wenyika, VaEmmerson Mnangagwa. Makurukota aya ari kutarisirwa kutoreswa mhiko neMuvhuro. VaMnangagwa vakadoma dare remakurukota makumi maviri nevaviri, uye riine vanhukadzi vatatu chete vari mudare iri. VaMnangagwa vakadomawo makurukota ematunhu gumi zvichireva kuti makurukota pasi pehurumende yavo anenge ari makumi matatu nevaviri, kunyange hazvo makurukota anomirira matunhu asingapinde mudare remakurukota. Vakadzi vatatu vari mudare remakurukota ndiAmai Sithembiso Nyoni, gurukota rezvemadzimai nevechidiki; Amai Oppah Muchinguri Kashiri, gurukota rezvemamiririro ekunze uye Amai Priscah Mupfumira, gurukota rezvekushanyirwa kwenyika. Vanhukadzi vatatu vakaitwa makurukota ematunhu vanoti Amai Angeline Masuku (Bulawayo); Amai Rutendo Chikukwa (Harare), uye Amai Monica Mutsvangwa (Manicaland). Mapato anopikisa anoti VaMngangwa vaifanira kunge vakaremekedza zviri mubumbiro remitemo yenyika zvinovasungira kuti vaone kuti zvinzvimbo zvevanhukadzi zvawedzerwa muhurumende. Mutungamiri wechimwe ckwata chePeople's Democratic Party, PDP, Amai Lucia Matibenga, vanoti vakagara vazviona kare kuti VaMnangagwa munhu weZanu PF nokudaro havatarisiri kuona kushanduko inobva kumunhu weZanu PF. Chimwe chikwata che PDP chinotungamirwa naVaTendai Biti. Amai Matibenga vanoti vanhukadzi vacharemekedzwa zvido zvavo kana veruzhinji vakabvisa Zanu PF musarudzo dzegore rinouya. No media source currently available 	https://www.voashona.com/a/zimbabwe-opposition-blame-mnangagwa-maledominated-cabinet/4147481.html
politics	Sangano ravanaChiremba reZADHR Roshora Mabatirwo eNhengo dzeZanu PF Dziri muHusungwa	Sangano ravana chiremba vanorwira kodzero dzevanhu, reZimbabwe Association of Doctors for Human Rights, rinoti riri kushushikana zvikuru nemabatirwo ari kuitwa vamwe vevaimbove vakuru-vakuru mubato re Zanu-PF, avo vakasungwa svondo rapera. Munyori mukuru we sangano iri, Dr. Evans Masitara, vanoti sangano ravo rinoshora zvakasimba zvakaitwa nemauto nemapurisa kuvasungwa ava uye vari kuedza zvikuru kuti vapiwe mvumo yekuzvionera voga vasungwa ivavo sezvo vainzi havana kubatwa zvakanaka pavakanga vari muhusungwa, umo vanonzi vakashungurudzwa nokurohwa. Dr Masitara vanoti zviri kuitwa nemapurisa kuvasungwa hazvibumidzwe nebumbiro yemitemo. VaChombo, avo vari kupomerwa mhosva dzehuwori, vakasungwa pamwe nemunyori muboka revechidiki muZanu PF, VaKudzanai Chipanga, pamwe nemurongi wemisangano muboka revechidiki, VaInnocent Hamandishe. VaChombo naVachipanga vari kumirirwa negweta rine mukurumbira, Muzvinafundo Lovemore Madhuku, uye vari kutarisirwa kudzoka mudare nemusi weMuvhuro 27 Mbudzi. No media source currently available 	https://www.voashona.com/a/zimbabwe-association-of-doctors-for-human-rights/4137151.html
politics	Dare reDzimhosva Rinoramba Kuti VaNguwaya Vabhadhariswe Mari yeChibatiso	Dare ramejisitireti muHarare rarasa chikumbiro chamuzvinabhimisisi ane mutauro mukuru munyika, VaDelish Nguwaya, chekuti vatongwe vachibva kumba kwavo panyaya mbiri dzavari kupomerwa. VaNguwaya vari kupomerwa mhosva dzekukorovhera hurumende kuti ipinde muchibvumirano chekutenga mishonga kubva kumbani yekunze yavanomirira muZimbabwe, yeDrax Consult SAGL. Mutongi wedare, Amai Vongai Muchuchuti, vati VaNguwaya vadzoke kudare musi wa 30 Chikumi, asi pose apa vanenge vari mutirongo. Amai Muchuchuti vati vanobvumirana nevachuchusi panyaya iyi kuti kana VaNguwaya vakabhadhara mari yechibatiso vanogona kuvhiringidza kuferefetwa kwenyaya iyi uye vanogona kutiza munyika sezvo mhaka yavakapara yakakura chose. Vatiwo vamwe vavanonzi vakapara navo mhosva iyi vari kunze kwenyika. VaNguwaya vanonzi vakapara mhosva iyi pamwe nemuridzi wekambani yeDrax Consult, LIir Dedja, uyo anonzi ari kuItaly kana kuti kuti Hungary. Rimwe remagweta aVaNguwaya, VaTafadzwa Hungwe, vanoti dare raona VaNguwaya semunhu asingavimbike sezvo vakomboita dzimwe nyaya dzekukorovhera vanhu nguva yapfuura. Vatiwo havana kufara nemutongo wedare uye vanovimba kuti dare repamusoro richave nemuono wakasiyana panyaya. VaNguwaya, avo vanomirira kambani yeDrax Consult SAGL neDrax International, vakusungwa nemusi weChishanu chapfuura vachipomerwa mhosva yekutsotsa kambani yehurumende inoita zvekutenga mishonga yeNatpharm kuita chibvumirano chekutenga mishonga kukambani yavanomirira inokosha mamiriyoni makumi matanhatu emadhora ekuAmerica. Vachuchusi panyaya iyi vanoti VaNguwaya vakanyepa kuti kambani iyi inogadzira mishonga izvo zvakaita kuti mapazi ehutano, nebazi remari ape NatPharm mvumo yekushanda neDrax. Asi VaNguwaya vari kuramba mhosva dzavari kupomerwa. Magweta avo anoti ivo semumiriri weDrax havana chavakatadza uye vachatura kudare humbowo hunoratidza kuti Dejda uyo akatombuuya munyika akaonana nemutungamiriri wenyika, VaEmmerson Mnangagwa, ndiye ainyora nekusaina matsamba ekutsvaga basa rekutengesa mushonga kubazi rezvehutano. Magweta aya anotiwo ane humbowo hunoratidza kuti Drax yakapihwa basa kuNatpharm mushure mekunge bazi rezvemari raita ongororo rikaona kuti kambani iyi yainge yakachena. VaHungwe vanoti kunyange VaNguwaya vaive ivo vaisaina matsamba ekutsvaga basa kubazi rezvehutano, hapana nhema dzakataurwa mutsamba idzi nekuti kambani yeDrax inoita mabasa akawanda kusanganisira kutengesa mishonga. Vatiwo pachibvumirano cheDrax neNatpharm, Drax yakabuda pachena kuti mishonga yainotengesa yaiiwana kupi uye hapana kana nhema dzakataurwa muchibvumirano ichi. Mutitikitiva ari kuita nyaya iyi akaudza dare kuti vakatanga kuferefeta nyaya iyi mushure mekunge bazi rezvehutano, raratidza kusafara nechibvumirano cheDrax neNatpharm. Asi magweta aVaNguwaya anoti vane humbowo hunoratidza kuti mapurisa emuno akatanga kufererfeta nyaya iyi mushure mekunge sangano remapurisa pasi rese reInterpol ranyorera kuZimbabwe Republic Police richida rubatsiro pakuongorora kuti mamiriyoni maviri emadhora ekuAmerica aiinge aiswa mubhanga reDrax kuHungary yainge iri yei. Interpol yaifungidzira kuti paive nekusafambiswa kwemari zvakanaka kana kuti money laundering sezvo Drax isina basa rayaiita raizikanwa kuti iwane mari yakawanda kudai. Mushure maizvozvo hurumende yakabva yamisa chibvumirano cheDrax neNatpharm. Svondo rapfuura mapurisa akabvunzurudza vakuru vakuru kuNatpharm, bazi rezvehutano pamwe nebazi rezvemari uye vazhinji vavo vanotarisira kupa humbowo kana kusungwa nekuda kwenyaya iyi. VaNguwaya vakabuda mumifananidzo yakawanda vaine mudzimai wemutungamiri wenyika, Amai Auxilia Mnangagwa, pamwe nevana vaVaMnangagwa, Shaun na Collins. Mifananidzo iyi yakakonzera mitauro yakawanda mu social media vamwe vachiti zvose zviri kuitwa naVaNguwaya, vari kutsigirwa nemhuri yemutungamiri wenyika. No media source currently available 	https://www.voashona.com/a/zimbabwe-court-refuses-bail-for-controversial-businessman-delish-nguwaya/5465221.html
politics	Zanu-PF Yopembera Kukunda Vatsigiri vaVaMugabe kwaZvimba	Bato reZanu PF rinoti riri kufara nekukunda kwarakaita munzvimbo dzekwaZvimba uko kunobva vaimbova mutungamiri wenyika, VaRobert Mugabe. Vachitaura pamahofisi ebato ravo muChinhoyi, mutevedzeri wasachigaro wedunhu reMashonaland West, VaDexter Nduna, vati vari kufara kuti vakakunda mapato aitsigirwa naVaMugabe munzvimbo dzeZvimba. VaMugabe vainge vati vanotsigira mutungamiri weMDC Alliance, VaNelson Chamisa, kuti vave mutungamiri wenyika musarudzo dzakaitwa svondo rapera vachiti vainge vasingavhotere mutungamiri wenyika, VaEmmerson Mnangagwa. VaNduna vati dunhu reMashonaland West rimwe rematunhu mana akavhotera VaMnangagwa neZanu PF zvine mutsindo. Kunyange bato reZanu PF razvipembedza kuti rakawana zvigaro gumi nezvisere pazvigaro makumi maviri nezviviri zviri mudunhu reMashonaland West, Muzvari Rudo Mpofu, vanoti Zanu PF iri kupemberera kutadza sezvo yaimbenge iine zvigaro makumi maviri nechimwe chete sarudzo dzisati dzaitwa. Panyaya yekugadzwa zviri pamutemo kwaVaMnangagwa semutungamiri wenyika, VaNduna vati zvichaitwa panguva yakafanira pachitevedzerwa mutemo. Asi vayambira nhengo dzavo kuti dzisateerere zviri kubuda pamadandemutande zvekuti VaMnangagwa havasi kuzogadzwa nyaya yekukunda kwavo isati yapera kumatare edzimhosva. VaChamisa vari kuendesa nyaya yezvakaburitswa neZimbabwe Electoral Commission zvekuti VaMnangagwa ndivo vakakunda musarudzo yemutungamiri wenyika. VaChamisa vanoti ivo ndivo vakakunda musarudzo iyi. No media source currently available 	https://www.voashona.com/a/zimbabwe-zanupf-celebrate-defeat-of-robert-mugabe-backed-candidates-in-zvimba/4517659.html
health	Vanhu Vaviri Vofa neCovid-19 Kusanganisira Mumwe Mukuru weChikoro kuMasvingo	Huwandu hwevanhu vari kufa nechirwere cheCovid-19 huri kuramba huchikwira mushure mekunge vamwe vanhu vaviri vafa nechirwere ichi. Munhu mumwe chete akafa kuManicaland neMasvingo. Bepanhau reThe Masvingo Mirror rinoti akashaya mudunhu iri mukuru wechikoro cheMukaro High Amai Pauline Dzapasi avo vakashaya neChishanu vakavigwa neSvondo. Varairidzi vose vapachikoro ichi vanzi vambondogara pavo voga pasina mhuri pachityirwa kupararira kwechirwere ichi. Vana vechikoro avo vakavhara neChishanu vanziwo vari kuongororwa. Mukuru wezvehutano mudunhu reMasvingo Dr Amadeu Shamu vakatenda kuti Amai Dzapasi vakashaya mushure mekurwara nechirwere cheCovid-19. Vanhu vafa nechirwere ichi kubva zvachatanga kupararira vave mazana matatu nemakumi maviri kana kuti 320. Vanhu zana nemakumi manomwe nevana vabatwa nechirwere ichi nemusi weSvondo. Vakawanda vacho vari muHarare uye matunhu ose ane vanhu vakabatwa nechirwere ichi nezuro kunze kwekuMashonaland West. Izvi zvasiya huwandu hwevanhu vabatwa nechirwere ichi kubva zvachatanga hwave pazvuru gumi nezviri zvine mazana matatu nemakumi maviri nemashanu kana kuti 12, 325. Vanhu pora kubva kuchirwere ichi vave zvuru gumi zvine nemakumi maviri nevana kana kuti 10, 024 mushure mekunge vamwe vanhu makumi mana vapora kubva kuchirwere ichi. Vanhu vachiri kurwara vave churu chimwe chete chine mazana mapfumbamwe nemakumi masere nemumwe kana kuti 1,981. Asi kunyangwe hazvo vanhu vari kurwara nekufa nechirwere ichi, mutungamiri wesangano revakoti reZimbawe Nurses Association VaEnock Dongo vanoti hurumende haisi kuvapa zvekuzvidzivirira kubva kuchirwere cheCovid-19 zvopa kuti vakawanda vavo varware. No media source currently available Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana mana kana kuti 2,4 million vabatwa nechirwere cheCovid-19 muAfrica. Vanhu vafa vasvika zvuru makumi mashanu nemasere zvine mazana manomwe nemakumi matanhatu nevaviri kana kuti 58,762. Vapora vadarika mamiriyoni maviri kana kuti 2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirowo rine vanhu vakawandisa vabatwa nechirwere ichi muAfrica vanodarika miriyoni imwe chete. Huwandu hwevanhu vabatwa nechirwere cheCoronavirus pasi rose hwadarika mamiriyoni makumi manomwe nematanmhatu ane zvuru mazana manomwe kana kuti 76,7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana matatu negumi nevanomwe kana kuti 317,000 vabatwa nechirwere ichi vachidarika mamiriyoni gumi nemanomwe nezvuru mazana masere kana kuti 17,8 million. Pasi rose vanhu vafa nechirwere ichi vanodarika miriyoni imwe chete nezviuru mazana matanhatu kana kuti 1,6 million. Asi vapora vachidarika mamiriyoni makumi mana nematatu kana kuti 43 million.  	https://www.voashona.com/a/vanhu-vaviri-vofa-necovid-19-kusanganisira-mumwe-mukuru-wechikoro-kumasvingo/5707171.html
sports	Vatambi VeTeam Zimbabwe 2016 Paralympic Vodzokera Kumusha Vasina Menduru	Vatambi vemuZimbabwe vema2016 Paralympic Games vari kudzoka kumusha vari maoko chete. Mutori wedu wenhau dzemitambo. Vatambi vaviri vanga vasara kukwikwidza mumakundano aya ve Mixed Four, Margaret Bangajena, Michelle Garnet, Jesicca Davies na Previous Wiri nezuro vakapedza vari pachinhanho chekugumisira mugungano ravo. Vatambi ava vakatevera Laina Sithole uyo neMugovera akatadza kusvika mufainari ye 100 metres T35 ayo aive makundano ake ega aaikwikwidza. Sezvakaitawo chikwata cheZimbabwe kubva kumaOlympic Games chisina menduru, chikwata ichi chiri kudzokawo chisina kana menduru imwechete. Mumitambo yeCastle Lager Premier Soccer League chikwata cheHighlanders chiri mumafaro makuru mushure mekudzokorora kurova Dynamos 2-1mumutambo wanga wakaoma muBarbiurfields Stadium nezuro. Aka kave kechipiri Highlanders ichi kunda Dynamos mwaka uno wenhabvu mumitambo yeligi, kanove kechipiri zvekare mukati memakore gumi Bosso ichikwanisa kukunda Dembare. Kukunda uku kwasiya Bosso yasara nemapoinzi gumi pasi pechikwata chiri kutungamira cheFC Platinum icho chakarova How Mine 1-0 munhandare yeMandava. Mutsigiri weBosso VaDannboy Hamandishe vanoti vangadai vakakunda nezvibodzwa zvakawanda asi zvakangodaro varatidza kuti vanhu vakuru. Mumwe wavo VaTichaona Jecha vanoti murairidzi wawave naye ibanga chairo vachiti zvinhu zvasanduka. Kugona Kunenge Kudada yave nemapoinzi makumi mana nemasere kubva mumitambo makumi maviri nemitatu. Asi Bosso yave nemapoinzi matanhatu pamusoro peDynamos iyo nemamiriro akaita zvinhu yave kuratidza kuti yabuda mumakwikwi emukombe weligi. Asi Makepekepe aramba arimo muhondo yeligi mushure mekurova Chicken Inn 1-0. Kunyange hazvo chikwata ichi chaibaka moto hachina kukwanisa kunwisa zvibodzwa zvakawanda kunze kwechimwechete chakabva kuna Leonard Tsipa. Chikwata chemaGreen Machine chakatamba zvine mutsindo zvekuti mumwe muteveri wechikwata ichi Charles Muroyiwa anoti vanoisa mari muchikwata ichi vanotsvaga neshungu nematambiro aya. Asi maGreen Machine ari kuramba aiine poindi imwechete pasi peFC Platinum iyo yakarova How Mine. Musi mumwechete iwoyo, Hwange neZPC Kariba dzakaita mangange 1-1. Ngezi yakadambura Bulawayo City 1-0, Tsholotsholo ikakunda Border Strikers 1-0 asi Chapungu yakanwisa zviviri pakukunda Harare City 2-1. No media source currently available  	https://www.voashona.com/a/zimbabwe-sports-paralympics-africa/3504373.html
politics	Kushungurudzwa kweVabva Kure Kwoenderera Mberi muSouth Africa	Zvimwe zvizvarwa zveSouth Africa zviri kuenderera mberi zvichityidzira zvizvarwa zveZimbabwe nezvekune dzimwe nyika muzvipatara nemumisha inogara vazhinji. Izvi zviri kuitika kunyangwe hazvo mutungamiri weSouth Africa, VaCyril Ramaphosa, neChipiri vakashora zvikuru vamwe vanhu vemuSouth Africa vari kuratidzira pane zvimwe zvipatara, vachidzivirira kuti vabvakure varapiwe. VaRamaphosa vakaudza dare reparamende kuti maitiro aya anokonzera kuvengwa nekurwiswa kwevabvakure uye haasi pamutemo. Vakati South Africa inyika ine hutongo hwejekerere asi ine dambudziko revabvakure vane magwaro ekugara munyika iyi nevasina, vachiti kuvhundutsira nekushungurudza vabvakure vose hakubvumidzwi nemutemo wenyika. . Chikwta chinonzi Operation Dudula chiri kuratidzira pachipatara che Kalafong, muguta reAtteridgerville riri pedyo neguta re Pretoria, chichirambidza kupinda muchipatara kwevarwere vasiri zvizvarwa zvenyika iyi. Asi VaRamaphosa vakati mapurisa ari kurwisa kupedza nekumisa vabvakure vari muSouth Africa zvisiri pamutemo, vachiti zviri kuitwa nevanhu veOperation Dudula hazvienderani nezvinangwa zvehutongo hwe jekerere, vachiti vanhu vemuSouth Africa havavengi vabvakure uye vanovatambira zvakanaka. Vanodzidzisa zvematongerwo enyika paWellesley College kuMassachusetts, Muzvinafundo Chipo Dendere, vanoti VaRamaphosa vakamanikidzwa kutaura izvi zvichitevera mabasa esangano reOperation Dudula. Muzvinafundo Dendere vanoti nyaya iyi inogona kupedzwa nenhaurirano pakati pehurumende yeSouth Africa nehurumende yeZimbabwe, pamwe nemapato anopikisa nevamwe vane chekuita nezve magariro evanhu mu Zimbabwe. No media source currently available 	https://www.voashona.com/a/6723757.html
politics	Makanzura Ose eChitungwza Ombosungwa neMapurisa Pamwe neVatori Venhau	Makanzura ese eguta reChitungwiza pamwe nevatori venhau vambosungwa pamahofisi ekazuru iyi apo makanzura ari pakati pekuita musangano. Gweta range richiririra makanzura aya VaJob Sikhala vati makanzura mazhinji azoregerwa asi vamwe vashanu vachiri mumaoko emapurisa. Zvinonzi mapurisa anga akapakatira zvombo asvika pamahofisi ekanzuru iyi ndokusunga makanzuru aya asina kuvapa chikonzero. Mumwe wemakunzura aya, VaTumai Fungai Magadzire avo vanomirira Ward 16 muChitungwiza makare vaudza Studio 7 varchiri kukamba yemapurisa yeSt Mary’s kuti havasi kuziva chikonzero chaita kuti vasungwe. Pasungwa makanzura aya panga paine vatori venhau vashanu vanoti Phillimon Jambaya, Audrey Galawu, Cleopatra Mapfumo, Christine Hlengani, naElma Sekete. Jambaya audza Studio 7 kuti iye nevamwe vake vanga vachiitawo basa ravo pavasungwa. Mukuru musangano rinorwira kodzero dzevatapi venhau reMisa Zimbabwe, VaTabani Moyo, vashora kusungwa kwaitwa vatori venhau ava vari pabasa. Makanzura aya pamwe nevatori venhau ava vazoendeswaa kukamba yeHarare Central kuCommercial Crimes Unit. Mutauriri wemapurisa, VaPaul Nyathi, vati havakwanise kutaura nezvenyaya iyi vachiti vanga vasati vatambira mashoko akakwana nezvenyaya iyi. Zvichakadai, vanoona nezvekufambiswa kwemabasa musangano reChitungwiza Residents Trust, Muzvare Alice Kuvheya, vashora kusungwa kwemakanzura edhorobha ravo vachiti zvinodzosera nyaya yebudiriro kumashure. Mukuru weSpecial Anti Corruption Unit, VaTabani Moyo, vaudza bepanhau reHerald kuti vasungawo mukuru anoona nezvemari mukanzuru yeHarare, VaTendai Kwenda, vachisungirwa nyaya yehuori. Zvinonzi VaKwenda vakasaina magwaro akaita kuti kanzuru yeHarare irasikirwe nemari inoita mamiriyoni masere emadhora ekuAmerica iyo yakashandiswa munzendo, kutengwa kwemotokari pamwe nekuenda kumazororo kwevamwe vakuru-vakuru mukanzuru kubva muna 2014 kusvika 2015. Vachipawo pfungwa dzavo, mutungamiri wesangano reHarare Residents Trust VaPrecious Shumba vati kunyange hazvo kurwisa huori chiri chinhu chakanaka, kusungwa kuri kuitwa makanzura eMDC mumaguta akawanda vamwe vari kuita huori vari muhurumende vasingasungwe kunoburitsa pachena kuti makanzura aya ave kungosungwa zvine chekuita nezvematongerwo enyika. Vamwe vakasungwa munguva pfupi yadarika vanosanganisira vaimbova meya weHarare, VaHerbert Gomba, meya weHarare parizvino VaJacob Mafume avo vari muchizarira, maabharani wekanzuru yeHarare VaHosia Chisango, mukuru anoona nezvedzimba mukanzuru	https://www.voashona.com/a/makanzura-ose-echitungwza-ombosungwa-nemapurisa-pamwe-nevatori-venhau/5686391.html
sports	Choto otaura nezveFIFA ‘ban’	Ndooka    SHASHA yakambonetsa munhabvu — Dickson Choto — anoti nyaya yezvirango zvakatemerwa Zimbabwe neFIFA pamwe neCAF zvekuti isakwikwidze mumitambo mikuru inofanirwa kugadziriswa nekukasika sezvo yadzosera kumashure zvakanyanya budiriro yemutambo uyu, zvikuru remangwana revechidiki.   Zvichitevera kuburitswa kwakaitwa chikwata chenyika chemaWarriors mumakwikwi ekurwira kuenda kumutambo weAfrica Cup of Nations 2023 uyo uchatambirwa kuIvory Coast, Choto anoti izvi zvinokanganisa kusimukira kwenhabvu sezvo shuviro yemutambi wese kutambira nyika yake.   Choto aive muchikwata chekutanga chemaWarriors chakakwikwidza kumutambo weAFCON mugore ra2004.   Anoti danho iri richaita kuti zvikwata zvemuno zvisawane mari iyo zvaisiwana kuburikidza nekutengesa vatambi kunze kwenyika sezvo zvimwe zvezvirango izvi zvichaona Zimbabwe ichitadza kudyidzana nezvikwata zvekunze.   “Remangwana renhabvu yedu, kunyanya vechidiki, rakanganiswa zvikuru nezvirango zvatakatemerwa neFIFA neCAF nekuti mutambi wese wenhabvu shuviro yake kuzotambira nyika yake. Manje apa nyika kana isisachatenderwe kutamba mumitambo mukuru yakadai zvadzosera zvinhu zvose kumashure.   “Zvirango izvi hazvina kutombomira zvakanaka nekuti zvikwata zvemuno hazvichakwanise kutengesa vatambi vazvo kunze kwenyika. Mari yekunze iyo vaifanirwa kuwana vatengesa vatambi haichauye izvo zvave kudzorera vatambi vedu venhabvu kumashure.   “Saka nyaya iyi tokumbira ngaigadziriswe nekuchimbidza, nhabvu yedu isimukire ienderere mberi,” anodaro Choto.   Anoti nerimwe divi, zvirango izvi zvinogona kutuma vatambi vari kunze kwenyika avo vaida kuzotambira maWarriors kuti vawore mwoyo nekuda kwekusarongeka kwenhabvu yemuZimbabwe.   “Danho iri rave kutidzingira vatambi venhabvu vakawanda vepamusoro, vamwe vakakurira kunze kwenyika. Hakuna mutambi angade kuuya kuzotamba paanoona kuti hapana kurongeka,” anodaro.   Zimbabwe yakatemerwa zvirango neFIFA uye neCAF zvekuti isakwikwidze mumitambo mikuru zvichitevera danho rakatorwa nesangano rinoona nezvemitambo reSports and Recreation Commission (SRC) rekumisa basa bhodhi reZifa iro raitungamirirwa naFelton Kamambo vachipomerwa kutadza kuita basa ravo nemazvo.   Choto mumwe wevatambi venhabvu vakatambira kuEurope kwenguva refu izvo zvakamuona achitambira kunyika yePoland kwemakore anodarika 10 apo akatambira zvikwata zvakadai seGornick Zabrze, Pogon Szczecin neLegia Warsaw.   Anoti vatambi vemazuvaano vanofanirwa kuzvipira mubasa ravo voshanda nesimba zvakanyanya kana vachida kusvika padanho seraakasvika iye.   “Basa redu iri rinoda kuti munhu ashande nesimba azvipire uye agone kuzvibata. Ndizvo zvega zvinongodiwa kana uchida kubudirira.   “Ngakagara makore akawanda ndiri kuPoland kuburikidza nekushanda nesimba uye ndaiziva zvandaida muhupenyu.   Kurudziro yangu kune vechidiki ndeyekuti shandai nesimba muzive zvinangwa zvenyu muhupenyu, munosvika kure mumutambo uyu kana makazvipira chete,” anodaro Choto.   Kubva asendeka shangu dzake dzekutamba nhabvu, Choto ave kuita basa rekurairidza vechidiki kuchikwata chake cheDC Academy.	https://www.kwayedza.co.zw/choto-otaura-nezvefifa-ban/
health	Munhu Mumwe Chete Akafa neChirwere cheCovid-19 kuMatabelaland South neMusi weChipiri	Bazi rezvehutano rakazivisa nemusi weChipiri kuti munhu mumwe chete akafa nechirwere cheCovid-19 kuMatabeleland South, izvo zvakasiya huwandu hwevanhu vafa nechirwere ichi kubva zvachatanga kupararira gore rapera, hwave pachiuru chimwe chete nemazana mashanu ane makumi mashanu nevana, kana kuti 1,554. Vanhu gumi nevatanhatu vakabatwa nechirwere ichi nezuro wakare, izvo zvakasiyawo vanhu vabatwa nacho vave zviuru makumi matatu nezvinomwe ane mazana masere nemakumi manomwe nevashanu, kana kuti 37, 875. Vanhu makumi maviri nevanomwe vakapora kubva kuchirwere ichi zvasiya vanhu vapora vave zviuru makumi matatu nemashanu nemakumi mashanu nevasere kana kuti 35, 058. Vanhu vachiri kurwara vave chiuru chimwe chete chine mazana maviri nemakumi matanhatu nevatatu kana kuti 1, 263. Huwandu uhu hunogona kukwira neChitatu manheru apo hurumende ichazivisa zvayakawana. Zvichakadaro, vanhu vabayiwa nhomba yecovid-19 kekutanga hwave zviuru mazana maviri nemakumi masere nezvisere nemazana maviri nemakumi maviri nevapfumbamwe, kana kuti 288, 229. Asi vabayiwa. Nhomba yepiri sezviri kukurudzirwa navanachiremba vave zviuru makumi matatu nezvitanhatu ane mazana manomwe nemakumi manomwe nevasere, kana kuti 36, 778. Hatina kukwanisa kunzwa kubva kumukuru munyaya dzekurwisa chirwere checovid-19 muhurumende dr agness mahomva sezvo vange vasati vapindura mibvunzo yedu. Asi hurumende inoti ine hurongwa hwekubaya nhomba vanhu mamiriyoni gumi ichishandisa nhomba dzakabva kuChina dzinoti Sinovac neSinopharm, idzo dzisati dzapihwa chitambi neWorld Health Organization kuti dzishandiswe neveruzhinji. Imwe nhomba yakabva kuIndia uye imwe iri kutarisirwa kubva kuRussia. Nyanzvi munyaya dzezvehutano uye vakambove mukuru weChitungwiza Hospital varizve munyori wesangano reZimbabwe Medical Association mudunhu reMashonaland, Dr Enock Mayida, vanoti zvakakosha kuti vanhu vabayiwe nhomba uye kuramba vachiteerera kurudziro iri kuitwa nebazi rezvehutano kuti chirwere ichi chisadzoke zvine hukasha. No media source currently available 	https://www.voashona.com/a/munhu-mumwe-chete-ofa-nechirwere-checovid-19-kumatabelaland-south/5861153.html
health	Vanorarama neKukumbira Rubatsiro Vovhiringwa neCovid-19 muZimbabwe	"Vamwe vasingaoni vanorarama nekukumbira mari mumabhazi nemumigwagwa kwaRusape vanoti vari panguva yakaoma sezvo hurumende yakambomisa kufamba kwemabhazi aya senzira yekudzivirira kupararira kwechirwere cheCoronavirus. Mumwe wevanhu ava, VaTymon Rukuni vekwaRusape, vanoti kubva nemusi weSvondo apo vakapedzisira kupemha mubhazi, ndiwo musi wavakapedzisira kudya rinopisa nevana vavo vatanhatu, sezvo vasingawani kwekupemhera nekuti muguta hamuchina vanhu ukuwo kumabhazi havachadiwiko nekuda kwechirwere che-COVID-19. ""Tine mhuri nine dzinorarama nekupemha asi nekuda kwechirwere cheCoronavirus hapachina kana chichabuda nekuti mumabhazi hakuchina, chikafu hatichina nekuti kumabhazi hatichadiwi kuti tifambe ikoko. Toita seyiwo nhai,"" vanodaro VaRukuni. Amai Rejoice Chinembiri vekwaRusape vanoti nekusafamba kwemabhazi panguva ino, hakuna kumwe kwavanotarisira kuwana mari kunze kwekufamba nemabhazi iwaya vachikumbira rubatsiro. 'Tinosipinda mumabhazi tikukumbira, towana tumari totenga tuhupfu tuTsunami nemuriwo todya nevana kumba. Zvino izvezvi mabhazi akamiswa hatina kana pekutangira. Tamboenda kwaMP wedu kuti tibatsirwe tikazoenda kuSocial Welfare asi tangonyorwa mazita hatina kupihwa kana chipunu chehupfu chaicho,"" Amai Chinembiri vanotsanangura. VaNhamo Makusha vanoti sevanhu vanorara nechavawana musi iwoyo, hapana zvazvichareva kana vachirambidzwa kupemha munzvimbo dzemuguta kana mumadutavanhu sezviri kuitika panguva ino yeLockdown. ""PaLockdown apa patidhisiadhivhandeja nekuti sevanhu vanotsvaga mumabhazi, nekuti hatina chatinacho, zvichireva kuti takapedzisira kupemha Sunday apo pakaguma kufamba mabhazi acho uye pari zvino hatichabvumirwi kukwira mabhazi acho, takapedzisira kudya musi iwoyo weSunday,"" vadaro VaMakusha Mumiriri weMakoni Central mudare reparemende, VaDavid Tekeshe, vanoti vari kuedza nepavanogona napo kuti mhuri dzevasingaoni idzi dziwane rubatsiro asi zviri kutora nguva refu. ""Ndatouya nemuriwo izvezvi kwavari ndichiti pamwe vangabatsirikana sezvo vange vakanzi vanokwanisa kubatsirwa kumapurisa asi hapana chabuda ikoko vakanzi vaende kuWelfare asi vangonyorwa mazita chete pasina chabuda. Vanhu ava vanoti vakapedzisira kupemha Sunday apo vakakwanisa kutenga katsaona kekudya musi wacho. Vanhu ava vari pa desperate havana chekudya vanotoda rubatsiro,"" vanodaro VaTekeshe. Dambudziko rakatarisana nevanhu ava idambudziko rakatarisanawo nevanhu vakawanda munyika yose vanga vachipona nekukumbira rubatsiro mumigwagwa nemumabhazi. Zimbabwe ine vanhu vangangosvika zviuru mazana mashanu vasingaoni, vazhinji vavo vachipona nekukumbira rubatsiro sezvo munyika musina mabasa akawanda nepamusana pekuparara kwaita hupfumi hwenyika. No media source currently available "	https://www.voashona.com/a/zimbabwe-blind-beggars-face-tough-challenges-due-to-coronavirus/5355787.html
politics	VaMunyaradzi Kereke Vanokandwa muJeri neMhosva yekuBata Chibharo	"Nhengo yeZanu PF inomirira Bikita West muparamende, VaMunyaradzi Kereke, vatongerwa kugara mujeri kwemakore gumi mushure mekubatwa nemhosva yekubata chibharo. Mutongi wedare ramejasiteri, VaNoel Mupeyiwa vawana VaKereke vaine mhosva yekubata chibharo mwana wehama yavo ari pasi pemakore gumi nemasere vachimutyisidzira nepfuti makore matanhatu adarika. Asi imwe nyaya yekubata chibharo yanga ichi pomerwa VaKereke yaraswa mushure mekunge dare rati harina kugutsikana nehumbowo hwakaturwa mudare pakutongwa kwenyaya iyi. VaMupeyiwa vati kunyange hazvo VaKereke vaishandisa muchuchisi mukuru wehurumende VaJohannes Tomana, avo vakambomiswa basa vachipomerwa mhosva yekushandisa masimba avo zvisirizvo vari pabasa, kuti vavhariridze nyaya iyi sezvataurwa nemuchuchisi akazvimirira panyaya iyi, VaCharles Warara, vaona zvakakodzera kuti vati iyi haisi nyaya inotsikirira VaKereke sezvo vachiti munhu wese anogona kuita zvinhu zvekuti apukunyuke panyaya yaanenge akatarisana nayo. VaKereke vanga vatongerwa kugara mujeri kwemakore gumi nemana asi mutongi wedare azovabvisira makore mana aka ndekekutanga kupara mhosva. Mutongi atiwo anzwira VaKereke tsitsi sezvo vari munhu ane vakadzi vatatu nevana gumi nevanomwe uye vari zvakare munhu akamboshandira hurumende sachipangamazano wagavhuna webhanga guru renyika reReserve Bank of Zimbabwe. VaWarara vati vafara nemutongo waturwa nedare. ""Dare raita zvandafunga kuti zviri fair and handifungi kuti tinonyanya kuve nedambudziko nazvo, eeh, kunyange zvazvo taifungidzira zvatongwa nedare, eeh, tinozvigamuchira,"" VaWarara vadaro. Kubatwa kwaitwa VaKereke nemhosva kunoreva kuti kuBikita West kwave kufanirwa kuitwa sarudzo dzechipiri dzekutsvaga anomirira nzvimbo iyi mudare reparamende. Mune imwewo nyaya yanga iri mumatare, mutauriri weboka revechidiki riri kuzvidaidza kuti Tajamuka, VaPromise Mkwananzi, avo vari kupomerwa mhosva yekupwanya zvinhu muchitoro chemutevedzeri wemutungamiri wenyika VaPhelekezela Mphoko cheChoppies chiri pakati pedhorobha muHarare, vapihwa mukana wekubhadhara mari yechibatiso. Hurumende inoti VaMkwananzi ndemumwe weavo vakaratidzira pamberi pechitoro chaVaMphoko vachiti chitoro ichi chinofanira kupiswa pamusana pekuti VaMphoko vari kuramba kubuda muhotera mavagara kwemakore anoda kusvika kumaviri vachishandisa mari yehurumende. Gweta raVaMkwananzi, VaTrust Maanda avo vanoshanda nesangano remagweta anorwira kodzero dzevanhu reZimbabwe Lawyers for Human Rights, vatsinhira zvaturwa nemutongi wedare, VaTendai Mahwe. ""Zvanzi vabhadhare madhora mazana matatu ekuAmerica, vazvipereke kumapurisa musi weChishanu wega wega kuLaw and Order, uyezve vagare pa address yavakapa, uyezve kuti varege kuzovhiringidza vafakazi panyaya iyoyi,"" VaMaanda vadaro. Mune imwe nyaya yanga iri mumatare zvakare, sachigaro webato idzva reViva Zimbabwe, VaAcie Lumumba, vapihwawo mukana wekubhadhara mari yechibatiso panyaya yavari kupomerwa yekubika mapepa emotokari yavanonzi vakatengesa. VaLumumba vanzi vabhadhare mazana matatu emadhora semari yechibatiso. No media source currently available "	https://www.voashona.com/a/zimbabwe-politics-munyaradzi-kereke-courts-rape-convicted/3413563.html
politics	Vanorwira Kodzero dzeVakapondwa muNguva yeGukurahundi Vosungwa paZuva reKubatana kweZanu PF nePF Zapu	Sangano remagweta reZimbabwe Lawyers for Human Rights rinoto vanhu vatatu vesangano rinorwira kodzero dzevane hama dzakafa kana kukuvadzwa munguva yeGukurahundi reIbhetshu Likazulu vacharara mujeri nhasi. ZLHR yanyora padandemutande rayo reTwitter kuti vatatu ava vasungwa pedyo nechiumbwa chamushakabvu Joshua Nkomo vakanzi vatyora weCrimina; Code vachinzi vainge vachida kuratidzira zvisiri pamutemo. Vange vakatakura chinyorwa chakanzu, “The power of the memory & seeking justice & healing enf Genocide off Gukurahundi” Mapurisa ange afumobata jongwe muromo achirambidza vanhu kuungana pedyo nechiumbwa ichi. VaMbuso Fuzwayo, munyori mukuru wesangano reIbhetshu Likazulu vatenda kuti vanhu vatatu vasungwa pachirongwa chavo chanhasi ichi. Hatina kukwanisa kunzwa kubva kumutauriri wemapurisa Assistant Commissioner Paul Nyathi sezvo nharembozha yavo yange isingabatike. Asi mumwe mukuru wemapurisa ange achitungamira chiwakata chemapurisa chamisa chiitiko ichi uyo angozvidoma nezita rekuti Inspector Dube ati ange asingadi kuti vanhu vaungane nekuti hurongwa hwange huchida kuitwa uhu hwange husina kubvumidzwa nemapurisa. Studio 7 yaona gwaro rinoratidza kuti veIbhetshu Likazulu vakanyorera mapurisa sezvinodiwa pamutemo asi vakarambidzwa kuti vasaite gungano iri. Vanhuwo zvavo nevamwe vange vachida kutorwa mifananidzo pachiumbwa chamushakabvu Nkomo pamwe nevatori venhau vange vachiita basa ravo vanosanganisira veStudio 7, vaudzwa nemapurisa aya kuti vabve panzvimbo iyi zvisinei kuti vange vaine magwaro avo ekuita basa, zvinove zvashorwa nemumwe mutori wenhau Lulu Brenda Harris uyo anoshandira bepanhau repadandemutande reCITE. Mutungamiri wesangano reZINASU VaBenoni Ncube avo vati vange vauya kuzopa rutsigiro rwavo pachiitiko ichi vaudza Studio 7 kuti zvaitwa nemapurisa zvinoratidza kuti hurumende haizi kuzadzikisa zvainoreva panyaya yeGukurahundi. Munyori webato reZAPU mudunhu reBulawayo avo vakarwawo hondo yerusununguko vari pasi pemauto eZIPRA VaVivian Siziba vatiwo zvaitwa nemapurisa zvinoratidza kuti hapana kubatana kwechokwadi munyika. Asi vachitaura munguva pfupi yapfuura mutungamiri wenyika VaEmmerson Mnangagwa vati ivo nehurumende yavo vaive vazvipira kugadzirisa nyaya yeGukurahundi. Nyaya yekurambidza vanhu murunyararo iri kushorwa neAfrican Commission On Human and People’s Rights negungano reUnited Nations. Masangano aya anoti kuratidzira murunyararo ikodzero iri mubumbiro remutemo wenyika uye Zimbabwe yakanyorerana nenyika dzepasi rino zvibvumirano zvekuremekedza kodzero dzevanhu. No media source currently available 	https://www.voashona.com/a/6887861.html
sports	PANE NYAYA: MAFERO . . .uku ndiri kumaWarriors, Chicken Inn	  MURAIRIDZI weChicken Inn nechikwata chenyika chemaWarriors Joey “Mafero” Antipas anoti mabasa maviri aya ari kumupedza simba, asi acharamba achishingirira kuti agobudirira maari ose.   Mafero anoti anoda kutora mukombe weCastle Premiership kechipiri munhorowondo yeGamecocks – sezita remadunhurirwa reChicken Inn.   Muchinda uyu akambofanogadzwa kuve murairidzi wemaWarriors nesangano reZifa apo kondirakiti yake ichapera musi wa31 Zvita.   “Zvinhu zvakaoma kuita mabasa maviri, kurairidza Chicken Inn muligi kozoti maWarriors chikwata chenyika. Zvakaoma asi unofanirwa kushanduka nekuchimbidza paunenge wave kuenda kune rimwe basa.   “Zviri kundipedza simba rakawanda asi ndinoramba ndichishanda nesimba nekuti ndiri kuda chaizvo kubudirira mumabasa maviri ese aya,” anodaro Mafero.   Parizvino Chicken Inn iri pechipiri palog ichitevera CAPS United.   Nerimwewo divi, Mafero mumasvondo anotevera achange achitungamira maWarriors apo achatanga kurwira tikiti rekuenda kumakwishu e2021 Africa Cup of Nations (Afcon) ayo achazoitirwa kuCameroon.   Sezvo kondirakiti yake ichapera musi wa31 Zvita, Mafero anoti haasati aziva kuti acharamba ari panyanga here.   “Parizvino ndichiri kumboshanda, tichagara pasi tozokurukura toona kuti zvichafambiswa sei,” anodaro Mafero	https://www.kwayedza.co.zw/pane-nyaya-mafero-uku-ndiri-kumawarriors-chicken-inn/
politics	Vakawanda muNyika Voisa Tarisiro paHurumende Ichaumbwa naVaMnangagwa	Vanhu vakawanda vanoti vane tarisiro yekuti zvinhu zvichanaka nekukurumidza munyika zvichitevera kugadzwa kwakaitwa VaEmmerson Mnangagwa semutungamiri wenyika mutsva. Vakawanda vevanhu ava vanoti dambudziko guru ranga ratarisana nenyika hutongi hwevaimbove mutungamiri wenyika VaRobert Mugabe, hwavanoti veruzhinji kusanganisira dzimwe nyika, vainge vasisina chivimbo nahwo. Kunyange vashandi vemumakanzuru akawanda vainge vasisatambire mari dzemihoro, vanhu vachitadza kuwana mari dzavo kumabhangi ukuwo vashandi vehurumende vainge vasisazive zuva ravanotambira mari yavo zvairatidza kuti hurumende yakangaisina hurongwa hwekupedza matambudziko munyika nechimbichimbi. Mumwe mushandi wekanzuru yeKariba, VaFish Mucheza, avo vanoti vave negore nemwedzi mitatu vasingatambire, vane tarisiro yekuti vave kuzohora nekuda kwehutungamiri hutsva. Mumwe mugari wemuChinhoyi, VaPanashe Tsomondo, avo vane bhizinisi rekutengesa midziyo yekuvakisa, vanoti vari kutarisira kupera kwedambudziko rekushayikwa kwemari kumabhangi. Mumwe mugari wekuAlaska VaEdmore Mazarure vanotiwo vanhu vachanyatsoona kusiyana kwaVaMnangagwa naVaMugabe nekufambiswa kwesarudzo munyika. VaMazarure vanoti nyika ine nhorowondo yekusafambiswa zvakanaka kwesarudzo nekudaro vanhu vakawanda vakatarisira shanduko pamabatirwo esarudzo, kubvira mukutsvaga rutsigiro, kana kuti ku campaigner, kusvika mukuburitswa kwezvinenge zvabuda musarudzo, kana kuti ma results. Vanoona nezvematongerwo enyika muChinhoyi VaJohn Marava vanoti vanhu vave netariro yakakura munaVaMnangagwa nekuti ivo nemauto vakakwanisa kubvisa VaMugabe pachigaro izvo zvaidiwa neveruzhinji munyika zvinova zvakatadza kuitwa nemapato ezvematongerwo enyika akaita seMDC-T inotungamirwa naVaMorgan Tsvangirai. VaMarava vanoti kuperera kwaVaMnangagwa mubasa rekushandura hurumende kuchatanga kuonekwa pavachasarudza makurukota avo svondo rino. Nekuda kwekuparara kwezvinhu zvakawanda munyika zvinosanganisira hupfumi hwenyika, kushayikwa kwemabasa,kuparara kwezvivakwa nemigwagwa pamwe nenzara yanga yatekeshera munyika, vamwe vanoti VaMunangagwa vane mutoro wakakura nyika isati yaenda kusarudzo gore rinouya. Asi vamwe vanoti VaMnangagwa vanofanira kupihwa mukana sezvo vatanga basa ravo zvakanaka nekushamwaridzana nenyika dzaivengwa naVaMugabe dzakaita seBritain neAmerica uye vanozivikanwa kuti vakatungamira chirongwa chemaguta, che Command Agriculture, zvakanaka gore rapera, izvo zvakapa varimi vakawanda goho rakawanda. No media source currently available 	https://www.voashona.com/a/zimbabwe-people-are-hopeful-that-the-new-government-will-set-things-right/4137102.html
health	Vanamukoti Vanosungwa Mushure Mekuedza Kuungana paChipatara cheHarare Hospital	Sangano rinomirira vanamukoti vanoshanda muzvipatara zvehurumende, reZimbabwe Nurses Association, ZINA, rinoti nhengo dzaro dzasungwa neMuvhuro mushure mekunge dzaedza kuungana pachipatara cheHarare Central Hospital apo dzanga dzichitarisira kuita musangano. Mutungamiri weZimbabwe Nurses Association, VaEnock Dongo vanoti vanamukoti ava vanga vachiedza kusangana kuti vazeye matambudziko ari kusangana navanamukoti anosanganisira mihoro, kuramwa mabasa kwavari kuita pamwe nekudzingwa kuri kuitwa vari kuramwa mabasa vari kugara mudzimba dzepachipatara cheParirenyatwa Group of Hospitals. VaDongo vanoti vanamukoti vasungwa ava vabva kuzvipatara zvinoti Parirenyatwa, Harare Central neChitungwiza, uye panguva yataenda pamhepo vanga vasati vanzwa kuti vari kupomerwa mhosva ipi, asi vanga vakachengetedzwa pakamba yemapurisa yeMbare. Sangano remagweta reZimbabwe Lawyers for Human Rights razivisa mugwaro raraburitsa kuti vanamukoti vasungwa vanosvika gumi nevatatu, uye vacharara muhusungwa vachitarisirwa kumira pamberi pedare neChipiri. Kusungwa kwavanamukoti ava kunouya panguva iyo vanamukoti muzvipatara zvehurumende zvekuBulawayo zvinoti Mpilo, United Bulawayo Hospitals neEngutsheni, varatidzirawo vachinyunyuta kuti hurumende haisati yavapindura zvichemo zvavo. Vanamukoti vari kuda kuti hurumende ivape mihoro yavo nemari yekuAmerica yavaitambira muna Gumiguru 2018. Studio yaedza kubata mutauriri wemapurisa, Assistant Commissioner Paul Nyathi, kuti tinzwe pamusoro penyaya iyi, asi vati vanga vari pane imwe nhare nekudaro vanga vasingakwanise kutaura nesu. No media source currently available 	https://www.voashona.com/a/zimbabwe-politics-nurses-arrested-enock-dongo/5491500.html
health	Mapiritsi eAbacavir Oshomekera Vanorarama neHIV/AIDS?	No media source currently available Vamwe vevanorarama neHIV/AIDS vari pamapiritsi anonzi e “second line” vanoti vava kutyira hupenyu hwavo sezvo mapiritsi e Abacavir ari kunetsa kuwana. Mapiritsi aya anotengwa kubva kunze kwenyika. Mumwe wevanorarama neHIV, Amai Veronica Sikaka, vanoti vakatanga kumwa mapiritsi eAbacavir muna 2010. Vanoti panguva yese iyi yavanga vachimwa mapiritsi aya, vanga vasati vamboita dambudziko rekushaya mishonga yavo. Asi Amai Sikaka, avo vanotorera mapiritsi avo kuChitungwiza, vanoti vave kushungurudzika zvikuru sezvo vari kupiwa mapiritsi emazuva mashoma ipo nguva yese yapfuura vaipiwa mapiritsi emwedzi mitatu. Amai Sikaka vanotiwo kunyange hazvo mapiritsi aya achiwanikwa muzvitoro zvemapiritsi, havakwanisi kuatenga sezvo achidhura kwavari sezvo vari kutotambura kuwana mari yekuti vararame zuva nezuva. Izvi zvinotsigirwawo naAmai Rosemary Mhashu vanoraramawo neHIV vachishandisawo mapiritsi mamwewo. Amai Mhashu vanoti nekuda kwekuti vave kupihwa mapiritsi aya ari mashoma, kudzokera dzokera kuchipatara vachinotora mapiritsi kuri kukanganisa raramo yavo sezvo vachirarama nemabasa emaoko. Sachigaro weZimbabwe National Network of People Living with HIV, VaSabastian Chinhaire, vanoti nhengo dzavo zhinji kunzvimbo dzakasiyana siyana dziri kuchema nekushaikwa kwemapiritsi e “second line.” VaChinhaire vanoti vava kutyira kuti vanhu vakashaya mapiritsi aya, pavanozoanwa, anozotadza kushanda zvakanaka. Rimwe gweta rinorwira kodzero dzevanhu muZimbabwe Lawyers for Human Rights, Muzvare Agnes Muzondo, vanoti sezvo bumbiro remitemo yenyika richipa kodzero yehutano, hurumende inofanirwa kuwona kuti pawanikwa mari yakakwana yekutenga mishonga inodiwa munyika. Asi munyori mubazi rezvehutano, Doctor Gerald Gwinji, vakati munyika mune mapiritsi anokwanira vanhu kwemwedzi gumi nemitatu inotevera. VaGwinji vanotiwo dzimwe nguva vanhu vanopihwa mapiritsi emavhiki maviri pachinzvimbo chemwedzi mitatu nekuti mapiritsi anenge asati asvika kunzvimbo dzavo kubva kwaanochengeterwa vachiti asi izvi vari kuzvigadzirisa. Bazi rezveutano rinoti pavanhu vanosvika mirioni imwechete varikumwa mapiritsi emaARV munyika, vanhu zviuru makumi matatu nezvina ndovari pamapiritsi e “second line”.  	https://www.voashona.com/a/zimbabwe-abacavir-health-shortage-hivaids-gerald-gwinji/4053140.html
health	Huwandu hweVanhu Vari Kufa neKorera Huri Kuramba Huchikwira	Hurumende inoti hwuwandu hwevanhu vafa nevari kubatwa nechirwere chekorera huri kuramba huchikwira. Gurukota rezveutano, VaObadiah Moyo, vakati vanhu makumi maviri nevashanu vanga vafa nechirwere chekorera. VaMoyo vakatiwo huwandu vabatwa nechirwere ichi hwasvika pavanhu zviuru zvitatu nemazana manomwe ane makumi matanhatu nevana. VaMoyo vakataura mashoko aya nezuro apo vakange vachitambira rubatsiro rwekurwisa chirwere chekorera. VaMoyo vakati kunyange hazvo huwandu uhwu huri kukwirira, vane tarisiro yekuti hudzike munguva shoma shoma iri kutevera sezvo hurumende iri kutora matanho akasiyana siyana kupedza chirwere ichi. VaMoyo vakatiwo hurumende iri kumisa kutengeswa kwezvinhu mumigwagwa muguta reHarare rese. Hurumende inoti iri kushanda pamwe chete nemakanzuru kuendesa mvura yakachena kunzvimbo dzine dambudziko rechirwere chekorera. Kambani yenharembozha yeEconet yapa rubatsiro rwemamiriyoni gumi emadhora, ukuwo Lotto pasi pe President’s Fund yapawo rubatsiro rwezana rezviuru zvemadhora. Mari iyi ichashandiswa mukurwisa korera. Kambani yedzimotokari yeQuest yapawo bazi rezveutano rhori yekubatsira mukurwisa chirwere chekorera. No media source currently available 	https://www.voashona.com/a/zimbabwe-health-cholera/4571320.html
business	Vamwe Vagari vemuGweru Vochema Chema neMutengo weMagetsi	Vamwe vagari vemuGweru vanoti havasi kunzwisisa nezve mutengo mutsva wemagetsi zvisinei netsananguro yeveZimbabwe Electricity Supply Authority, vachitiwo magetsi aya ave kudhura zvakanyanya. Kutsutsumwa kwevamwe vagari ava kwabuda mushure memusangano waitwa nevagari nhasi nevagari nevamwe vakuru vakuru vekambani yeZESA. Mumwe mugari, Amai Patience Musambasi vati havana kugutsikana netsananguro yapihwa neveZESA. Vati magetsi ave kudhura vakatiwo kambani iyi yakaunza matengeserwo emagetsi matsva aya isina kupa vanhu dzidziso yakakwana pamusoro penyaya iyi. Ambuya Winfriedah Chimwango vati vave pamudyandigere vatsinhirawo kuti mutengo mutsva wemagetsi haunzwisisike vachitiwo magetsi ave kudhura zvoomesera varombo. Amai Immaculate Madzimure vati matengesero ave kuita veZesa magetsi ane hukoronyera mukati. Izvi zvatsinhirwavo naVaSimbarashe Chirara avo vati kunyange hazvo munhu akatenga magetsi emari yakawanda aunozowana ekushandisa chaiwo anenge ari mashoma. VaChirara vachema-chemawo nenyaya yekuti magetsi acho anogara asipo nguva zhinji. Mukuru anooona nezvekutengeswa kwemagetsi mudunhu rekuchamhembe kwenyika VaEdward Nyoni ndivo vange vakatungamira chikwata cheveZESA pamusangano uyu. Varamba kutaura neStudio 7 pamhepo sezvo vati havabvumirwe kutaura nevatori venhau. Mutauriri weZESA vaFullard Gqasira vanoti kambani yavo yakakwidza mutengo wemagetsi mwedzi wapera uye yave nematengesero ekuti munhu ukaramba uchitenga magetsi kakawanda mukati memwedzi mumwe chete, mutengo wemagetsi aya unoramba uchikwira. Nemusi weChishanu veruzhinji vakaungana pamahofisi eZesa munzvimbo dzakasiyana siyana munyika vachida kunzwisisa nezvemutengo wemagetsi mutsva uyu. Zesa inoti inotarisira kuti mhuri yega yega inoshandisa zvikamu mazana maviri zvemagetsi mukati memwedzi mumwe chete. Magetsi aya anotengeswa nemari inoita mashereni makumi mana pazvikamu makumi mashanu zvekutanga (41 cents for the first 50 units) uye mashereni makumi mapfumbamwe nesendi rimwe chete pazvikamu zana nemakumi mashanu zvinotevera. Kana munhu ukapfuudza zvikamu mazana maviri zvinotarsisirwa kuti ushandise pamwedzi unenge wave kuzotenga chikamu chimwe chete chemagetsi nemadhora matatu mashereni makumi masere nemasendi mapfumbamwe ($3.89 per every unit.) Mune imwewo nyaya vamwe vagari vemuGweru vari kuchema-chema kuti vashandi vekanzuru vari kuvabvisira mametre emvura pamba pavo vachinzi vane zvikwereti. Amai Ruth Dube vati vakabvisirwa mita yavo zvisinei nekuti vaiva vawirirana nekanzuru kuti vaizobhadhara chikwereti chavainacho zvishoma-nezvishoma. Muzvare Tariro Kaseke vati vakabvisirwa mita yemvura yepamba pavo zvisinei nekuti vaive vakabhadhara chiwereti chavainzi vaive nacho kukanzuru. Hatina kukwanisa kunzwa kubva kukanzuru yeGweru panyaya iyi. Asi vakafanobata chigaro chemunyori wekanzuru VaDouglas Chikwekwe vakabuda pane imwe nhepfenyuro yemuGweru mazuva mashoma apfuura vachikumbira ruregerero pamusoro penyaya iyi vachiti hauzi mutemo wekanzuru kubvisira vagari vane zvikwereti kukanzuru mametre emvura ari padzimba dzavo. No media source currently available  	https://www.voashona.com/a/vamwe-vagari-vemugweru-vochema-chema-nemutengo-wemagetsi/5151953.html
sports	Vogadzirira kudzoka kwenetball	  SANGANO reRainbow Amateur Netball League (RANL) rinoti ragadzirira kudzoka kwemutambo uyu zvichitevera kuronga kwavakaita mutambo weDry Run svondo radarika uyo wakaona chikwata cheZRP Mambas chichikunda cheGlow Petroleum Queens 27-24 mufainari.   Munyori mukuru weRANL — Moses Gukumure — anoti kugara nguva ndefu vatambi vasingatambe mutambo uyu, zvichikonzereswa nedenda reCovid-19, kwakadzosera kumashure kusimukira kwavo asi vave nemufaro zvichitevera kudzoka kwawakaita.   “Mushure mekunge tapedza nguva ndefu mutambo uyu usiri kutambwa, zvinofadza zvikuru kuti tave kukwanisa kudzokera kuhupenyu hwedu hwekare vasikana vachitamba mutambo uyu unovararamisa. “Mutambo weDry Run wange uri wekuona kuti zvikwata zvave papi mugadziriro yekudzoka kwemutambo uyu. Tazvionera tega kuti zvagadzirira saka isu tagadzirirawo kuti mitambo ichitanga,” anodaro Gukumure.   Zvisinei, anoti vachiri kumbomirira kupihwa mvumo kubva kuZimbabwe Netball Association (ZINA) neSports and Recreation Commission (SRC) kuti vachitanga mutambo uyu.   Anoti kusvika pari zvino vanyorera kuZINA kanokwana katanhatu asi havasati vapihwa mhinduro. “Chiri kungotimisa kuti mitambo yedu ichitange kupihwa mvumo uye tinyoreswe neZINA.   Takavanyorera asi havasati vatipindura kusvika pari zvino. Saka tiri kuramba tichigogodza kwavari, tichivanyorera kuti vatipe mvumo titange mitambo yedu,” anodaro.   Zvichitevera kuvambwa kwakaitwawo ligi rePremier Netball League (PNL) nguva yadarika izvo zvakaona zvimwe zvikwata zvichibuda muRANL zvichienda kuPNL, Gukumure anoti maligi akawanda zvinobatsira kukura kwemutambo uyu uye zvichipa vatambi mikana yakasiyana yekukwikwidza. “Tichiri nezvikwata zvedu zvakawanda zvikuru uye isu tinovimba kuti zvapave nemaligi maviri zvichabatsira kukura kwemutambo uyu,” anodaro.   Zvakadaro, chikwata cheZRP icho chakahwina mutambo uyu chakaenda kumba neUS$1 350 kuchiti zvimwe zvakakwikwidza zvinosanganisira Lusumbami, Tenax, Ruwa, Correctional Queens neKhami Prisons.	https://www.kwayedza.co.zw/vogadzirira-kudzoka-kwenetball/
sports	Manondo otarira mberi	  MUTAMBI weCAPS United – William Manondo – uyo mwaka uchangodarika akahwina mubairo weGolden Boot, anoti chiremerera ichi chaisakwanisika pasina rubetsero rwevamwe vaanotamba navo muchikwata chavo pamwe chete nemurairidzi wake, Lloyd ‘Lodza’ Chitembwe.   Manondo akamuka chibhebhenenga mumwaka wake wekutanga ari kuGreen Machine izvo zvakamuona achinwisa ka17 ndokuhwina mubairo uyu apo akapedza ari pamberi pevamwe vatambi vakaita saWalter Musona weFC Platinum uyo akakwanisa kunwisa ka14 kuchiti Delick Murimba weNgezi Platinum akanwisa ka13.   Mubairo weGolden Boot uri kuona Manondo achiwaniswa US$6 375.   Kunyangwe hazvo akakundikana kunwisa kanodarika ka20 mumwaka mumwe chete, izvo zvakapedzisira kuitwa naNorman Maroto mugore ra2010, Manondo mwaka uchangodarika akabatsira chikwata chake zvikuru icho chaitatarika nekuda kwenyaya dzakawanda dzaisanganisira vatambi vaimboramba kutamba vachida mari dzavo dzebhonasi yavainge vasingabhadharwe.   Mwaka uchangopera, Kepekepe yakazopedza yakagara pechi11 palogo.   Aka ndekekutanga CAPS United ichipedza isiri muTop 10 izvo yakapedzisira kuzviita gore ra2012 apo yakapedza iri pechi10 palogo.   Makore adarika, yange ichisimukira ichipedza iri muTop 8.   Kuhwina kwaakaita Golden Boot uku, kwaona Manondo achipinda muboka rimwe chete nevatambi vakaita mukurumbira kuKepe-kepe vakambohwina mubairo vakaita saAlosi Bunjira (1996), Tapfuma Gahadzikwa (2001), Leonard Tsipa (2004 na2016) uye Nyasha Mushekwi (2009).    William Manondo   Manondo anoti anoshuvira kuti matambiro aakaita mwaka wadarika achamuvhurira mikana yekuenda kunze kwenyika.   “Chekutanga, ndinoda kutenda Mwari nekuti ndivo vakandisunda vaive neni kusvika ndahwina mubairo uyu weGolden Boot.   Zvinoreva zvakawanda kwandiri saka ndine mufaro mukuru nekuti hazviitike nyore.   “Panguva imwe chete, ndinoda kuremekedza murairidzi wangu ‘Coach Lodza’ nevamwe vandinotamba navo nekuti takatamba sechikwata. Uri wega pasina vamwe vaunotamba navo hazvikwanisike,” anodaro.   Manondo anoenderera achiti, “Hongu, ndakatamba zvinonwisa mvura mwaka wadarika asi shuviro yemutambi wese wenhabvu kuenda kunotambira kunze kwenyika. Asi Mwari ndiye anoziva remangwana uye nguva yake ndiyo yatinomirira.”   Manondo akazvarirwa muHarare akakurira kuMbare uye anoti aifarira nhabvu kubva achiri chindumurwa.   Murwendo rwake rwenhabvu, akatanga achitambira Kiglon ndokubva akamboenda kuFC Platinum iyo akatambira 2011 kusvika 2013.   Panguva yavaive kuFC Platinum, akambotumirwa kuGunners nechikwereti uko anotamba mwaka mumwe chete ndokuzodzokera kuFC Platinum. Kubva 2013 kusvika 2021, mutambi uyu – uyo vazhinji vanoziva saMr Chibuku – aitambira Harare City.   Paakabva kuHarare City, ndipo paakaenda kuCAPS United kutanga kwa2022 uko akasvika zvine mutsimba ndokuhwina mubairo mukuru uyu weGolden Boot.   Akangokwanisa kutambirawo chikwata chenyika chemaWarriors kaviri apo akaenda kumutambo we2016 African Nations Championship (CHAN) uyo wakaitirwa kunyika yeRwanda.   Mumitambo miviri yaakatamba yechikwata chenyika iyi, akanwisawo kamwe chete. Manondo anoyera Soko Mukanya.	https://www.kwayedza.co.zw/manondo-otarira-mberi/
health	Vanhu Vatatu Vanofa neCOVID-19 paNguva Iyo Huwandu hweVari Kuwanikwa Vaine Denda Hwakwira	Bazi rezvehutano razivisa neChipiri mangwanani kuti vanhu vatatu vakafa neMuvhuro neCovid-19, uye huwandu hwevanhu vakawanikwa vaine denda iri Muvhuro wakare hwakakwira zvakanyanya kusvika pazviuru zviviri nemazana mashanu ane makumi mashanu nevashanu, kana kuti 2 555. Izvi zvakasiya vanhu vafa neCovid-19 vave pazviuru zvina nemazana manomwe nemakumi matatu, kana kuti 4 713, kuchitiwo vanhu vabatwa neCovid-19 kubva patanga chirwere ichi munyika vakasvika pazviuru zana nemakumi mana nechimwe namazana matanhatu nemumwe kana kuti 141 601. Vanhu mamiriyoni matatu nezviuru mazana masere nemakumi masere nezvitatu zvine mazana maviri nemakumi mashanu nevashanu, kana kuti 3,882 255 vakanga vabaiwa nhomba yekudzivirira COVID-19 pakupera kwezuva neMuvhuro. Vamwe mamiriyoni maviri nezviuru mazana masere nemakumi mapfumbamwe nezviviri zvine mazana matatu nemakumi matanhatu nevatanhatu, kana kuti 2,892 366, vakanga vabaiwawo nhomba yepiri sezvinokurudzirwa. Huwandu hwevanhu vakabatwa neCovid-19 uhwu huri kukwira kubva pamazana mashanu nemakumi maviri nevatatu, kana kuti 523, vakawanikwa vaine denda iri nemusi weSvondo, kuchitiwo neMugovera vanhu chiuru nemakumi masere nevaviri, kana kuti 1 082, vakawanikwawo vaine Covid-19. Hurumende yakazivisa svondo rapera kuti hutachiwana hweOmicron hwakanga hwawanikwa munyika pavanhu makumi mashanu vakavhenekwa kuMasvingo. Mukuru wesangano rinorwira hutano hwakanaka munharaunda, reCommunity Working Group on Health, VaItai Rusike, vanoti havasi kushamisika nekukwira kuri kuita huwandu hwevanhu vari kubatwa neCovid-19 mazuvano sezvo paine kuvarairwa kweveruzhinji kwakanyanya. VaRusike vanoti nekupinda munyika kwehutachiwana hweOmicron, veruzhinji vanofanirwa kuramba vachitevedzera nzira dzekudzivirira nadzo kupararira kweCovid-19, dzakaita sekugeza maoko, kupfeka mamasiki, kugara madaranganwa pamwe nekusaenda munzvimbo dzakawanda vanhu. No media source currently available 	https://www.voashona.com/a/zimbabwe-covid-19-omicron-4th-wave-positive-cases-rise/6342620.html
politics	Zvicherwa neSarudzo Zvinokurukurwa muWashington paHurukuro dzeGlobal Press Institute	Sangano reGlobal Press nemusi weChina muWashington D.C., rakakokera hurukuro dzakanangana neZimbabwe munyaya dzekucherwa zviri kunze kwemutemo kwezviwanikwa nemakorokoza, pamwe nesarudzo, idzo dziri kutarisirwa kuitwa munyika gore rino. Hurukuro idzi, idzo dzaive pasi pechirongwa cheGlobal Press Influencer Series, dzakaitirwa paNewseum, pasi pedingindira rekuti “Zimbabweans Take Action”, kana kuti “Vana veZimbabwe Torai Matanho”, uye dzaitsigirwa nemasangano anosanganisira reNewseum Institute, neMetropolitan Group. Vakataura pamusangano uyu vanosanganisira zvizvarwa zveZimbabwe zvinoti mukuru wesangano reZimbabwe Diaspora for Democracy Inc., VaCharles Mutama, Muzvare Wadzanayi Mhute veNew York Times, Muzvare Linda Mujuru veGlobal Press Journal, naMuzvare Cristina Maria Villegas, vanove mukuru anoona nezvezvicherwa musangano rakazvimirira rePACT. Muzvare Villegas vakati munyika dzese dzavakafamba pasi rose, Zimbabwe ndiyo ine zvicherwa zvakawanda asi zvisina anochengetedza nenzira dzingaite kuti zvibatsire veruzhinji. Panyaya yesarudzo, vatauri vose ava vakawirirana kuti mutungamiri wenyika VaEmmerson Mnangagwa vanogona kukunda musarudzo idzi, vachiti dzichabiridzirwa pachishandiswa mauto. Vatauri ava vakatiwo kunyangwe mapato anopikisa akakunda, havaoni achipiwa mukana wekutonga. Muzvare Mujuru vakati vanoona sekunge VaMnangagwa vachakunda musarudzo, sezvo pasina vanopikisa vakasimba, uye pachiratidza sepasina gwara chairo mumapato anopikisa. No media source currently available 	https://www.voashona.com/a/zimbabwe-global-ress-discussion-politics-human-rights/4367087.html
health	VanaMukoti Voramwa Mabasa kuChipatara cheMpilo	Vamwe vana mukoti varatidzira paMpilo Hopital nhasi mangwanani vachiti havasi kusafara nemashandiro avo. Vana mukoti vange vachisvika zana vaungana kwenguva inoda kusvika awa imwe chete pamusiwo mukuru wechipatara ichi vachiimba vamwe vavo vakabata zvinyorwa zvakasiyana-siyana zvichiratidza kusafara kwavo. Mukuru weZimbabwe Nurses Association mudunhu reBulawayo VaDonald Chidowore vati vari kutsutsumwa nedanho rekuti vave kunzi vashande kwemazuva mashanu pavhiki pane kuti vashande mazuva maviri sezvavari kuita pari zvino. Vati havawone chikonzero chekuti vashande kwenguva yakareba seizvi sezvo mari yavari kutambira isiri kuvakwanira uye vasina zvikwanisiro zvekushanda. Munyori mukuru wesangano reZimbabwe Nurses Association VaEventhough Siziba avo vange varipowo pakuratidzira uku vati zvimwe zvinyunyuto zvavana mukoti zvinosanganisira kuti havakwanise kubatsira varwere zvakakwana sezvavanotarisirwa nekuti zvipatara zvakawanda munyika hazvina mishonga. Vatiwo hutano hwaana mukoti huri panjodzi sezvo vasingapiwe mishonga kana zvipfeko zvinovadzivrira kuzvirwere kunyanya panguva ino hutachiwana hwecoronavirus huri kupararira pasi rose. Vamwe vevana mukoti vange vari pabasa vazozodzokera pabasa papera kuratidzira uku. Vanoziva nezviri kuitika vaudza Studio 7 kuti vanamukoti vanzi vamboenderera mberi vachishanda mazuva maviri pasvondo kusvika nyaya iyi yagadziriswa nevakuru vakuru. Taedza kunzwa kubva kumukuru wemabasa ekurapwa paMpilo Dr Solwayo Ngwenya asi vati hapana zvavange vachikwanisa kutaura panyaya iyi nekuti vari pazororo pari zvino. Mukuru wechipatara VaLeonard Mabande vaudzawo Studio parunhare kuti vari kuHarare uko vari kumusangano webazi rezvehutano. Mutevedzeri wegurukota rezvehutano Dr John Mangwiro vaudza Studio 7 parunhare kuti vanganyatsoziva nezvekuti vana mukoti vanofanirwa kushanda mazuva managani munyori webazi iri Dr Agnes Mahomva asi tatadza kuvabata sezvo nherembozha yavo yange isingabatike. Vana mukoti pamwe navana chiremba munyika vave nenguva yakareba vachinyunyuta pamusoro pemashandiro avo uye kuti mari yemihoro yavanowana haivakwanire. No media source currently available   	https://www.voashona.com/a/vanamukoti-voramwa-mabasa-kuchipatara-chempilo/5321534.html
business	Vanotengesa Mumigwagwa Voratidzira muHarare	Vanotengesera mumigwagwa neChipiri vanopfuura mazana matatu vakaratidzira mu Harareku nyangwe hazvo mapurisa akayedza kuvarambidza kusvitsa gwaro renyunyuto kudare reparamende. Vairatidzira ava vaipika kuti havasi kuzobvuma kubviswa mumigwagwa mavanoshandira pakati peguta kana hurumende isati yavapa nzvimbo dzekushandira dzakanaka. Varatidziri ava vakatangira kuratidzira pakatarisana nemahofisi ekanzuru yeHarare pana Rezende ndokupinda muna Nelson Mandela vakananga kuparamende apo pavazomiswa nemapurisa panosangana Nelson Mandela na Julius Nyerere kwenguva inokwana awa imwe chete mapurisa achiramba kuti varatidziri ava vaendese gwaro ravo renyunyuto kuparamende. Asi apo mapurisa ainge ari pakati pekurambidza varatidziri kuenderera mberi, mumwe wevanga vachitungamira varatidziri ava, VaJustice Munayi ,vanove munyori mubhodhi rerimwe remasangano anga achiratidzira aya re National Vendors Union Zimbabwe, kana NAVUZ, vakaudza varatidziri ava kuti sevanhu vanotengesera mumigwagwa havasi kuzofa vakabvuma kubviswa mumigwagwa musi weChishanu uyo wakatarwa nehurumende kuti vange vabva mumigwagwa. Zvakataurwa naVaMunayi zvakatsinhirwawo nemutungamiri weNAVUZ, VaSamuel Wadzai. Mumwe wevanga vachiratidzira ava uye vari nhengo yeMDC-T inomirira Bulawayo East muparamende, Muzvare Thabitha Khumalo, vakaudza Studio 7 kuti hurumende inofanira kutanga yagadzirisa hupfumi hwenyika kuitira kuti vanhu vari kutengesera mumigwagwa vawane mabasa. Varatidziri ava vakazobvumirana nemapurisa aya ainge akatakura zvombo kuti gwaro renyunyuto ravanga vainaro riendeswe kuparamende nevanhu vana chete uye kuti vamwe vese vasare vakamira panosangana Nelson Mandela na Julius Nyerere pavasara vachiimba zvakaomarara. Kuratidzira uku kunouyawo apo dare repamusoro ranga rabvumidza vanhu ava kuratidzira mushure mekunge mapurisa ange aramba neMuvhuro kuti vaenderere mberi nekuratidzira nyangwe zvazvo mapurisa akambenge abvuma. Zvichakadaro, sangano re Zimbabwe Informal Sector Organization kana kuti ZISO rasvitsawo gwaro renyunyuto kugurukota rinoona nezvematunhu, VaIgnatious Chombo. Sangano re Ziso riri kuda kuti hurumende isiyane nehurongwa hwayo hwekuda kudzinga vanotengesera mumigwagwa uye kuti igare pasi nevemasangano anomirira vanhu vese ava kuti vawirirane nzira dzokuti nyaya iyi yogadziriswa sei. No media source currently available   	https://www.voashona.com/a/zimbabwe-economy/2835829.html
health	Vanachiremba Vakuru Vanozivisa Kuramwa Mabasa Kana Zvichemo Zvavo Zvisina Kugadziriswa	Vanachiremba vakuru vari pasi pesangano reZimbabwe Senior Hospital Doctors Association, neChitatu vakapa hurumende mazuva gumi nemana ekuti igadzirise matambudziko ari muzvipatara pamwe nenyaya yemihoro yavo, kukundikana kwayo voramwa mabasa. Izvi zvinouya panguva iyo bazi rezvehutano rakazivisa zuva rimwero kuti huwandu hwevanhu vabatwa nechirwere che Covid-19 munyika hwakakwira kusvika pachiuru nemakumi masere nevapfumbamwe kana kuti 1 089, zvichitevera kuwanikwa kwevamwe vanhu makumi maviri nevashanu vaine chirwere ichi pavanhu zviuru zviviri nemazana matanhatu negumi nevaviri kana kuti 2 612 vakavhenekwa. Vanhu vapora kubva kuchirwere ichi kusvika nezuro vaive mazana matatu nemakumi mapfumbamwe nevashanu kana kuti 395, uye vashaya vachiri makumi maviri. Tsamba yakanyorwa nesangano ravanachiremba vakuru iyi, iyo yakanyorerwa kuboka reHealth Services Board, kumunyori mukuru mubazi rezvehutano pamwe nekuvakuru vezvipatara, kana kuti hospital clinical directors, iri kuda kuti hurumende iise mishonga nezvikwanisiro muzvipatara, iwanise vanachiremba zvekuzvidzivirira kubva ku Covid-19, uye kuti mihoro yavo ive iri mumadhora ekuAmerica ichienzaniswa nemari dzavaitambira muna Gumiguru 2018. Vanachiremba ava vari kudawo kuti zvichemo zvevamwe vashandi vemuboka rezvehutano vari pakuramwa mabasa pari zvino zvigadziriswe kuitira kuti vabatsirane mabasa, uyewo kuti nhengo dzavo dzinoshanda kuUniversity of Zimbabwe asi iye zvino dziri kushanda muzvipatara munguva ino, dzinge dzichibhadharwa mari dzekushanda uku. Studio7 haina kukwanisa kunzwa divi rehurumende panyaya iyi. Pasi rose vanhu vabatwa ne Covid-19 vadarika mamiriyoni gumi nezviuru mazana mashanu kana kuti 15.5 million, uye vanhu vafa vadarika zviuru mazana mashanu nemakumi masere nezvina kana kuti 584 000. Imwe nyanzvi mune zvehutano vachidzidzisa zvehutano pa Nottingham Trent University, ku Britain, Doctor Mathew Nyashanu, vanoti vari kukurudzira hurumende kuti igare pasi navanachiremba ava vakurukure zvichemo zvavo kuti zvinhu zvisaipa kudarika zvazviri pari nhasi muzvipatara. Doctor Nyashanu vanoti chinonyanyorwadza ndechekuti vanachiremba ava vari kuda kuramwa mabasa munguva iyo nyika iri mudambudziko re Covids-19, izvo zvinozoisa varwere vagara vaine zvimwe zvirwere zvinovanetsa munyodzi huru kana vakazobatwa neCovid-19. Vanoti hurumende inofanirwa kugadzirisa zvinhu muzvipatara nekukasika, umo munonzi hamuna mishonga nezvimwe zvikwanisiro. Doctor Nyashanu vanotiwo kukwira kwehuwandu hwevanhu vari kubata chirwere cheCovid-19 chinhu chinityisa nekuti kana vanhu vabatwa nechirwere cheCovid-19 vanenge vachida kubatwa zvakanaka, uye kuti vabatwe zvakanaka vanofanirwa kunge vachienda kuzvipatara, uko kunofanirwa kunge kuine vanamukoti navanachiremba. No media source currently available 	https://www.voashona.com/a/zimbabwe-senior-doctors-notice-to-strike-covid-19-mathew-nyashanu/5505398.html
health	Mutungamiri weNyika, VaMnangagwa, Vanotambira Nyomba yeCovaxin Kubva kuIndia	Chikamu chekutanga chenhomba yeCOVAXIN inodzivirira Covid-19 yakapiwa Zimbabwe neIndia serubatsiro chapinda munyika, mutungamiri wenyika VaEmmerson Mnangagwa vachigamuchira mushonga uyu panhandare yendege yeRobert Gabriel Mugabe International Airport muHarare. Bepanhau reHerald rinoti vachigamuchira rubatsiro urwu, VaMnangagwa vatenda zvikuru mutungamiri weIndia pamwe nehurumende yeIndia, vachiti rubatsiro urwu rwauya panguva yakakodzera. VaMnangagwa vanonzi vati Zimbabwe iri panyika dzekutanga dzakave nehurongwa hwekubaya vanhu nhomba. Vanonzi vakokawo vemabhizimusi vekuIndia vanoda kuzotanga mabhizimusi munyika kuti vashandise mikana iri kuunzwa nechirongwa cheNational Development Strategy NDS 1. Mumiriri weIndia muZimbabwe VaVijay Khanduja ndivo vasvitsa nhomba iyi kumutungamiri wenyika. VaKhanduja vatiwo rubatsiro urwu mucherechedzo wehukama hwakasimba pakati peZimbabwe nenyika yavo yeIndia. VaMnangagwa vaperekedzwa nemutevedzeri wavo uye vari gurukota rezvehutano VaConstantino Chiwenga pamwe nemamwe makurukota ehurumende. India yakapa Zimbabwe nhomba inosvika zviuru makumi manomwe nezvishanu, 75 000, asi zviuru makumi matatu nezvishanu, kana kuti 35 000 ndizvo chete zvakwanisa kupinda munyika, zvichireva kuti imwe nhomba inosvika zviuru makumi mana ichatevera munguva pfupi inotevera. Zimbabwe yakawana zvakare rubatsiro rweimwe nhomba yeSinopharm kubva kuChina mukutanga kwemwedzi uno uye yakatengawo zvakare imwe nhomba yekuChina yeSinovac. Hurumende yakabvumidzawo kushandiswa kwenhomba yekuRussia, yeSputnik V. Nhomba yeCOVAXIN iyi yakagadzirwa nekambani yeBharat Biotech ichishanda pamwechete nesangano rinoona nezvetsvakurudzo dzemishonga muIndia, reIndian Council of Medical Research. Nhomba iyi inobayiwa kaviri, kepiri kachibaiwa mushure memazuva makumi maviri nemasere, kana kuti 28 ekunge munhu atora nhomba yekutanga. Nhomba yeCOVAXIN inonzi yakaratidza zvikamu makumi masere nechimwe kubva muzana, kana kuti 81 percent, zvekushanda kwayo kudzvirira Covid-19 pavanhu vanenge vasina nhoroondo yehutachiwana hunokonzera chirwere ichi mushure mekunge vabaiwa nhomba yepiri. Nyanzvi mune zvehutano vachidzidzisa pa Nottingham Trent University kuBritain, Doctor Mathew Nyashanu, vanoti chinhu chakanaka chose kuti Zimbabwe yawana imwe nhomba kubva kuIndia, asi vanokurudzira kuti dai hurumende ichifanodzidzisa veruzhinji pamusoro penhomba inenge ichizopinda munyika nhomba iyi isati yapinda. Doctor Nyashanu vanoti izvi zvinozobatsira kuti veruzhinji9 vanenge vave neruzivo nechakare panozopinda mushonga uyu munyika, pane kuti vanhu vatange kudzidziswa nezvawo iwo wazara munyika. Doctor Nyashanu vanotiwo hurumende inofaniorwa kutenga mushonga wakawanda unenge wafarirwa nevanhu wakawanda kuitira kuti vanhu vasazosanganisirwa mishonga kana vachinge vonobaiwa nhomba dzepiri vachizopiwa unenge wakasiyana nenhomba yekutanga. No media source currently available 	https://www.voashona.com/a/zimbabwe-president-mnangagwa-receives-covid-19-covaxin-vaccine-from-india/5832435.html
health	Vanhu Vana Vanobata Chirwere cheTyphoid muHarare	Mukuru webazi rezve hutano mukanzuru yeHarare, Dr Prosper Chonzi, vanoti chirwere chetyphoid chadzoka muHarare zvikuru mumisha yevazhinji yeBudiriro neGlenview. Pari zvino pane vanhu vana vari kunzi vakabatwa nechirwere ichi vamwewo vachinzi vachiri kuongororwa. VaChonzi vari kukurudzira veruzhinji kuti vafashaidze mvura yekumwa uye kudziyisa chikafu nekuteedzera kurudziro dzose munyaya dzezvehutano kuti vadzivirire kutapuriranwa kwechirwere ichi. Dr Chonzi vanoti vanenge vachifungidzira kuti vabatwa nechirwere ichi vanofanirwa kuenda kukiriniki iri pedyo navo kuitira kuti vawane rubatsiro nguva ichiripo. Vanoti kanzuru iri kuyedza kudzidzisa veruzhinji nezvenzira dzekuzvidzivirira kuti vasatapurirwe kana kutapuririrana chirwere ichi. No media source currently available Vamwe vanhu vakawanda muguta reHarare vari kubatwawo nemanyoka nekuda kwekushaikwa kwemvura yakachena, kana kuti kushaikwa kwayo zvachose. Meya weguta reHarare, VaBernard Manyenyeni, vanoti vari kuyedza nepavanogona napo pose kugadzirisa dambudziko remvura muguta.    	https://www.voashona.com/a/zimbabwe-typhoid-africa/2580833.html
politics	Madzishe Otsigira VaMugabe Musarudzo Gore Rinouya	"Madzishe emunyika mukupera kwesvondo akabuda nechisungo chekuti achatsigira mutungamiri wenyika, VaRobert Mugabe, musarudzo yemutungamiri wenyika gore rinouya. Mutungamiri wesangano remadzishe, Ishe Fortune Charumbira, vakazivisa neMugovera kumusangano wemadzishe wepagore weNational Annual Conference, kuti madzishe akawirirana muna 2014 kuti VaMugabe ndiye munhu avachatsigira musarudzo dza 2018. ""Madzimabo anenge achiti pahumambo hwedu, kana mutungamiri anenge aripo omunyika, adiwa navanhu, kana munhu adiwa isu madzimambo tinotsigira munhu iyeyo,"" vanodaro Ishe Charumbira. Vanoti hurumende yaVaMugabe yakaita zvirongwa zvebudiriro zvakawanda , uyewo mutungamiri wenyika ano remekedza pamwe nekukoshesa madzishe. Panyaya yekuti bumbiro remitemo rinoti madzishe haafanirwi kuita zvematongerwo enyika, Ishe Charumbira vanoti vanhu vanodaro ivavo havana ruzivo rwakakwana. No media source currently available Asi mutauriri webato rinopikisa rePeople's Democratic Party, VaJacob Mafume, vanoti madzishe ari kutyora bumbiro remitemo nekutsigira VaMgabe, pachinzvimbo chekuti vatokurudzira kuti munyika muve nemapato akawanda ezvematongerwo enyika. VaMafume vanoti hapana chakashata kuti Ishe Charumbira vatsigire VaMugabe, asi kwete kuti vabude vachiti madzishe ose anotsigira mutungamiri wenyika. ""Pakutanga madzishe haana kana kumboti vanoda VaMugabe. Charumbira ndiye ati anoda VaMugabe. Saka iye ega kana ane zvaari kupuwa ngaasati madzishe ose ataura kuti anoda VaMugabe,"" VaMafume vanodaro. Vanoti bato ravo rinotaura nemadzishe siku nesikati, naivowo madzishe ari kunetseka nekushushikana nekutambura kuri kuita rizhinji rweZimbabwe. No media source currently available "	https://www.voashona.com/a/zimbabwe-politics-chiefs-charumbira-mafume/4092142.html
business	Makombi neZvitoro Vokwidza Mitengo kuBulawayo	Apo zvinhu zviri kuramba zvichiita manyama amire nerongo munyaya dzezvehupfumi munyika, vamwe vagari vemuBulawayo vanoti vanotengesa mari pamusika mutema ndivo vari kukuchidzira kuti zvinhu zviipisise. Sekune dzimwe nzvimbo dzakasiyana siyana munyika zvitoro zvakawanda muguta reBulawayo zvakwidza mitengo yezvinhu zvinowanzoshandiswa nevanhu zuva nezuva kunyanya mafuta ekubikisa pamwe nemukaka. Nekune rimwewo divi zvimwe zvitoro zvinotengesa zvinhu zvakasiyana siyana kusanganisira chikafu, pamwe nezvimwe zvakadai semishonga nechikafu chezvipfuyo zvange zvakavharwa nechikonzero chinofungidzirwa nevakawanda kuti inyaya yekuda kukwidza mitengo. Vemakombi anoenda kumisha inogara veruzhinji vakwidzawo mari yekufambisa Vamwe vanhu vataura neStudio7 vange vachitsutsumwa zvikuru nekukwira kuri kuramba kuchiita mitengo yezvinhu. Mumwe wevanhu ava ndemumwe mudzimai angozvidoma nezita rekuti Amai Ndlovu avo vati vanoshora vanotenga nekutengesa mari pamusika mutema vachivati ndivo vari kukuchidzira kukwira kwemitengo yezvinhu. Izvi zvatsigirwawo nemumwe murume angozvidoma nezita rekuti George uyo ati anoshamisika kuti sei hurumende isiri kuda kugadzirisa nyaya yekutengeswa kwemari pamusika mutema. VaReginald Shoko ndivo mukuru mukuru weAffirmative Action Group mudunhu reMateleland uye muongorori wezvehupfumi akazvimirira ega. VaShoko vati kunyange hazvo vanotengesa mari mumigwagwa vachibatsira kuwedzera kusamira zvakanaka kwehupfumi, dambudziko guru inyaya yekuti vanhu vakawanda havana chivimbo nehupfumi hwemunyika. VaShoko vatiwo rimwe dambudziko inyaya yekuti vanhu vakawanda munyika vari kuita humbimbindoga kana kuti mazvake mazvake izvo vati zvinoita kuti matambudziko akatarisana nenyika anetse kugadzirisa. Vamwe vanhu kusanganisira vatsigiri vebato reZanu PF, vanoti vemabhizimisi vari kukwidza mitengo zvenhando senzira yekuda kushoresa mutungamiri wenyika VaEmmerson Mnangagwa nehurumende yavo. Asi mutauriri webato reZapu VaIphithule Maphosa vaudza Studio7 chinhu chikuru chiri kukonzera kuti zvinhu zvisamira zvakanaka munyika kusamira zvakanaka kwezvinhu munyaya dzezvematongerwo enyika. Dzimwe nyanzvi dzinoti kushaikwa kwemari yekunze ndiko kuri kunyanya kuwedzera matambudziko ari munyika. Mitengo yezvinhu zvakasiyana siyana iri kukwira kubvira svondo rapera apo mukuru webhanga guru renyika, VaJohn Mangudya, vakatura mamiriro ezvinyu munyaya dzekushandiswa kwemari munyika. 	https://www.voashona.com/a/vemakombi-nezvitoro-vanhu-vowedzera-mitengo-kubulawayo/4604934.html
politics	Dare reCongress muAmerica Rozeya Hukama hweNyika iyi neZimbabwe	Chimwe chikamu chekomiti yemuAmerica inoona nezvekudyidzana nedzimwe nyika kana kuti Subcommitee on Africa, Global Health, Global Human Rights, and International Organizations chakaita musangano muWashington DC nezuro chichizeya nyaya yeremangwana reZimbabwe mushure mekunge vaimbova mutungamiri wenyika VaRobert Mugabe vasiya basa. Aikokera musangano uyu imwe nhengo yekomiti iyi VaChristopher Smith. Vakapa humbowo mudare iri vanoti vaimbove mumiriri weAmerica muZimbabwe VaCharles Ray, Murimi VaBen Freeth Doctor Chipo Dendere vanodzidzisa paAmherst Collegemuno muAmerica uye Amai Elizabeth Lewis mutevedzeri wemukuru wesangano reInternational Republic Institute. Dr Dendere vanoti musangano uyu wainge wakakosha zvikuru sezvo wakapa mukana kuZimbabwe ne America kuti dziyedze kugadzirisa hukama. VaSmith vakaudza dare iri kuti musangano uyu wainge wakanangana nekutsvagawo nzira dzekuunza hutongo hwejekerere muZimbabwe. Vachitaurawo pamusangamo uyu, imwe nhengo yedare iri VaEd Royce vakati Zimbabwe inofanira kuve netarisiro yakanaka mune remangwana asi isingakanganwe chazuro nehope sezvo vamwe vari muhurumende iri kutungamirwa naVaEmmerson Mnangagwa vaityora kodzero dzevanhu mazuva aitonga vaive mutungamiri wenyika VaMugabe. VaRoyce vakati sarudzo dziri kuitwa munyika gore rino dzinofanira kuve dzakachena uye vachiti hurumende inofanira kumira nyaya dzehuori. Vati hurumende yeAmerica inoda kutanga yaona kuti mitemo yaremekedzwa isati yabvisa zvirango zvakatemerwa vamwe vakuru muhurumende yeZimbabwe. VaRay vakaudza dare iri kuti kubviswa kwakaitwa VaMugabe kunopa America mukana wekuti iyedze kugadzirisa hukama hwayo neZimbabwe. Vakati Zimbabwe ikaita sarudzo dzakachena, zvirango zvakatemerwa vamwe vatungamiri vehurumende zvinofanira kubviswa. Asi Amai Lewis vakati zvirango hazvifanire kubviswa sezvo zvichipa America mukana wekuti imanikidze hurumende yaVaMngangagwa kuti irambe ichivandudza zvinhu muZimbabwe Nyaya yekupindira kwemauto munyaya dzesarudzo nezvematongerwo enyika yakazeyiwawo mudare iri zvichinzi mauto haafanire kuve aine chekuita nenyaya dzesarudzo. Kuti izvi zvisaitike, vamwe vakapa kurudziro yekuti munyika mutumirwe vaongorori vekunze, asi VaFreeth vanoti izvi hazvibatsire nekuti dzimwe nguva kunoitwa mapungwe vanhu vachiitwa kafiramberi pasina vaongorori vanosvikako zvikuru kumamisha. Dr Dendere vakatsinhirawo mashoko aya. Vedare iri vakachema chemawo nenyaya yekushaiswa mukana kwevanopikisa kuti vawane mukana wekutaurawo padzinhepfenyuro. Asi vedare ava Vachitungamirwa naVaRay vakarumbidza Studio 7 vachiti inopa mukana mapato ose. Vamwe vakapinda mumusangano uyu ndiDoctor Frank Guni avo vakati vange vachida kuti dare iri rikokewo vamwe muhurumende yeZimbabwe kana kubato reZanu-PF. Vanhu vakawanda zvikuru vakapinda mumusangano uyu kusanganisa zvizvarwa zveZimbabwe zviri muAmerica nevamwe vachena vakawanda vakambogara muZimbabwe. America yakatanga kutemera vakuru veZimbabwe zvirango muna 2001 vachiipomera mgosva yekutyora kodzero dzevanhu. No media source currently available  	https://www.voashona.com/a/zimbabwe-matongerwo-enyika/4275423.html
sports	Ashton odzoka kuEngland	akasayina kondirakiti neSale kuti akwanise kudzoka muchikwata cheEngland zvichitevera kubva kwaakaita kuToulon.   Ange ari makwikwi ekurwira kutenga Ashton kubva paakanwisa hat-trick yemaBarbariasn apo yaitamba neEngland kuTwickengam muna Chivabvu ndokubva ataura chishuvo chake chekukwikwidza kumutambo weWorld Cup gore rinotevera.   Mutemo weEngland uripo iye zvino hautenderi kuti vatambi vanotambira kune dzimwe nyika vashavedzwe kuzotambira chikwata ichi.   Mushure mekunge afungisisa zvakadzama, Ashton — uyo ainge ashanyirwa nakaputeni weEngland anove sahwira wake, Dylan Hartley, paaive pazororo zvichitevera mutambo wemaBarbarians – ndipo paakazivisa Toulon kuti vamusiye achienda.   Pekutanga, chikwata chekuFrance ichi chakarwa zvakasimba kuti chichengetedze mutambi uyu asi hazvina kutadzisa Sale nemaHarlequins kurakidza nechido chekuda kumutenga uye svondo rino ndipo pakazobvuma Toulon kuti imusiye achienda.   Ashton haana hake kutaura zvakawanda pamusoro penyaya yekuda kutambira nyika yake, achiti pari zvino ari kufunga nezvemaSharks chete.   “KuToulon ndakadzidza zvakawanda ndichiwedzera zvimwe zvandakabva nazvo kuSaracens. Kune vatambi vakawanda kuSale Sharks avo vandiri kutarisira kutamba navo munguva inotevera. Handisi kuuya kuzororo.   Ndine rugby yakawada yekutamba yasara mumuviri wangu uye ndinoda kushanda nesimba kuti tidzorere chikwata ichi mukuhwina zvachaiita kumashure mugore ra2006.”  anodaro — SportsMail Rugby	https://www.kwayedza.co.zw/ashton-odzoka-kuengland/
politics	MDC Inoshoropodza Gwaro Rakaburitswa neKomisheni yaVaMotlanthe	Bato reMDC inotungamirwa naVaNelson Chamisa rinoti gwaro rekomisheni yakadomwa kuongorora nezvemhirizhonga yakaitika musi wa 1 Nyamavhuvhu raburitswa kune veruzhinji nemutungamiri wenyika, VaEmmerson Mnangagwa, harina zvariri kubatsira nazvo nyika pari zvino kunze kwekuda kubata vanhu kumeso. Gwaro iri rakanyorwa nekomisheni yaitungamirirwa nevaive mutungamiri weSouth Africa, VaKgalema Motlanthe, mushure mekunzwa humbowo kubva kuvanhu vakasiyanasiyana. Mutauriri webato iri, VaJacob Mafume, vanoti sebato vanoona sekunge gwaro iri ragara richida kuvharidzira kuurayiwa kwakaitwa vanhu nemauto. Vanotiwo chimwe chavashamisa ndechekuti gwaro iri riri kukurudzira kuti vakapfura nekuuraya vanhu vatsvagwe vamiswe pamberi pematare, asi riri iro basa raifanirwa kuitwa nekomisheni iyi rekuburitsa pachena vakauraya vanhu. VaMafume varambawo kuti bato ravo ndiro rakakonzeresa mhirizhonga iyi. No media source currently available Gweta rinorwira kodzero dzevanhu uye vari mukuru wesangano reHuman Rights Watch kuchamhembe kweAfrica, VaDewa Mavhinga, vanoti vanoona sekunge komisheni yaVaMotlanthe iyi yakaedza kwazvo kuburitsa pachena kuti mauto akapfurikidza mwero pakushandisa chisimba mukupomhodza kuratidzira. Asi VaMavhinga vanoti hurumende inofanirwa kuchiendesawo ongororo yakaitwa iyi mberi kuburikidza nekusunga vose vane chekuita nekupfurwa kwevanhu vorangwa zvakakodzera. No media source currently available 	https://www.voashona.com/a/zimbabwe-motlanthe-commission-report-mdc-mafume/4705985.html
health	Vakapotsa Vafa neCovid-19 Voyambira Vanhu Kuti Vabayiwe Nhomba Nguva Ichiripo	Vamwe vanhu vakarwara nechirwere cheCovid-19 vasina kubayiwa nhomba vari kukurudzira vari kuzengurira kubayiwa kuti vaite izvi nekuti vakapotsa vaenda kwamupfiganebwe. Vaimbova mupurisa muZimbabwe Republic Police VaMalvern Mudyiwa mumwe akapona nepaburI retsono mushure mekubatwa nechirwere ichi vasina kunge vabayiwa nhomba yeCovid-19. VaMudyiwa vanoti vakatozonoponera kuchipatara cheParktowen uko vakange vopihwa mweya wekufema kwemavhiki matatu sezvo vainge vozarirwa uye vagarawo vaine chirwere cheasthma. VaMudyiwa vaendera mberi vachiti vakashamiswa apo vakapedza kugeza vakatarisa pachiringiro vakaona mufananidzo wavo wairatidza kuti vainge vasara mapfupa chete. Vamwe vakataura neStudio 7 ndiAmai Namatirai Mutemwa vanogara kuZambia vakabatwa neCovid-19 vagara vaine chirwere chemoyo. Vanoti kunyangwe vakaburitswa muchipatara vachiri kunetseka nekufema uye vakanzi nachiremba vavo kana vave nani vabayiwe nhomba yeCovid-19. Mumwe mugari wemuHarare kuTynwald North VaProvidence Moyo vanoti vakabhadhara mari yakawanda zvikuru kuti varapwe chirwere ichi vari kumba kwavo. Vanoti chirwere chavasiya vasinganyatsogone kumira kwenguva yakareba zvekuti kuti vaende kuri kubayiwa nhomba kune vanhu vakawanda zvinovanetsa. Imwe nyanzvi munyaya dzezvehutano avo varikuita ongororo yemishonga yeCovid19 Muzvare Miriam Chemhanza vanoti vakabayiwa nhomba vakatapurirwa chirwere ichi havazonyanye kurwara sevasina. Nyanzvi munayay dzezvehutano Dr Tinashe Gede vakurudzira veruzhinji kuti vabaiwe nhomba yeCovid 19 uye kuti vasateerera zvinobuda pamadandemutande zvisingabvi kunyanzvi dzehutano pamusoro penhomba dze Covid-19 sezvo vanhu vakawanda vari kupedzisira vapinda muna taisireva. Vaendera mberi vachiti panguva ino yeCovid-19, chakakosha kubaiwa nhomba yechirwere ichi nekutevedzera kurudziro yeWorld Health Organisation yekuti vanhu vapfeke mamasiki, vageze mawoko uye vagare vakataramukana kuitira kuti chirwere ichi chisapararire. Pane gwaro rakaburitswawo nehurumende rinonzi “Covid 19 Admissions and Community Deaths by Vaccination Status,” riri kutsinhirawo kuti vanhu vari kufa zvakanyanya nechirwere cheCovid 19 vanhu vasina kubaiwa nhomba. Gwaro iri rinotiwo vana vadiki vave kunyanya kubatwawo nemhando yeCovid-19 iri kutenderera munyika yeDelta variant. No media source currently available 	https://www.voashona.com/a/vakapotsa-vafa-necovid-19-voyambira-vanhu-kuti-vabayiwe-nhomba-nguva-ichiripo/6004496.html
sports	NHABVU YORWISA COVID-19	ZVIKWATA zvenhabvu izvo zvinokwikwidza muCastle Lager Premiership zvakatora matanho ekubatana nemamwe masangano mukurwisa chirwere cheCovid-19 kuburikidza nezvirongwa zvinosanganisira kupa chenjedzo yedenda iri.   Kwayedza yakaita hurukuro nezvimwe zvezvikwata izvi kusanganisira Dynamos, Highlanders neFC Platinum izvo zvinotaura pamusoro pezvirongwa zvazviri kuita munharaunda yazvinobva.   Mukushi wemashoko kuDynamos FC, Tinashe Farawo anoti sechikwata, vari kushanda nevanhu vakasiyana mukupa chenjedzo kuvanhu pamusoro peCovid-19 achiti vatambi veDeMbare vari kuvashandisa kugadzira mavhidhiyo ayo vanotumira vanhu vachivayambira kuti vagare vakachengetedzeka.   “Isu sechikwata, tiri kupa chenjedzo kuvatsigiri vedu kuti ngavagare vakachengetedzeka panguva ino, nekuti chirwere ichi chiri kupararira. Mukudaro, tine mavhidhiyo evatambi vedu vachitaura nezvechirwere ichi ayo tiri kugadzira tichitumira kuvanhu tichivapa yambiro.   “Tiri kushanda zvekare nemasangano akasiyana uye vamwe vanhu vakuru kuti tirwise denda iri uye tibatsire vatsigiri vedu panguva ino,” akadaro Farawo.   Mutevedzeri wasachigaro weHighlanders, Modern Ngwenya anoti Bosso yakabatsira chimwe chipatara chekuBulawayo nemari sedanho rekurwisa coronavirus uye vatambi vavo vari kubika mavhidhiyo ayo ane mashoko ari pamusoro pedenda rabata nekuuraya vanhu vakawandisa pasi rose iri.   “Isu takabatsira chimwe chipatara nemari yekushandisa kutenga zvinodiwa mukurwisa coronavirus. Vatambi veduzve vari kubika mavhidhiyo ayo ane shoko rechenjedzo ayo tiri kutumira kune veruzhinji,” anodaro Ngwenya.   Muhurukuro nemutauriri weFC Platinum, Chido Chizondo anoti sechikwata, vari kuita basa guru munharaunda yeZvishavane nedunhu rose reMidlands kusanganisira kupa chenjedzo uye kupa masanitizers kuti veruzhinji vashandise kubvisa kana kuuraya hutachiona.   “Tine rudo nenharaunda yatinobva saka tiri kuita mabasa akasiyana ekubatsira anosanganisira kupa masanitizers uye kupakura chenjedzo pamusoro pechirwere ichi. “Chokwadi chirwere ichi chiriko uye chiri kuuraya vanhu saka isu sechikwata chevanhu chine vanhu pamoyo, tiri kuita zvose zvatinokwanisa kuti tibatsire vatsigiri vedu panguva ino,” akadaro Chizondo.	https://www.kwayedza.co.zw/nhabvu-yorwisa-covid-19/
sports	Vari Kubheja paMitambo yeWorld Cup Vodyiwa Mari Zhinji neKuda kweNyika Dziri Kushura Mare	Vanoita zvekubheja mitambo yenhabvu vari kuchema chema nekudyiwa mari kwavari kuitwa nemakwikwi e2022 World Cup ayo arikubura zvishamiso muQatar. Vanoita zvekubheja mitambo ava vari kuchema nekudyiwa kwavari kuitwa mari dzavo nezvishamiso zviri kuitika mumakwikwi arikuitwa e2022 World Cup. Zvikwata zvine mukurumbira izvo vane chivimbo nazvo zviri kurohwa nezvikwata zvavasingafungire muhondo yekurwira mukombe mukuru uyu. Nezuro chaiye Senegal yakapunzira pasi Ecuador 2-1 ndokuita chikwata chekutanga muAfrica kupinda munharaunda yechipiri kumakwikwi aya. Mimwe mitambo iri pedyo ndeiyo inoti Morocco 2 Belgium 0, Argentina 1 Saudi Arabia 2, Japan 1 Germany 2, Costa Rica 1 Japan 0, neTunisia 0 Denmark 0. Vamwewo havasi kukanganwa mutambo wemuvhuto uyo Cameroon yakadzora kubva 3-1 pasi ndokuzoita mangange 3-3 neSerbia. Vanoita zvekubheja mitambo yenhabvu VaOliver Musongoro vanoti vanzwa nekurohwa kwavari kuitwa mari yavo iyo irikutsvedza sesipo. Mutsigiri wenhabvu VaJustice Muzanenhamo vanoti varikunzwira tsitsi avo vaive vakanda mari dzavo paJapan iyo yakarohwa neCosta Rica 1-0. Kubheja mitambo yenhabvu ratove basa rema zuva ese revazhinji kwete muZimbabwe kana muAfrica chete asi pasi rese. Asi kune vamwe vasiri kushamiswa ne zviri kubuda kuWorld Cup izvi vachiti mumutambo wenhabvu hamuna zvakanyorwa kunzi anofanira kukunda ndiani. Aimboridza pembe muPremier Soccer League VaSam Hamandawana vanoti nhabvu yekare neyemazuva ano zvasiyana zvikuru nekuti hapasisina chikwata chinonzi chinokunda mutambo usati watambwa. Aimbove murairidzi weCaps United Darlington Dodo anoti zvakaitwa neSaudi Arabi neJapan uyezve zvaitwa neMorocco zvinoratidza kuti nhabvu yasanduka zvekuti nyika dzaitarisirwa pasi pasi dzasimukawo. Asi Argentina yakakwanisa kukwakukwa kubva mukurohwa neSaudi Arabia ndokurovawo Mexico 2-0. Aimbobatira Zimbabwe neHighlanders Tapuwa Kapini anofunga kuti Argentina iyi ndiyo yezvimwe zvikwata zvinokwanisa kutora mukombe. Zvimwe zvikwata zvirikutarisirwa kurwira zvakasimba kutora mukombe uyu iBrazil, Spain, neFrance iyo yakatora mukombe wacho muna 2018. France yatove munharaunda yechipiri mushure mekukunda mumitambo yayo yese miviri neAustralia neDenmark. No media source currently available 	https://www.voashona.com/a/6856820.html
sports	Emery oda vamwe vatambi	anovimba kuti Arsenal ichamutsigira muna Ndira uno nekumutengera vamwe vatambi, asi akaramba kutaura kuti Denis Suarez achange ari mumwe wacho here.Mutambi weBarcelona uyu ari kunzi ari kudiwa chaizvo nechikwata chekuEmirates ichi uko achasanganiswa zvakare naEmery uyo waakashanda naye kuSevilla.   Chikwata chake chichangobva kukunda Blackpool 3-0 mumutambo weFA Cup third-round.   Emery anoti,” Ndinofunga kuti chikwata chiri kushanda kutsvaga vatambi vanogona kutibatsira mumwedzi mina inotevera. Ndinofunga kuti nguva ino tinogona kubatsirika tikatsvaga mutambi wekumashure. Asi hazvisi nyore nekuti tina Konstantinos Mavropanos uyo ari kudzoka mushure mekumbokuvara. Tinodazve mutambi wekumberi, mumwe chete anokwanisa kutamba kumberi munzvimbo dzakasiyana.”   Paakabvunzwa kuti anoona Suarez achitamba sewinger, murairidzi wemaGunners uyu akawedzera kuti, “Ndipo paaitamba kwese, ndichimurairidza aitamba kurudyi kana kuruboshwe panzvimbo iyoyi.”	https://www.kwayedza.co.zw/emery-oda-vamwe-vatambi/
business	Baba neMwana Vokonzera Mutauro nekuHwina Makwikwi ekwaTM Supermarkets kuChinhoyi	Kuhwina makwikwi eTM Bonanza promotion kwababa nemwana ane makore mashanu kokonzeresa mutauro muChinhoyi vamwe vachiti vanoshandisa mushonga kuti vahwine. VaClifton Mandla nemwana wavo Clinton ane makore mashanu ndivo vakahwina mibairo mukuru yeTM Bonanza promotion yakaitwa muChinhoyi neMugovera. Clinton akahwina mubairo mukuru wemari inosvika zviuru gumi, baba vake avo vanogaro vachihwina mibairo pachitoro cheTM muChinhoyi vakahwina zviuru zvishanu zvemadhora. Vamwe vagari vemuChinhoyi vanoti VaMandla vanoshandisa mushonga wekuti vahwine kana kuti vanorotswa. Amai Sobangile Kamudyariwa mumwe wevanofunga kuti VaMandla vanoshandisa mushonga kuti vahwine. Amai Kamudyariwa vanoti chimwe chinoshamisa ndechekuti VaMandla vari kuhwina pamakwikwi echitoro chimwechete izvo vanofunga kuti pane chitsotsi chirikuitwa nevashandi veTM. Asi VaMandla vanoti hapana mushonga wavanoshandisa vachiti vanohwina nekuti vanopinda mumakwiwi ose anoitika muzvitoro. VaMandla vanoramba kuti vanohwina makwiwi anoitwa muchitoro cheTM chete vachiti vanohwina makwiwi emunezvimwe zvitoro. VaMandla vakambohwina mamwe madhora zviuru zvishanu mugore ra2016, gore rakapera vakahwina firiji mumakwiwi ekwaTM Bonanza promotion. Vanoti mari yavahwina vachaishandisa kuvaka imba panzvimbo yavakatenga mushure mukuhwina mari yekutanga uye vanoti vacharamba vachipinda mumakwikwi ekwaTM nemunezvimwe zvitoro. Kunyange hazvo mutemo unoona nezvekupinda mumakwikwi usingabvimire kuti vana vane makore ari pasi pegumi nemasere vapinde mumakwikwi, chitoro cheTM chakaiswa panguva yakaomwa sezvo vainge vasina kunyora kuti makwikwi aya ayipindwa nevanhu vane makore mangani. Mukuru anoona nezvekushambadzirwa muzvitoro zvekwaTM Muzvare Paida Moyo vanoti vakaona kukanganisa uku Clinton atohwina vakatya kusamupa mubairo wake sezvo vaizoendeswa kumatare. Muzvare Moyo vanoti zvekuhwinisa mwana mudiki hazvichaitika zvakare. Zvitoro zvakawanda zvave kuita makwiwi ekuwanisa mibairo kuti vanhu vatenge zvinhu zvakawanda nechinangwa chekuhwina mibairo. No media source currently available 	https://www.voashona.com/a/baba-nemwana-vokonzera-mutauro-nekuhwina-makwikwi-ekwatm-supermarkets-kuchinhoyi-/4614402.html
health	Nyanzvi dzeHutano Dzofara neKusashaya kweVanhu neCovid-19 muMazuva Manomwe Adarika	Bazi rezvehutano rakazivisa nemusi weChina kuti huwandu hwevanhu vafa nechirwere cheCovid-19 hwaramba huri pamazana maviri nemakumi maviri nevana kana kuti 224, sezvo pasina munhu akafa nedenda iri. Izvi zvinoreva kuti kwemazuva manomwe, hapana munhu afa munyika neCovid-19, chiitiko chiri kutambirwa nenyanzvi mune zvehutano dzichiti ichi chiratidzo chekuti matanho ekurwisana nechirwere ichi ari kutorwa nenyika ari kushanda. Huwandu hwevanhu vabatwa nechirwere ichi munyika hwakakwira kusvika pazviuru zvinomwe nemazana matanhatu ane makumi matatu nevatatu, kana kuti 7 633 mushure mekunge vanhu makumi matatu nevashanu kana kuti 35, vawanikwa vaine chirwere ichi. Pavanhu ava vanhu makumi matatu nevaviri kana kuti 32 vagara vari munyika, vaviri vakadoka kubva kuSouth Africa kuchiti mumwe chete ari akadzoka munyika kubva kuNamibia. Vanhu vakanga vapona kubva kucovid-19 kusvika nemusi weChina vanonzi vakanga vasvika pazviuru zvishanu nemazana masere ane makumi mana nemumwe, kana kuti 5 841. Huwandu hwevanhu vachiri kurwara neCovid-19 hwakakwira kuenda pachiuru nemazana mashanu nemakumi matanhatu nevasere, kana kuti 1 568.	https://www.voashona.com/a/zimbabwe-covid-19-deaths-stands-at-224-for-the-past-seven-days/5587768.html
politics	NCA, EU neAmerica Dzoshora Mhirizhonga Iri Kuitika Munyika	Bato rinopikisa reNational Constitutional Assembly, NCA, raburitsa gwaro rinoshoropodza mhirizhonga yezvematongerwo enyika iri kuitika munyika. Ukuwo muzinda weAmerica muZimbabwe, pamwe nesangano reEuropean Union muZimbabwe, EU, dzashorawo mhirizhonga ingava ichiitika pakati pemapato ezvematongerwo enyika, kanawo mukati mebato rimwe chete. America neEU dzinoti mhirizhonga munyika ine hutongo hwejekerere haitambirike, uye dzinokurudzira kuti vanenge vachikonzera mhirizhonga vatorerwe matanho. Mutauriri weNCA, VaMadock Chivasa, vanoti bato ravo rakanyanya kubatikana nemhirizhonga yakaitika mumusha weSt. Mary’s kuChitungwiza uko nhengo dzeZanu PF dzakarwisana izvo zvakazotora hupenyu hwevanhu vatatu. Bato iri rinoti rinoshamisikawo nekuti munhu anonzi akaponda vamwe vake veZanu PF ava anozonzi akawanikwa akafa ari mumaoko emapurisa muhusungwa. “Isu tinokurudzira kuti vanhu vasashandise mhirizhonga mukugadzirisa makakava avo,” vanodaro VaChivasa. No media source currently available Nyanzvi mune zvematongerwo enyika, uye vachishanda vakazvimirira, VaChamu Madiridze, vanotiwo dambudziko rekupedzwa kwemhirizhonga munyika richanetsa sezvo iine midzi kubva munguva yehondo yekurwira rusununguko. “Mukatarisa kubva munguva yehondo yeChimurenga, vanhu vaishandisa mhirizhonga kuti vanzwikwe, kwouya nyika yawana kuzvitonga, hurumende yaishandisa mhirizhonga kunyaradza vanenge vachida kuipikisa,” VaMadiridze vanodaro. VaMadiridze vanoti mhirizhonga iri kuitika iyi inogona kuve munongedzo wezvichaitika musarudzo dza2018, kana kurudziro iri kupiwa nemasangano akaita se EU nemuzinda weAmerica muZimbabwe ikasatambirwa. No media source currently available 	https://www.voashona.com/a/zimbabwe-politics-violence-eu-us-embassy-nca-zanu-pf-mdc-chivasa-madiridze/3062006.html
health	Chizvarwa cheZimbabwe Chiri kuAmerica Chotaura Pamusoro peKugara Kwacho kuZimbabwe Munguva yeCovid-19	"Vakuru vakati gonzo mhini gara mumhango chemudzimu chikuwaniremo. Izvi ndizvo zvakaitwa nechimwe chizvarwa cheZimbabwe, VaTinashe Tsokodayi, mushure mekunge vashanya kumusha panguva imwechete denda reCovid-19 rakapindawo munyika. VaTsokodayi, avo vanogara muVirginia muAmerica, vanoti pavakaenda kumusha muna Kukadzi wegore rino, havana kumbobvira vafunga kuti vaizogara kwemwedzi minomwe. Asi nekuda kwekuti nyika yakazovharwa muna Kurume wakare nekuda kwechirwere cheCovid-19 mushure mekunge hurumende yakadzika mutemo unorambidza kufambafamba kwevanhu senzira yekudzivirira kupararira kwechirwere cheCovid-19, VaTsokodayi vakazongozvipira kugarako kusvika zvinhu zvanaka. VaTsokodayi vanoti vanoona sekunge hurumende yeZimbabwe yakaita zvose zvaikodzera kuti iite kudzivirira kupararira kwechirwere ichi, izvo vanoti zvinogona kunge zvakaita kuti huwandu hwevanhu vabatwa pamwe nekufa nechirwere ichi huderere. Vanoti vaifanirwa kudzoka kuAmerica musi wa20 Kurume asi vakaona zvakakosha kuti varambe vari muZimbabwe senzira yekuzvidzivirira ivo pamwe nehama dzavo dziri kuAmerica, sezvo vaityira kuti vaizogona kubatira chirwere ichi murwendo rwavo, uyewo kuti vambotanga vanzwisisa nezvechirwere ichi. ""Ndakaona kuti izvoni ndakafamba nguva yeCovid kwandaisvika ikoko I was a potential risk yekuti ndi spuredhe as I had a feeling yekuti Covid yakawanda yanga ichibatwa nevanhu in transit mundege imomo, saka ndakangoita decision yekuti ndimbomira ku traveller,"" VaTsokodayi vanodaro. Vanoti vakazokwanisa kubuda munyika kutanga kwaGumiguru, mushure mekunge hurumende yavhura zvakare nhandare dzendege dzose dzemunyika. Semutemo uri munyika dzose, vakasungirwa kutanga vawana gwaro rinoratidza kuti vakavhenekwa Covid-19 vakawanikwa vasina chirwere mukati memaawa makumi manomwe nemaviri kuti vakwanise kukwira ndege. VaTsokodayi vanoti havana kusangana nedambudziko pakupinda muAmerica, asi vakatara kuti vachange vachigara kwavo vega kwemazuva gumi nemana, kunyange hazvo dunhu ravo risina mutemo iwowo. No media source currently available "	https://www.voashona.com/a/zimbabwe-coronavirus-lockdown-tinashe-tsokodayi/5621102.html
business	Kambani yeECONET Inozivisa Kuti Yavhariswa Zvakare Masaisai neHurumende	Mashoko atiri kutambira anoti kambani yenharembozha yeECONET yamanikidzwa zvakare nehurumende kuvhara masaisai eindaneti kusvika yazoziviswa matanho ekutora. Kambani iyi yaburitsa mashoko ayatumira kuvanhu vanoshandisa masaisai ayo ekuti yamanikidzwa zvakare kutora danho iri kunyange hazvo nyaya yekuvhariswa kwayakaitwa masaisai kekutanga iri kumatare edzimhosva. ECONET inoti magweta ayo aiudza kuti itevedzere zviri kudiwa nehurumende izvi kusvika vanzwa zvichabva kumatare edzimhosva kuti zviri pamutemo here kana kuti kwete. Kambani iyi yakumbira ruregerero kuvanhu ichiti izvi zviri kunze kwemasimba ayo.	https://www.voashona.com/a/zimbabwe-econet-internet-blackout/4748457.html
business	Sangano reDiaspora Care Forum Rinoparurwa muSouth Africa	Zvizvarwa zviviri zveZimbabwe zviri muSouth Africa, zvabatana nemakambani matatu emunyika iyi mukuumba sangano richabatsira zvizvarwa zveZimbabwe zviri kunze kwenyika munyaya dzekufirwa pamwe nekuronga zvirongwa zvinounza mari mumhuri. Sangano reDiaspora Care Forum, Dicafo, raparurwa zviri pamutemo muJohannesburg kuSouth Africa nemunyarikani waro, VaAustin Moyo, pamwe nemukuru waro mutsva, VaSocks Chikowero. Vachitaura pakuparurwa kwesangano iri, VaMoyo vati chinangwa chikuru chesangano ravo ndechekukurudzira vari kunze kwenyika kuti vakwanise kuita mabasa anovapa mari kuitira kuti vasazoshupike mumatambudziko akaita serufu nemamwe. VaMoyo vatiwo masangano achange achishanda neDicafo achabatsira zvizvarwa zveZimbabwe zviri kunze kwenyika mukutanga mishandira pamwe, mabhizinesi, pamwe nekuchengeta mari zvine hungwaru, senzira yekusimudzira hupfumi hwenyika, kana vachinge vazodzokera kumusha. VaChikowero vatiwo Dicafo ichashanda nevanhu vari munyika dziri muSADC, zvikuru South Africa, Botswana, Swaziland, Namibia, Lesotho neMozambique. Imwe nhengo yeDicafo, Amai Venitia Govendor, vatiwo sangano ravo richapawo ruzivo kunhengo dzaro munyaya dzakasiyana siyana, dzinosanganisira zvinhu zvinounza mari mumhuri kuti dzigare zvakanaka. Masangano emuSouth Africa achange achishanda neDicafo anosanganisra GuardRisk, Prosperity Funeral Advisors, neRetail Funerals. No media source currently available  	https://www.voashona.com/a/zimbabweans-in-sa-form-organization-to-address-their-plight/4279116.html
health	Vashoma Vovhenekwa Chirwere cheGomarara Rinoita paZamu	Kunyange hazvo mwedzi waGumiguru uchizivikanwa nekucherechedza gomarara repazamu, sangano reCancer Association of Zimbabwe rinoti kunyange hazvo huwandu hwevanhu vakauya kuzoongororwa gomarara repazamu hwakawanda kudarika Gumiguru wegore rapera, veruzhinji havasati vonyanyotambira zvekuongororwa. Mumwe mugari wemuHarare, Muzvare Anna Zvarehwanashe, vanoti kunyange hazvo vakaongororwa vanoti nguva zhinji zvinonetsa kungoti munhu anoongororwa pasina paanonzwa panorwadza izvo zvinozoita kuti vanhu vaongororwe kana paita zviratidzo zvekuti pangangove negomarara remazamu. Muzvare Zvarehwanashe vatiwo kushomeka kwenzvimbo dzinoongorora gomarara munyika kunoitawo kuti veruzhinji vatadze kunoongororwa nguva nenguva zvirwere zvakadai segomarara repazamu. Kunyange hazvo gomarara repazamu richinyanyouraya vanhukadzi, vanhurume vanobatwawo negomarara iri. Mumwe murume, VaJoseph Murwira, vatiwo kunyange hazvo vachiziva kukosha kwekuongororwa gomarara rezamu, vati vanhurume vazhinji vanozvitora sezvinhu zvedambe. VaMurwira vatsigirawo pfungwa dzaMuzvare Zvarehwanashe kuti kushomeka kwenzvimbo dzinoongorora gomarara ndozvezvimwewo zvinoshaisa varume vazhinji shungu. Mumwe mugari wekumusha weMkoba muguta reGweru, Amai Musa Shumba, vanotiwo kunyange hazvo gomarara repazamu riri kuuraya vanhu vakawanda kunyanya vanhukadzi, vatiwo ruzivo rwechirwere ichi rwuchiri rwushoma. Amai Shumba vati shuviro yavo ndeyekuti dai gomarara remazamu rarapwa pachena. Vachitaura neStudio7 parunhare, mukuru weCancer Association of Zimbabwe, Amai Junior Mavu, vabvuma kuti kumamisha hakuna nzvimbo dzakawanda dzekuti vanhu vaongororwe gomarara repazamu asi vakakurudzira kuti vanhu vaende kuzvipatara zvinenge zviri pedyo navo. Vatiwo muzvirongwa zvavo vachange voita dzidziso kumamisha nezvenyaya yegomarara. Amai Mavu vati muHarare vanhu churu nemazana matanhatu vakaongororwa gomarara rezamu mumwedzi waGumiguru zvichienzaniswa nevanhu churu nemazana mashanu vakaongororwa nguva imwechete gore rapera Sangano reCancer Registry rinoti muna 2014 gomarara repazamu ranga riri gomarara rechitatu mumagomarara akanyanyobata vanhu huye zvikamu zvinomwe kubva muzana zvakabatwa negomarara iri mugore rimwero. No media source currently available 	https://www.voashona.com/a/zimbabwe-cancer-association-concerned-awareness-examinations/4102880.html
health	Bazi rezveKugara Kwakanaka kweVanhu Rinoti Vakaremara Vari Kubatsirwa muNguva Ino yeCovid-19 Lockdown	"Gurukota rezvemabasa, vashandi nekugara zvakanaka kwevanhu, Muzvinafundo Paul Mavima, vanoti bazi ravo riri kubatsira vakaremara vakarasikirwa nemihoro munguva ino yemutemo unorambidza kufambafamba kwevanhu, kana kuti lockdown, kuburikidza nechirongwa chavakaparura chakanangana nekubatsira vanotambura. Vachitaura neStudio 7 vari kuCongo Brazzaville, uko vari kumusangano wechinomwe webudiriro mudunhu reAfrica, kana kuti ""Africa Regional Forum on Sustainable Development"", uyo wakapetwa nemusi weChina, Professor Mavima vanoti bazi ravo rakakwanisa kunyoresa vanhu vanosvika zviuru mazana matatu negumi, kana kuti 310 000, pasi pechirongwa ichi. Vanotiwo vave nemakore maviri vaumba bazi rinomirira vakaremara, iro riri kutungamirwa naDoctor Christine Peta. Professor Mavima vanoti munguva ino bazi ravo riri kubatsira vakaremara kuburikidza nehomwe yemari yavakaisa parutivi yekubatsira vanoda kutanga zvirongwa zvekuzvibatsira, uye ivo segurukota vari kukurudzira kuti vanhu vanyorese kumahofisi ebazi ravo ari nyika yose kuti vabatsirwe. No media source currently available "	https://www.voashona.com/a/zimbabwe-ministry-of-labor-says-it-is-assisting-disabled-people-during-lockdown/5802657.html
business	Vashandi Munyika Vocherechedza Zuva Ravo reVashandi Vakaomerwa	Sangano revashandi reZimbabwe Congress of Trade Union, ZCTU, rinoti gore rino vashandi vari kucherechedza zuva ravo revashandi mangwana zvinhu zvakavaomera kudarika mamwe makore ose aya. Munyori mukuru weZCTU, VaJaphet Moyo vanoti gore rino vashandi vakaomerwa zvakanyanya nekuda kwekukwira kwemitengo yezvinhu asi mihoro yavo isina kwairi kuenda. Vanotiwo chimwe chakanyanya kuomesera vashandi kuvharwa kwemakambani pamwe nekushaikwa kwemabasa kune vanga vasiri kushanda. ZCTU inoti ichacherechedza zuva revashandi iri munzvimbo makumi maviri neimwe munyika yose, asi gungano guru richange riri kunhandare yeDizvarasekwa muHarare. Dingindira resangano iri gore rino, iro rinoti “We are at a Crossroads! Unite, Fight Neoliberalism and Austerity,” riri kukurudzira vashandi kuti vabatane, varwise kuraswa kwetsika dzavo pamwe nekudzikwa kwemitemo inovaomesera, zvikuru mune zveupfumi. No media source currently available Asi munyori werimwe sangano revashandi, reZimbabwe Industrial Revolution Worker's Federation, VaPascoe Ekemu Chakanetsa, vanoti nekuda kwekuoma kwezvinhu, sangano ravo raona zvakakodzera kuti vashandi vasaungana zvavo gore rino. VaChakanetsa vanoti sangano ravo rine huron gwa hwekusangana nehurumende mushure mezuva revashandi, kana zvabudirira vozozivisa vashandi zvinenge zvabuda mumusangano uyu. No media source currently available 	https://www.voashona.com/a/zimbabwe-politics-zctu-workers-day/4897586.html
politics	VaBiden Votura Mashoko kuNyika yeAmerica Vachiti Vazadzikisa Zvavakavimbisa Kuita Mumazuva Zana eKutanga	Mutungamiri wenyika yeAmerica VaJoe Biden nhasi vatura mashoko avo kunyika yeAmerica pamberi pematare maviri eHouse of Representatives neSenate mudare reCapital Hill muWashington DC. Izvi zvauya mushure mekunge VaBiden vasvika mazuva zana vari muhofisi kubva zvavatora mhiko yekutungamira nyika. VaBiden sezvange zvakatarisirwa vataura nezvechirwere cheCovid-19 icho chauraya vanhu vanodarika mamiriyoni matatu pasi rose kusanganisira zviuru mazana mashanu nemakumi mana nevanomwe kana kuti 547 000 muAmerica uye kubata vanhu mamiriyoni makumi matatu nemaviri kana kuti 32 million. Asi vati vari kubudirira kurwisa chirwere ichi sezvavakavimbisa musarudzo. Vati vachapa dzimwe nyika nhomba kana vanhu vose vemuAmerica vabayiwa nhomba. Panyaya yezvehupfumi, VaBiden vati hurumende yavo yakwanisa kuti zvinhu zvigadzikane. Vanhu vakawanda zvikuru vakawana mabasa muAmerica uye IMF inoti hupfumi hweAmerica huchakwira nezvikamu zvitanhatu kubva muzana. VaBiden vanoti vanoda kuti vashandi vawedzerwe mari uye madzimai apihwewo mari yakawanda. Vanoti vakazvipira kushanda nemaRepublicans pagwara ravo rekuvandudza zvehupfumi. VaBiden vataurawo nezvekuda kwavo kuwandudza zviwakwa vachiti zvichabatsira kuwanisa vanhu vakawanda mabasa. Vati vanoda kuti shoroma dzibhadharewo mutero wakati kurei kuti vakwanise kugadzira zvivakwa izvi. MuAmerica hamuna kugadzikana mune mamwe matunhu zvichitevera kuurayiwa kwevamwe vatema nemapurisa zvikuru vechichena. VaBiden vati nyaya iyi inoda kugadziriswa. VaBiden vakurudzirawo kuvandudzwa kwemitemo ine chekuita nekutengeswa kwepfuti zvichitevera kuurayiwa kwevanhu vakawanda nevamwe vanhu vanokwanisa kutenga pfuti asi vasina kugadzikana mupfungwa. Kekutanga munhoroondo yeAmerica, mutevedzeri wemutungamiri wenyika Amai Kamala Harris mudzimai wekutanga kuva nechigaro ichi uye Amai Nancy Pelosi mudzimai wekutanga kuva mutauriri wedare reHouse of Representative vange vakagara pazvigaro zvepamusoro pedyo naVaBiden. Papedza VaBiden kutaura, Senator Tim Scott vekuSouth Carolina vabva vataurawo vakamirira bato rinopikisa remaRebuplicans. Senator Scott ndivo chete munhu mutema anova Senator mubato remaRepublicans. VaScott vati maDemocrats haasi kuratidza kuda kushanda nebato ravo panyaya dzakaita sekurwisa chirwere cheCovid-19 kuti vana vadzokere kuchikoro kana pakuvandudza hupfumi. Vati kazhinji maDemocrats anoita zano ndega. No media source currently available  	https://www.voashona.com/a/vabiden-votura-mashoko-kunyika-yeamerica-vachiti-vazadzikisa-zvavakavimbisa-kuita-mumazuva-zana-ekutanga/5871007.html
health	VaChiwenga Havasati Vaita Musangano naVanachiremba neVakoti Vari Kuramwa Mabasa	Mutevedzeri wemutungamiri wenyika varizve gurukota rezvehutano, VaConstantino Chiwenga, pamwe nemunyori mukuru mubazi rezvehutano, VaJasper Chimedza, havasati vaita musangano nevashandi vemuzvipatara kusanganisira vakoti navanachiremba avo vave nemwedzi miviri vachiramwa mabasa. Vari kuramwa mabasa vanoti vari kuda kuwedzerrwa mari uye kuti vawaniswe zvikwanisiro muzvipatara. Asi vachitaura nezvekudomwa kwaVaChiwenga nemusi weChipiri svondo rapera, munyori mukuru mudare remakurukota, Doctor Misheck Sibanda, vakati mutungamiri wenyika, VaEmmerson Mnangangwa, vaida kuti VaChiwenga vatange basa nechimbi chimbire kugadzirisa zviri kunetsa mubazi rezvehutano munguva iyo nyika yatarisana nedambudziko reCovid-19. Hatina kukwanisa kubata VaChiwenga kuti tinzwe divi ravo sezvo nharembozha yavo yange isiri kudairwa. Asi tabata munyori mukuru wesangano ravanachiremba reSenior Hospital Doctors Association Doctor, Aaron Musara, avo vanoti hakuna musangano wati waitwa. No media source currently available Mashoko aya atsinhirwawo nemutungamiri wesangano revakoti reZimbabwe Nurses Association VaEnoch Dongo vati hakuna chavati vanzwa kuvakuru mubazi rezvehutano nezvekugadzirisa zvichemo zvavo. No media source currently available 	https://www.voashona.com/a/vachiwenga-havasati-vaita-musangano-navanachiremba-nevakoti-vari-kuramwa-mabasa/5540398.html
politics	VaMahlangu Voradzikwa neMugovera	Mumiriri weNkulumane mudare reparamende VaThamsanqa Mahlangu avo vakashaya neMuvhuro vave kutarisira kuradzikwa muBulawayo neMugovera. VaMahlangu mumwe wevakabatsira kuumba bato reMDC muna 1999.  VaMahlangu vakashaya nechirwere chegomarara. Pakushaya kwavo vange varizve mutevedzeri wemunyori anoona nezvekurongwa kwemabasa muMDC uye vakambovawo mutevedzeri wegurukota rinoona nezvevechidiki. Mutauriri weMDC VaObert Gutu vanoti vacharadzikwa kumarinda eLady Stanley kuBulawayo. Iyi inzvimbo inoradzikwa magamba emuBulawayo. Mutungamiri webato reMDC VaMorgan Tsvangirai nevamwe vatungamiri mubato ravo vari kutarisirwa kunoradzika VaMahlangu. No media source currently available 	https://www.voashona.com/a/zimbabwe-economy/2999525.html
health	Hurumende Yokundikana Kutengera Vashandi vemuZvipatara Zvinodzivirira Covid-19	Mutungamiri wesangano revakoti reZimbabwe Nurses Association VaEnoch Dongo vanoti chimwe chave kupa kuti chirwere checoronavirus chipararire zvakanyanya munyika inyaya yekuti vakoti navanachiremba havana zvikwanisiro zvekuzvidzivirira kutapurirwa chirwere ichi kana kuti maPPE. VaDongo vanoti vave nenguva yakareba vachikumbira kuti vawane zvikwanisiro zviri kukona n’anga murapwa achida. No media source currently available Kubva zvakatanga kupararira chirwere ichi munyika muna Kurume, vashandi vemuzvipatara kusanganisira vakoti navanachiremba vabatwa nechirwere ichi vadarika mazana matau nemakumi maviri nevatatu. Vakoti vanoti zvekupfeka vave kutozviona kumarinda eHeroes Acre sepakashaya gamba renyika VaPerrance Shiri avo vakaradzikwa nemusi weChina.	https://www.voashona.com/a/hurumende-yokundikana-kutengera-vashandi-vemuzvipatara-zvinodzivirira-covid-19/5529538.html
sports	Chess yotambwa padandemutande	SANGANO reZimbabwe Chess Federation (ZCF) rinoti riri pakati pekuronga kuti mutambo uyu uitwe kuburikidza nedandemutande munyika muno zvichitevera kunyuka kepiri kwechirwere cheCovid-19.   Mutauriri weZCF, Thabo Elisha, anoti vane hurongwa hwekuti chess itambwe kuburikidza nedandemutande kumapurovhinzi akasiyana enyika sezvo pari zvino vanhu vasiri kutenderwa kuungana nechinangwa chekudzivirira kupararira kwedenda reCovid-19.   Elisha anoti vakadzidza kubva kumutambo weInternational Chess Federation Online Olympiad, uyo wakaitwa gore rapera, izvo zvakaona vatambi vemuno vachikwikwidza mumutambo uyu padandemutambe.   Anoti chess haina basa nekuti vanhu vaungane izvo zvagara zvisiri kutodiwa pasi pemitemo yekurwisa kupararira kwechirwere cheCovid-19.   “Chess mutambo wakasiyana nemimwe mitambo nekuti haina basa nekuti vanhu vaungana here kana kuti kwete uye vanhu havambofe vakagumhana, vanenge vachingokwikwidza pabhodhi remutambo uyu. “Saka zvinogona kurongeka kuti mitambo yacho itambwe padandemutande vatambi vari kudzimba dzavo.   “Mwedzi yadarika, tine vatambi vedu vakakwikwidza mumutambo weInternational Chess Federation Online Olympiad saka isu ndiro gwara ratiri kuda kufamba narowo,” anodaro Elisha.   Apo vachiri kuronga kudzosa mutambo uyu, Elisha anoti mumasvondo maviri anotevera ndipo vachange vave negwara chairo ravachafamba naro.   “Iye zvino tiri pakati pekuronga kuti tozvifambisa sei sezvo izvi tiri kutotangawo kuzviunza muno,” anodaro Elisha.	https://www.kwayedza.co.zw/chess-yotambwa-padandemutande/
politics	Sangano reZimbabwe Women In Politics Alliance Rinoti Richaenderera Mberi Nekuratidzira Kunyangwe Rikashungurudzwa	"Nhengo dzemasangano anorwira kodzero dzevanhu anoti re Zimbabwe Activists Alliance, Occupy Africa Unity Square Movement neZimbabwe Women In Politics Alliance dzakabata nevamwe vana veZimbabwe, dzinoti dzirikuenderera mberi nekuratidzida kwavo kusafara nemafambisirwo ari kuitwa zvinhu munyika kunyangwe vachiti vakashungurudzwa mambakwedza eMugovera nevanofungidzirwa kuti mapurisa kana kuti vasori. Nhengo idzi dziri kurara nekuswera mu Africa Unity Square muHarare uye dzinoti dziri kugadzira tsamba yenyunyuto kana kuti petition ichaendeswa kudare reparamende nekune mutungamiri wenyika vaRobert Mugabe. ""Kunyangwe vakati shungurudza ticharamba tichienda mberi nekuratidzira kwedu sezvo mararamiro atiri kuita muno munyika asina kumira zvakanaka. Mari mumabhanga hamuna, mabasa hapana, vana vavazi kuenda kuzvikoro apa huwori hwuri kuramba hwuchiwanda munyika asi hapana ari kusungwa. Isu ticharamba tiri muno muAfrica Unity Square kusvika tanzwikwa zvichemo zvedu,"" Muzvare Lynda Masarira vesangano re Zimbabwe Women In Politics vaudza Studio 7. Muzvare Masarira vanoti vakakwidza nyaya yavo kumagweta avo nemamwe masangano anorwira kodzero dzevanhu asi havana kuenda kumapurisa sezvo vakambo shungurudzwa nemapurisa aya musi Chishanu. ""Hatina kuenda nenyaya yedu kumapurisa asi maphone evazhinji vari kuratidzira nesu akabiwa, ini ndikakuvadzwa ruwoko nechigunwe vamwe vakarohwa nekukuvadzwa asi izvi hazvisi kuzoita kuti tiregedze kuratidzira,"" Muzvare Masarira vaenderera mberi. Vanoti nemusi weChipiri vachaita musangano nevatori venhau wekuzeya mafambiro arikuita zvinhu mukuratidzira kwavarikuita. No media source currently available  "	https://www.voashona.com/a/zimbabwe-madzimai-africa-unity-square/3364279.html
politics	Nzvimbo yeRujeko Yoshaikwa muBRV kuMasvingo	Vagari vazhinji vemumusha weRujeko kuMasvingo vanoti havasi kufara nekushaikwa kwenzvimbo yavanofanirwa kunyoresa mumishina yeBiometric Voter Registration, BVR, izvo zviri kuita kuti vatadze kunyoresa. Vagari ava vanoti vari kuenda kunzvimbo dzakatarwa asi vachikundikana kunyoresa sezvo nzvimbo yavanofanirwa kunyoresa isiri kuwanikiwa mumishina yeBVR. Mumwe mugari wemuRujeko, VaZivanai Muzorodzi, vanoti vakatadza kunyoresa kuti vazovhotera muwadhi yavo sezvo yakanga isiri kuwanikwa mumishina, vakazopedzisira vanyoresa kuti vavhotere kumusha kwavo kumaruwa. Vamwewo vakaita sa VaBrighton Ramusi vanoti vari kushamiswa zvikuru kuti sei mumsha wavo weRujeko usiri muBVR uku Zimbabwe Electoral Commission, ZEC, iri kuti yakagadzirira zvakakwana. Vanoona nezvekufambiswa kwebasa kuZEC mudunhu reMasvingo, Amai Getrude Murumbi, avo varamba kurekodhwa mashoko avo,vabvuma kuti kuRujeko kwaita dambudziko uye vatombomisa kunyoresa vanhu veikoko. Vatiwo dambudziko iri riri kugadziriswa nana mazvikokota vavo. Asi vamwe vagari vanoti vave kutyira kuti vangangotadza kuvhota uye ZEC haisi kufambisa mashoko akakwana kuvagari ichivaudza zvinodiwa kuti vanyorese. Nemamiriro akaita zvinhu muRujeko, Muzvare Esther Chimanikire, vanoti vave kutyira kodzero dzevanhu dzekuvhota kuti dzichambunyikidzwa. Zvichakadaro, vamwe vagari vemuMasvingo vanoti vashandi veZEC vari kutora nguva yakareba kunyoresa munhu muwe chete, vachiratidza sekuti havasi kugona basa iri nemazvo kunyange hazvo vakadzidziswa kushandisa michina iyi mitsva. Mumwe mugari wemuMasvingo, VaAnoziva Muguti, vanoti vabudirira kunyoresa nhasiasi havana kufara nenguva yatorwa kuti vapedzerwe. Chirongwa chekunyoresa kuvhota chakaparuwa musi wa 14 Gunyana uye chinopera musi wa 15 Ndira gore rinouya. Asi MDC inotungamirwa naVaMorgan Tsvangirai yakwidza mutungamiri wenyika, VaRobert Mugabe, ZEC, pamwe negurukota rezvemitemo, VaEmmerson Mnangagwa, ichiti VaMugabe havana kutevedza zvinodiwa nemutemo pavakatara mazuva aya. MDC-T inotiwo ZEC haina kugadzirira zvakakwana kuitira kuti iite basa iri nemazvo. Nyaya iyi iri kunzwikwa mudare nemusi weChina. Munhu anotairisirwa kunyoresa anofanirwa kunge aine makore gumi nemasere kana kudarika, aine chitupa kana gwaro rekufambisa, gwaro rinoratidza pavanogara muguta, kana kuri kumaruva, tsamba yasabhuku, kanawo affidavit yakasainwa na Commissioner of Oaths, kanawo magweta nevamwe vanhu vanobvumirwa kuita basa iri. No media source currently available  	https://www.voashona.com/a/zimbabwe-bvr-masvingo/4035548.html
sports	Siyanai nemaboozer: Stix	  SHASHA yakambonetsa munhabvu, Stanford “Stix” Mtizwa, anoti vatambi vezvikwata zviri muPremier Soccer League vanofanirwa kusiyana nekatsika kekutamba mitambo yekubheja mari yemaboozer panguva ino apo mitambo yose yakambomiswa senzira yekurwisa kupararira kwechirwere cheCovid-19 sezvo zvigona kukanganisa remangwana ravo.   Stix anoti kana vatambi ava vakakuvara vachitamba mitambo iyi zvisingazivikanwe nezvikwata zvavo zvichavakanganisa nekuti vonogona kushaya anovarapisa.   “Panguva ino zvinhu zvakaoma, tese tiri kuzviziva asi ini ndinoyambira vatambi kuti ngavachengetedze miviri yavo nekuti kana nhabvu ikazonzi yadzoswa vanenge vakagadzirira. Vari kudzimba dzavo vanotoita gadziriro dzavo dzese dzinodiwa nezvikwata zvavo vakatopedza.   “Asi ngavasiye tsika yavari kuita nekuti tiri kunzwa kuti kune vamwe vave kuita zvekutamba mitambo yekubheja mari kana kuti maboozer. Itsika yakashata kutamba mitambo iyi usina kupihwa mvumo nechikwata chako nekuti ukakuvara ikoko chete zvinokuomera, unoshaya anokurapisa,” anodaro Stix.   Stix, uyo ave kushanda kuchikwata cheBlack Rhinos basa rekuongorora vatambi vekune zvimwe zvikwata (chief scout) anoti ino ndiyo nguva yekuti masangano anotungamira nhabvu ashandise mukana uyu kugadzirisa zvose zvinokanganisa kusimukira kwemutambo uyu.   Anoti sangano rinotungamira nhabvu reZimbabwe Football Association (Zifa) rinofanira kubatsira zvikwata zvose nemari kuti zvifambise mabasa azvo.   “Zvikwata zviri kuremerwa izvo ndiri kuzvionerawo ndega. Saka Zifa inofanira kupindira yobatsira zvikwata zvese nemari nekuti vatambi vanodawo mari yekuzvichengeta nemhuri dzavo.   “Zvasiyana nekare apo taiziva kuti taienda kumabasa uye kana tabva kubasa toenda kubhora, iye zvino vatambi vakutamba bhora chete. Saka kana vasiri kutamba nhabvu yacho hapana mari yavanenge vachiwana. Naizvozvo vanoda kuchengetwa vanoda mari saka Zifa ngaipindire idire mari yakabva kuFifa.   “Fifa yakapa nyika dzose mari kuti dzibatsirikane panhabvu saka mari iyoyo ngaishande kubatsira zvikwata zvemuno zvese,” anodaro.   Stix anozivikanwa achitambira chikwata chenyika chemaWarriors nezvikwata zvinosanganisira CAPS United neBlack Rhinos.    Kubva zvaakasendeka kutamba nhabvu, akazotanga kurairidza izvo zvakamuona achimborairidza Black Rhinos.	https://www.kwayedza.co.zw/siyanai-nemaboozer-stix/
sports	Africa kuWorld Cup	  NEMUSI wesvondo, pasi rose richange rakatarisa apo pachatanga mutambo weFIFA 2022 World Cup uyo uchaona nyika yeQatar, iyo iri kuronga mutambo wegore rino, ichitatsurana neEcuador.   Mutambo weWorld Cup wadzoka gore rino uyo wakapedzisira kuitwa muna2018 kuRussia apo France yakatora mukombe mushure mekukunda Croatia 4-2 mufainari.   France neCroatia zviriko zvekare kumutambo wegore rino kuQatar.   Asi pachatanga mitambo nemusi weSvondo, Africa ichange yakatarisawo nyika dziri kumirira dunhu iri kumutambo uyu dzinoti Senegal, Ghana, Cameroon, Tunisia neMorocco.   Svondo rino, Kwayedza yakaita ongororo yezvikwata zvishanu izvi ichitarisa vatambi vazvo pamwe nemapoka azvakaiswa.   1.Senegal    Chikwata chaAloiu Cisse, icho chinove shasha yemuAfrica pari zvino, ndicho chiri kutarisirwa nevazhinji kuti chinogona kurwisana nezvimwe zvepasi rese zvekutosvika mufainari yegore rino.   Senegal yakakomborerwa nevatambi vane chitsama vane mukurumbira vanotambira nhabvu yavo kuEurope.   MaLions of Teranga ari muboka reGroup A umo achasangana neQatar, Netherlands neEcuador.   Mutambo wekutanga uriko nemusi weMuvhuro apo achasangana neNetherlands, kuchiti wechipiri achasangana neQatar musi wa25 Mbudzi uye wekupedzisira nemusi wa29 Mbudzi neEcuador.   MaLions of Teranga achange achitarira kumutambi wavo ane mukurumbira, Sadio Mane, uyo vari kunamatira kuti ange apora musi weMuvhuro usati wasvika pavachasangana neNertherlands.    Kalidou Koulibaly   Mutambi weBayern Munich uyu akakuvara achitambira chikwata chake chekuGermany asi akadomwa kupinda muchikwata chaCisse icho chine vamwe vatambi vanosanganisira Edouard Mendy weChelsea, Kalidou Koulibaly (Chelsea), Abdou Diallo (RB Leipzig), Idrissa Gueye (Everton) naPape Gueye (Marseille).   2.Tunisia    MaCarthage Eagles ari kunokwikwidza kumutambo weWorld Cup kechitanhatu munhoroondo yawo.   Chimwe chezvikwata zvemuAfrica zvakwanisa kuenda kakawanda kumutambo uyu uye chakasanganiswa vatambi vanotambira kuEurope nevanotambira muAfrica.   Chikwata chaJalel Kadri ichi chiri muboka reGroup D umo chichasangana neDenmark mumutambo wekutanga nemusi wa22 Mbudzi, chozosangana neAustralia nemusi wa26 Mbudzi uye neFrance nemusi wa30 Mbudzi.   Chikwata chaKadri ichi chine vatambi vakaita saWahbi Khazri, Youssef Msanki naHannibal Mejbri weManchester United uyo ari kutambira Birmingham City nechikwereti.   3.Morocco    MaAtlas Lions ari kuenda kuWorld Cup kechitanhatu uye gore rino zvakawanda zviri kutarisirwa kuchikwata ichi icho chizere vatambi vanotambira kuEurope zvakare.   Chikwata chaWalid Regragui ichi chiri muboka rimwe chete neCroatia, Belgium neCanada muGroup F.   Mutambo wacho wekutanga uriko musi wa23 Mbudzi apo chichasangana neCroatia, chozobandana neBelgium musi wa27 Mbudzi uye chichizopedzisira neCanada musi wa1 Zvita.    Hakim Ziyech   Achraf Hakim wePSG, Hakim Ziyech weChelsea nevamwe vatambi vechikwata ichi vane gomo rekukwira kuti vagobuda muboka ravo iri.   4.Cameroon    MaIndomitable Lions ari kuenda kuWorld Cup kechisere gore rino apo achange achirairidzwa naRigobert Song uyo anove shasha kuCameroon sezvo akatomboenda kumutambo uyu achitambira nyika yake.   Muchikwata chake mune vatambi vakaita saVincent Aboubakar (Al Nassr), Christian Bassogog (Shangai Shenhua), Eric-Maxim Choupo Moting (Bayern Munich) naAndre Onana (Inter Milan) vanotambira kuEurope.    Vincent Aboubakar   Cameroon iri muboka rimwe chete neBrazil, Switzerland neSerbia muGroup G. Mutambo weCameroon wekutanga ichasangana neSwitzerland musi wa24 Mbudzi, yozotamba neSerbia musi wa28 Mbudzi.   Mutambo wekupedzisira muboka iri ichasangana neBrazil musi wa2 Zvita apo vachatatsurana neshasha dzakaita saNeymar Junior, Gabriel Jesus, Vinicius Jnr naCasemiro.   5.Ghana    MaBlack Stars ari kuenda kuWorld Cup kechina munhoroondo yawo uye gore rino akaiswa muboka rine zvikwata zvinoti Portugal, Korea Republic neUruguay muGroup H.   Chikwata chemaBlack Stars chizerewo nevatambi vanotambira kuEurope vakaita saThomas Partey weArsenal, Jordan Ayew (Crystal Palace), Tariq Lamptey (Brighton & Hove Albion) naInaki Williams (Athletic Bilbao).    Thomas Partey   Chikwata chaOtto Oddo mutambo wacho wekutanga uriko musi wa24 Mbudzi apo chichabandana nePortugal yaCristiano Ronaldo, chozosangana neKorea Republic musi wa28 Mbudzi uye mutambo wekupedzisira muboka iri chichasangana neUrugual musi wa2 Zvita.   Mutambo wavo neUrugual unotarisirwa kunakidza zvikuru sezvo zvikwata zviviri izvi zvakambosangana muquarter-final yeWorld Cup ya2010 apo Luis Suarez akabata bhora akatadzisa Ghana kunwisa kuti ifambire mberi kupinda musemi-final.   Ghana yakazopihwa pena asi aive kaputeni wechikwata ichi, Asamoah Gyan, akaibhururutsa mutambo uyu ukapera uri mangange 1-1 apo Ghana yakazoburitswa kumapena.	https://www.kwayedza.co.zw/africa-kuworld-cup/
business	Vagari veMuChinhoyi Vofarira Kugadzirwa kweMigawagwa	Vagari vakawanda vemuChinhoyi vanoti vari kufara nekugadzirwa kuri kuitwa migwagwa yeguta ravo iyi yange yaipa nekuda kwekupedza nguva isina kugadziriswa. Vazhinji vataura neStudio 7 vanoti kunyange hazvo zvinhu zvakaoma kanzuru yavo iri kuita zvinhu zvinobatika sekugadzirisa migwagwa iyo yanga yave nemakomba makomba akawanda izvo zvanga zveve kukonzera njodzi uye kuuraya motokari dzavo. Mumwe mutyairi wemotokari inotakura veruzhinji VaMacdonald Chareya vanoti zvinofadza kuti kanzuru iri kugadzira migwagwa izvo vanoti zvave kuchengetedza motokari dzavo uye kusasimuka kwehuruva iyo inokonzera zvirwere. Izvi zvinotsigirwa naVaLazarus Tembo avo vanoti motokari dzavo hadzichafa nekuda kwekufamba mumakomba. VaChareya vanoti dambudziko ravepo nderekuti vamwe vatyairi vave kumhanyisa motokari sevari pamakwikwi nekudaro vanoti paiswe mahambu mumigwagwa. Meya weguta reChinhoyi VaDyke Makombe vebato reMDC inotungamirwa naVaNelson Chamisa vanoti vave kukwanisa kugadzira migwagwa nemari iri kubva kubazi rinoona nezve kugadzira kwemigwagwa munyika reZimbabwe National Road Authority kana kuti ZINARA. VaMakombe vanoti kanzuru yavo yave kushandisa mari yeZINARA pabasa ravanenge vapihwirwa mari kwete kuishandisa zvimwe. Asi mumwe mugari Amai Mercy Tapfumaneyi vanoti vanotenda maruva vadya chakata sezvo kanzuru ichimbotanga zvinhu asi yotadza kupedza nekuti kwavanogara kuWhite City hakusati kwagadzirwa. Mutauriri wekanzuru VaTichaona Mlauzi vanoti nzvimbo dzisiri kugadzirwa gore rino dzichagadzirwa munaNdira gore rinouya sezvo vakapihwa mari inosvika miriyoni nechidimu neZINARA yekushandisa gore rinouya. VaMlauzi vanoti parizvino vari kushandisa mari inosvika miriyoni kugadzira makiromita mapfumbamwe. Zvichakadaro mune imwewo nyaya sachigaro webato reZanu PF mudunhu reMashonaland West VaZiyambi Ziyambi vakazivisa nezuro kuti mutungamiri wenyika VaEmmerson Mnangagwa vachatanga kutenda vanhu nekuvavhotera kwavakaita. VaZiyambi vanoti VaMnangagwa vachatanga nekutenda vanhu vekwaZvimba neMugovera sezvo vainge vasingafungidzire kuti vanokunda mudunhu iri sezvo kuri kumusha kwevaimbove mutungamiri wenyika VaRobert Mugabe. 	https://www.voashona.com/a/vagari-vemuchinhoyi-vofarira-kugadzirwa-kwemigawagwa/4666705.html
sports	Zvikwata zvehandball hutu kuZambia	ZVIKWATA zviviri zvemutambo wehandball mumapoka anoti Under18 ne21 svondo rino zvakaenda kuLusaka, kuZambia uko zviri kutarisirwa kukwikwidza mumitambo yeAfrica Zone 6 International Handball Federation Challenge Trophy.   Zvikwata zviviri izvi zviri kurwira matikiti ekuzoenda kunokwikwidza kumitambo mikuru yevechidiki ichaitirwa kuMacedonia kozoti yevakuru iyo ichaitirwa kuSpain gore rino.   Munyori mukuru wesangano reZimbabwe Handball Association, Edson Chirowodza, anoti zvikwata zvavo zvicharwa sebvumba kuti zvigokwanisa kuenderera mberi mumutambo uyu.   “Uyu mukana mukuru wezvikwata zvedu kuti zvigoenda kunokwikwidza kuEurope zvakamirira Africa, saka takagadzirira nepatinokwanisa napo kuti tigohwina.   “Tinovimba zvikuru kuti svondo rino ticharwa semvumba tigosimudza mukombe nekuti hakuna zvimwe zvatiri kutsvaga kunze kwekuhwina chete,” anodaro Chirowodza.   Mutambo uyu une zvikwata zvisere izvo zvakaiswa mumapoka maviri anoti Group A neB uye chikwata cheZimbabwe chevechidiki cheU19 chakaiswa muboka rine zvimwe zvinosanganisira Madagascar, Lesotho neSeychelles kozoti chevakuru chiri muGroup A zvakare umo mune Madagascar, South Africa neSwaziland.	https://www.kwayedza.co.zw/zvikwata-zvehandball-hutu-kuzambia/
business	Vaimbove Gurukota rezveKutakurwa kweZvinhu, VaJorum Gumbo, Vanosungwa neZACC	"Vaimbove gurukota rezvekutakurwa kwezvinhu, VaJorum Gumbo, avo vave gurukota muhofisi yemutungamiri wenyika, vasungwa neZimbabwe Anti-Corruption Commission, ZACC, vachipomerwa mhosva yekuita zvehuwori pavaive gurukota rezvekutakurwa kwezvinhu. Sachigaro veZACC, Justice Loice Matanda-Moyo, vatenda kuti komisheni yavo yamboshevedza VaGumbo kuti vabvunzurudzwe uye kuti vape divi ravo panyaya dzavari kupomerwa idzi. ""Vasungwa zvavo asi vachiri kutorwa ma warned and cautioned statement, vozoendwa navo ku court."" Justice Matanda-Moyo vanoti VaGumbo vari kupomerwa mhosva yekuita zvehuwori kukambani yendege yeAir Zimbabwe kuburikidza nekutengwa kwendege ina dzerudzi rweBoeing 777 kuMalaysia. Ndege idzi dzakatengwa munguva yehutongo hwevaive mutungamiri wenyika VaRobert Mugabe. Justice Matanda-Moyo vanoti dzimwe mhosva dziri kupomerwa VaGumbo dzinosanganisira yekudzora pabasa mumwe aive mukuru wekambani yeCMED, kunyange hazvo akanga awanikwa aine mhosva nematare edzimhosva. Dzimwe mhosva dzinosanganisira yekushandisa imba yehama yavo kuyiita muzinda wemahofisi eAir Zimbabwe, pamwe nekusashandisa mari yehurumende zvasina kujeka. Justice Matanda-Moyo vanoti VaGumbo vanotarisirwa kumiswa pamberi pedare neChipiri. ""Hativaisi mumaoko emapurisa Aiwa. Vanotori mumaoko eZACC, kusvika taenda kudare, tozonovaisa mumaoko ema prosecutor. Kana tichida kuti varare ku police station tinotsvaga police station yatinotaura nayo kuti vararewo vari ku police station iyoyo, asi vanenge vangori mumaoko eZACC,"" Justice Matanda-Moyo vanodaro. Gweta riri kumirira VaGumbo, VaSelby Hwacha vaudza Studio 7 parunhare kuti vaGumbo Havana kusungwa kwete, asi kuti vangoenda kuZACC kunopa divi ravo panyaya yavari kupomerwa. VaHwacha, avo varamba kutaura zvakawanda pamusoro penyaya iyi vachiti vanosungwa nemutemo wekudzivirira vavanomirira, vati VaGumbo varegwa vachienda kumba kwavo, uye zvinozotevera Havana ruzivo nazvo. Justice Matanda-Moyo vanoti vanhu vakawanda vave kusununguka kumhan'gara huwori hwavanoona kukomisheni yavo, asi vachakasungwa nenyaya yekuti hapasati pave nemutemo unochengetedza vafakazi pamwe nevanoruma nzeve ZACC, izvo vanoti zvinofanirwa kugadziriswa kuitira kuti vanhu vasununguke kubatsira komisheni inorwisana nehuwori iyi. No media source currently available  "	https://www.voashona.com/a/zimbabwe-anti-corruption-commission-jorum-gumbo-loice-matanda-moyo/5152238.html
sports	‘NETBALL IRI MUMHURI’	MUTAMBI wenetball wechikwata chenyika chemaGems, Ursula Ndlovu (25), anoti amai vake ndivo vakamumanikidza kuti atambe mutambo uyu sezvo iye aive nerudo rwemujaho wekumhanya.   Vazhinji vanoziva Ursula – uyo anotambira chikwata cheHarare City Queens zvakare, ari mumwe weshasha dzemaGems dzakanetsa kumakwikwi eVitality World Cup akaitirwa kuLiverpool, kuEngland nguva yadarika.   Mutambi uyu ange ave nemakore achinetsa mumutambo uyu izvo zvakambomuona achihwina mibairo inosanganisira Moment of the Match mune mumwe mutambo waakanotamba kuSouth Africa.   Ursula anoti achikura akadzidza kuzvikoro zvinosanganisira Nkulumane Primary neMsiteli High School, kuBulawayo uye aikwikwidza mumujaho wekumhanya.   Anoti mugore ra2013 ndipo paakatanga kutamba netball akurudzirwa namai vake – Norah Ndlovu – avo vakambotambawo mutambo uyu.   “Ini mwoyo wangu waive pamujaho wekumhanya, ndizvo ndaida nekuti ndaive ndiri pfuti pakutiza. Asi, amai vangu ndivo vakati ndisiye zvekumhanya nditange kutamba netball.   “Saka mugore ra2013 ndipo ndakatanga kutamba ndikapinda muchikwata chemupurovhinzi tikanokwikwidza kumakwishu emaYouths Games, kubva ipapo handina kuzobvira ndatarira shure.   “Netball ndiyo yave hupenyu hwangu uye yandiendesa kune dzimwe nyika dzandaisafungira kuti ndichazoenda muhupenyu hwangu,” anodaro Ursula.   Anoti amai vake vakatombonetsa vachitambawo netball muchikwata chenyika kare chisati chave kuzivikanwa semaGems uye vairaidzwa naLedwin Dondo uyo anove ave kurairidzawo Ursula zvakare.   Ursula anoti anopa kutenda kuna amai vake vakaita kuti atambe netball sezvo yave kumupa pundutso muhupenyu hwake.   “Amai vangu iGaffa chairo, vaive shasha panetball uye ndivo vakaita kuti ndive nerudo nemutambo uyu. Asi chinondifadza hangu parizvino ndechekuti amai vangu vakarairidzwa naLedwin Dondo vari kuchikwata chenyika uye nhasi Dondo ndiye ave murairidzi wangu.   “Kashoma kuzviona zvichiitika izvozvo kumitambo yakasiyana,” anodaro.   Anoenderera achiti, “Nhasi netball yandipa hupenyu hwandaisambofungira. Iye zvino ndave kukwanisa kuchengeta mhuri yekwandinobva kusanganisira ambuya vangu vakandichengeta Gogo Matshabalala, handidi navo. Amai pavaienda kunotamba netball, gogo ndivo vaisara neni vachindichengeta saka nhasi yave nguva yanguwo yekuvachengeta.   “Izvezvi pandinoenda kunze kwenyika kunotamba netball mwanasikana wanguwo ndinomuendesa kwagogo vangu kumusha vanosara naye vachimuchengeta sekundichengeta kwavaiita ini,” anodaro Ursula.   Mutambi uyu akwanisa kutambira zvikwata zvakasiyana zvinosanganisira Beta Queens, Connemara neHarare Queens uye akatanga kutambira maGems mugore ra2017.   Ursula anoti shuviro yake anoda kuzonotambira zvikwata zvekunze kwenyika dzakaita seAustralia, England neNew Zealand uko kunotambwa netball yepamusoro.	https://www.kwayedza.co.zw/netball-iri-mumhuri/
business	VaMnangagwa Vanovhura Harare Agricultural Show yeGore Rino Zviri paMutemo	Mutungamiriri wenyika, VaEmmerson Mnangagwa, vavhura zviri pamutemo Harare Agricultural Show vachiti hurumende yavo icharamba ichidzika mitemo nekuita zvirongwa zvinoita kuti munyika muve nechikafu chakakwana. Vachitaura pakuvhurwa zviri pamutemo kweHarare Agricultural Show, mutungamiri wenyika ati vanhu havafaniri kungorima chete asi kuti vanofanira kutora kurima sebhizinesi vachiti kana izvi zvikaitika nyika ichabudirira. Vati hurumende yavo ichadzika mitemo nekuita zvirongwa zvinoita kuti mabasa ekurima abudirire munyika. VaMnangagwa vati zvirongwa zvePfumvudza/ Intwasa, Presidential Input Scheme, Jonh Deree neBelarus ndezvimwe zvezvirongwa zvakanangana nekupedza dambudziko renzara munyika. Vatiwo hurumende iri kugadzira migwagwa kuitira kuti varimi vasanetseke kuwana mbeu pamwe nekuendzesa zvirimwa kumisika. Vatenda Zimbabwe Agricultural Society nekuronga showo kunyange hazvo kuine denda reCovid -19 vachiti izvi zvakakosha nekuti mwaka unotevera unotarisirwa kunge wakanaka. VaTawanda Mangisi vekambani yeSygenta iyo yapa mimwe mibairo nhasi, vati zvakakosha kuti varimi vatambire kana kupinda muzvironga zvehurumende sezvo zviine chinangwa chekuti nyika iwane chikafu chinokwanira munhu wese. Kanzuru yeHarare ndiyo yawana mubairo wekutanga pakurwisa denda reCovid 19. Mutauriri wekanzuru iyi, VaMichael Chideme, vaudza Studio 7 kuti uyu mucherechedzo mukuru webasa guru riri kuitwa nekanzuru yavo. VaEdson Kulungwe vekuGokwe North avo vakawana mbeu yedonje pasi pechirongwa chePresidential Input Scheme vakaburitsa mabhero mazana maviri nemakumi maviri nemana akavawanisa zviuru makumi maviri nezvitatu zvemadhora ekuAmerica ndivo vatora mubairo wekutanga pavairimi vedonje. Vapihwa mubairo wetarakita. Showo yegore rino iri kupinda vanhu vashoma nekuda kwedenda reCovid-19 uye ichapera nemusi weMugovera. No media source currently available 	https://www.voashona.com/a/zimbabwe-president-officially-opens-harare-agricultural-show/5640528.html
sports	‘Munhu wese kumaWarriors’	  AIMBOVE mutambi wemaWarriors – Tendai Ndoro – anoti ari kutsigira chikwata chenyika chakasarudzwa naNorman Mapeza kuti chinomirira Zimbabwe kumutambo weAfrica Cup of Nations (AFCON) kuCameroon achiti zvakakosha kuti veruzhinji vachitsigire kuti chigotamba zvinonwisa mvura. MaWarriors pari zvino ari kuCameroon uko ari kuita gadziriro dzemutambo uyu uchatanga nemusi weSvondo.   Ndoro, uyo akaenda kumutambo uyu mugore ra2017, anoti anoona chikwata chegore rino chichibudirira kubuda muboka racho izvo chaikundikana makore anoti 2004, 2006, 2017 na2019 pachakamboenda kumutambo uyu. Kumutambo wegore rino, maWarriors akaiswa muboka reGroup B rine zvikwata zvinoti Senegal, Guinea neMalawi.   Mutambo wekutanga wechikwata chenyika ichi uriko nemusi weMuvhuro unotevera apo chichasangana neSenegal. Aka kachange kari kechitatu maWarriors achisangana neSenegal kuAFCON.   MaWarriors akatanga kutamba nemaLions of Teranga, sezita remadunhurirwa reSenegal, mugore ra2006 kuAFCON kuEgypt apo akakundwa 2-0 uye zvikwata zviviri izvi ndokuzosangana 2017 kuGabon uko maWarriors akakundwa 2-0 zvekare.   Ndoro anoti kutamba kuAFCON chiremerera chikuru icho chinofanirwa kushandiswa nevatambi vanoenda kumutambo uyu kusimudzira mureza wenyika pamwe nekugadzira mazita avo. “Kekutanga munhoroondo yedu yenhabvu, gore rino ndinoona tichibudirira kubuda muboka redu nekuti zvikwata zvatichasangana nazvo tinopedzerana nazvo. Ingangotityisa chete iSenegal asi zvimwe zvese tinopedzerana nazvo, kunyanya Malawi, tagara tichingoirova uye hatizive kuti muNational Sports Stadium takairova kangani,” anodaro.   Ndoro anoti vatambi vemaWarriors vanotofanirwa kutokunya dzisimbe uye vagorwa semvumba mumitambo yavo.   “Kune vakomana vanotambira nhabvu yavo muno, uyu ndiwo mukana wekuti vagadzire mazita avo nekuti mutambo mukuru wakaita seAFCON vakawanda vanoshuvira kuenda asi zvichiramba. Saka ndipo pavanotofanirwa kugadzira mazita avo kuti vagotengwa nezvikwata zvekunze,” anodaro Ndoro.   Ndoro muchikwata chaaive nacho kuAFCON muna2017, vatambi vaaiva navo vanoti Knowledge Musona, Kudakwashe Mahachi, Teenage Hadebe naTino Kadewere varimo zvekare muchikwata chegore rino chiri kumutambo uyu.   “Tikatarisa vatambi vari muchikwata chedu, tine vatambi vane chitsama vakamboenda kuAFCON makore adarika. Saka kuvepo kwavo muchikwata chedu kuchabatsira zvikuru mumatambiro atichaita,” anodaro Ndoro.   Zvakadaro, Ndoro anoti ari kutarisira kudzoka munhabvu uye mwedzi uno anogona kunge ave nechikwata chitsva.   “Ndine zvirongwa zvandiri kumhanyisana nazvo zvakawanda, asi ndichiri munhabvu manhingi zvekuti tarisirai muone mwedzi uno ndichange ndave nechikwata chitsva,” anodaro Ndoro.	https://www.kwayedza.co.zw/munhu-wese-kumawarriors/
business	Varimi veFodya Voshaiswa Mufaro neMutengo weFodya	Kunyange hazvo hurumende yakabvisa mutero wezvikamu zviviri kubva muzana weElectronic Transaction Tax pakutengwa kwefodya, varimi vari kunyunyuta kuti mutengo wefodya uri kuramba uri pasi. Asi vemisika yefodya vanoti mitengo yave kukwira kana zvichienzaniswa nemitengo yaivepo pakavhurwa misika iyi svondo rapfuura. Pakavhurwa misika yefodya neChitatui chapfuura, varimi vakawanda vakabvisa fodya yavo pamusika nekuda kwekuti mutengo waive pasi zvakanyanya sezvo vanotenga fodya vaigunun’una kuti vazorasikirwa nemari yakawanda nekuda kwemutero weElectronic Transfer Tax pakutenga fodya. Asi zvichitevera kubviswa kwemutero uyu svondo rino, mitengo yefodya haina kukwira zvakanyaya, izvo zvisiri nkufadza varimi. Ongororo yaitwa neStudio 7 pamisika yefodya inoratidza kuti varimi vakawanda vachiri kugunun’una nemitengo iyi. Murimi wekuKazangarare kuKaroi, VaLast Kawani, vaudza Studio7 kuti vanoona sekuti mitengo yakaderedzwa nenyaya yekuti madhora ekuAmerica haasisina kufanana huremu nemaRTGS dollars. Mumwe murimi, VaNomore Sakala, avo vataura neStudio7 mushure mekutengesa fodya yavo pamusika weTobacco Sales Floor, TSF, vati mutengo wange uri pasi pewavange vakatarisira. Nhasi mutengo wepasi pasi paTSF wange uri dhora rimwe chete pakirogramu kana zvichienzaniswa nemasenzi makumi mashanu pakirogiramu pakavhura misika svondo rapfuura. Kumusika weBoka Tobacco Floor, zvinhu zvange zviri kufamba zvakanaka uye vanoona nekufambiswa kwebasa pamusika uyu, VaMoses Bias, vati vese vanotenga fodya vave kuuya kumusika wavo zvichitevera kugadziriswa kwezvichemo zvavo nehurumende. Vatiwo kuwanda kwevanotenga ndiko kwave kuita kuti mutengo wefodya ukwire pamusika wavo. Mumashoko avo atsigirwa nevamwe vanotenga fodya, VaBias vati mutengo wefodya unenge wakadzikira pamazuva ekutange sezvo varimi vachitengesa mhando yepasi vachiti vanotarisira kuti mitengo iyi ichakirwa zvinofadza varimi. Zvichakadai, varimi vatiwo havasi kufara nenyaya yekuti bhanga guru renyika, reReserve Bank of Zimbabwe neTobacco Industiries Markeing Board, vakadzokera kumushure pachibvumirano chavainge vaita chekuti varimi vaizopihwa imwe mari yavo ari madhora ekuAmerica, imwe iri maRTGS. Zvichitevera kuvhurwa kwemisika yefodya, varimi vave kupihwa mari yavo yese ari maRTGS asi vachipihwa mikana wekutenga madhora ekuAmerica kumabhanga avo kana vachida kuita izvi. Gore rapfuura, Zimbabwe yakawanda mari inosvika bhiriyoni remadhora ekuAmerica kubva mukutengesa fodya kunze kwenyika. Asi gore rino mari iyi ichadzikira sezvo imwe fodya yakaparadzwa nezuva uye imwewo iparadzwa neCyclone Idai. No media source currently available 	https://www.voashona.com/a/tobacco-farmers-not-happy-with-market-prices/4850972.html
health	Musangano weInternational AIDS Conference Wotanga muSouth Africa	Musangano wemazuva mashanu weInternational Aids Conference wakatanga muDurban South Africane musi weMuvhuro uye uchapera nemusi weChishanu. Musangano uyu uri kuzeya nyaya dzekudzivirira kupararira kwechirwere cheHIV/AIDS uye kuti potsvagwa sei mari yekuita izvi. Mutevedzeri wemutungamiri wenyika yeSouth Africa VaCyril Ramaphosa ndivo vavhura musangano uyu zviri pamutemo. VaRamaphosa vakurudzira nyika dzepasi rino nemasangano akazvipira kuti vabatane mukurwisa denda iri. Vamwe vanyarikani vari pamusangani uyu vanosanganisa munyori mukuru weUnited Nation VaBan Ki Moon, vatungamiri venyika dzemuAfrica, muimbi Elton John uye Nevanzi wamambo kana kuti Prince Harry vekuBritain. Musangano uyu wakarongwa nesangano reInternational Aids Society uye unounza pamwe chete nyanzvi dzinosvika zviuru gumi nenomwe kubva kunyika dzose dzepasi rino. Nyanzvi idzi dzinenge dzichiisa misoro pamwe chete kuti dzibatsirane kurwisa denda iri iro rauraya vanhu vanodarika mamiriyoni makumi matatu mumakore makumi matatu nemashanu. Vari kutungamira Zimbabwe kumusangano uyu igurukota rinoona nezvehutano Dr David Parirenyatwa avo vanoti Zimbabwe iri kuda kuvhara maburi ose angaite kuti vanhu vatsva vatapurirwe chirwere cheHIV. Zvimwe zvizvarwa zveZimbabwe zviri kumusangano uyu zvinosanganisirawo VaDaniel Molokele vanova mukuru wesangano reAIDS Accountability International avo vanoti Zimbabwe ichabatsirikana nekuve pamusangano uyu. Mashoko aya atsinhirwawo nasachigaro wesangano reZimbabwe Network for Positive Women Amai Martha Tolana vati kunze kwekunzwa zviri kuitwa nevamwe, nyika ichagovawo zvairi kuita. Sangano reUnited Nations rinoti rinoda kupedza mukondombera panosvika gore ra2030 uye panguva imwe cheteyo richiwanirawo vanhu mushonga. Asi UN inoti pachine mutambo sezvo paine vanhu vanodarika mamiriyoni makumi matatu vari kurarama nehutachiona pasi rose, vakawanda vari muAfrica. Vanhu vakawanda vanonziwo vari kutapurirwa chirwere ichi zvikuru kuNorth Africa, Middle East nekuRussia. KuRussia kunonzi nyaya iri kupa kuti chirwere chipararire kuramba kutambira nyaya dzechingochani. Asi vakawanda vanoita zvechingochani ava vanonzi vari kubatwa nechirwere ichi zvakanyanya. VaMolokele vanoti Zimbabwe inarowo dambudziko rekusada kupinza ngochani muzvirongwa zvayo. Imwe nyaya iri kupa kuti kurwisa chirwere ichi kunetse inyaya yekuti nyika dzemuAfrica nevanobatsira vave kusunga homwe. Muna Kubvumbi 2001 nyika dzemuAfrica dzakatenderana kuAbuja, Nigeria kuti mumabhajeti adzo dziise mari inosvika zvikamu gumi nezvishanu kubva muzana kunyaya dzezvehutano. Asi zvinonzi nyika imwe chete chete ndiyo yakwanisa kuzadzikisa zvido zveAbuja Declaration. VaMolokela vanoti izvi zvapa kuti kurwisa denda iri kunetse. Amai Martha Tolana vanotendawo kuti kushaya mari kuri kupa kupa kuti zvinhu zvikone n’anga murapwa achida. Kutapuriranwa kwechirwere muZimbabwe kwakadzika kubva pazvikamu gumi kubva muzana kusvika pazvikamu gumi nezvishanu kubva muzana. Asi zvinhu hazvina kumira zvakanaka sezvo Zimbabwe isina mari yakakwana yekubatsira vanorarama nehutachiona hweHIV/AIDS. Zimbabwe iri pachidanho chechishanu panyika dziri pamusoro soro muAfrica pachitariswa nyaya dzekupararira kwemukondombera. Vanhu vanosvika miriyoni imwe chete nezviuru mazana mana vari kurarama nehutachiona muZimbabwe. No media source currently available 	https://www.voashona.com/a/zimbabwe-matongerwo-enyika/3423386.html
business	Quantam Global Reseach Inoti Mitemo yeZiimbabwe Yokanganisa Hurongwa hweKukwezva veMabhizimisi veKunze	Ongororo yakaitwa nesangano reQuantam Global Research Lab iro rinoongorora mamiriro akaita zvinhu munyika dzemuAfrica panyaya yekukwezva vekunze vanoda kuzotanga mabhizimisi munyika iri kuratidza kuti Zimbabwe ichiri kutatarika kuti ikwanise kukwezva vekunze ava. Muzvinafundo Mthuli Ncube chizvarwa cheZimbabwe ndivo chipangamazano sangano reQuantum Global Research Lab iri. Izvi zvakabuda muongororo inonzi Africa Investment Index 2018. Nyika dzinonzi dziri kuita zvinounza budiro dzinosanganisa Morocco, Egypt, Algeria, Botswana neCote d’ivore, South Africa, Ethiopia, Zambia, Kenya neSenegal. Zimbabwe iri pachidanho chechimakumi mana nemashanu panyika makumi mashanu neina dzemuAfrica dziri kutatarika kukwezva vekunze. Dzimwe nyika dzisiri kuita zviri nani dzakafanana neZimbabwe dzinosanganisa Central African Republic, Liberia, Somalia, Eritrea, Equatorial Guinea, Gambia, Sierra Leone, Guinea uye Sao Tome and Principe. Ongororo iyi yakaburitswa kumucheto wemusangano wevakuru wemabhizimisi wakaendwa masvondo apfuura nemutungamiri wenyika VaEmmerson Mnangagwa. Global Quantum yakambobatsirawo VaMnangagwa kusangana nevamwe vakuru vemabhizimisi kubva kuSwitzerland kumucheto wemusangano wekuDavos muna Ndira. Vanoongorora nyaya dzezvehupfumi, VaMasimba Kuchera vanoti Zimbabwe inofanira kuvandudza mitemo yayo kuti ikwezve vekunze. No media source currently available  	https://www.voashona.com/a/zimbabwe-matongerwo-enyika/4327313.html
politics	ZESN Yokurudzira Kuti Veruzhinji Vawaniswe Dzidziso Yakakwana Pamusoro peSarudzo	"Sangano rinoongorora sarudzo munyika reZimbabwe Election Support Network, ZESN, rinoti zvakakosha kuti Zimbabwe Electoral Commission, ZEC, vane chekuita nesarudzo, pamwe nemasangano akazvimirira vape dzidziso yakasimba kuvanhu pamusoro pesarudzo. Sangano iri rinoti ZEC inofanirwawo kubuda nenzira dzekupedza nadzo mhirizhonga yezvematongerwo enyika, pamwe nekutyisidzirwa kwevavhoti kuitira kuti sarudzo dzigoitwa murunyararo. Izvi zvinotevera sarudzo dzekutsvaga mumiriri weChimanimani West dzakaitwa mukupera kwesvondo, idzo dzakakundwa naAmai Nokuthula Matsikenyere veZanu PF, idzo dzinonzi vanhu vakawanda vakaenda munzvimbo dzekuvhotera dzisidzo, pamwe nekudzorwa vasina zvinodiwa zvakakwana. ZESN pamwe nemamwe mapato akapinda musarudzo idzi anoti NCA neRDZ vanoti vanhu vaityisidzirwa nenhengo dzaZanu PF, mauto, vasori pamwe nemadzishe nemasadunhu munguva yekutsvaga rutsigiro. Vanotiwo Zanu PF yakashandisa chikafu senzira yekukwezva nayo vavhoti, danho rinonnzi nemukuru weZESN Amai Rindai Chipfunde-Vava kutenga mavhoti. ""Sarudzo iyi yakafamba zvakanaka, zvikuru pane zvema poling materials zvaifanirwa kunge zviripo. Voters' roll takaona aripo nemamwe ma materials, uyezve yakatanga kuvhotwa nguva dzanga dzakatarwa. Asi chatakazoona chaingonetsa ndeche free election, mavhoti asati aitwa kune vanhu vaingopiwawo wana rice, zviya zvatakaona kuNorton yatinoti vote buying,"" Amai Chpfunde-Vana vanodaro. Vanoti sezvavanoita musarudzo dzose, vakanyorawo zvavakaona zvakaitika musarudzo idzi vakazvisvitsa kuZEC, uye vanotarisira kuti ichagadzirisa zvinetswa izvi sarudzo dzimwe dzisati dzaitwa. Amai Matsikenyere veZanu PF vakawana mavhoti zviuru gumi nechimwe nemazana mana ane makumi mananematanhatu, VaEdmore Mtetwa vakakwikwidza vakazvimirira vakawana mavhoti zviuru zvitatu negumi nezvisere, VaPeter Gudyanga veRDZ vakawana mavhoti zana nemakumi masere nematatu, kuchitiwo VaPesanai Musakanuka veNCA vachiwana mavhoti zana nemakumi manomwe nerimwe. Sarudzo idzi dzaive dzekutsiva vende rakasiiwa naVaMunacho Mutezo, avo vakadzingwa mubato reZanu PF vachipomerwa mhosva yekutsigira Amai Joice Mujuru. No media source currently available "	https://www.voashona.com/a/zimbabwe-politics-chimanimani-west-by-election-zesn/3614539.html
health	Vanhu Makumi Mana neVaviri (42) Vofa muMavhiki Maviri muZimbabwe neCovid-19	Vanhu makumi mana nevaviri kana kuti 42 vakafa nechirwere cheCovid-19 munyika, vamwe churu nemazana masere nemakumi mashanu nevasere kana kuti 1, 858 vachibatwa nechirwere ichi mukati memavhiki maviri adarika. Pamavhiki amaviri aya pane vanhu gumi nevanomwe vakabva kuSouth Africa vakabatwa nechirwere ichi. Izvi zviri kutemesa nyanzvi munyaya dzezvehutano musoro nekuti chirwere cheCovid-19 kuSouth Africa, Britain, France, Japan, Nigeria, Denmark, Canada, Italy, Lebanon, Netherlands, Singapore, Sweden ne Spain chatanga kuzvivanddza kana kuti mutate. Mhando yeCovid-19 itsva iyi inopararira zvakanyanya ichifungidzirwa kuti inobatawo zvakanyanya vana vadiki. Kamhando katsva aka kakatanga kutaurwa nezvako kuBritain musi wa 14 Zvita. Bazi rezvehutano rakazivisa nemusi weSvondo kuti vanhu vasere vakafa nechirwere cheCovid-19 munyika muvhiki rapera zvasiya vafa kubva zvakatanga chirwere ichi kupararira munyika vave mazana matatu nemakumi mana nevapfumbamwe kana kuti 349. Vanhu vakabatwa nechirwere ichi neSvondo izana negumi nevana kana kuti 114. Izvi zvinoreva kuti vanhu vabatwa nechirwere ichi kusvika parizvino vave zvuru gumi nezvitatu zvine manomwe nevanomwe kana kuti 13, 077. Vanhu vapora kubva kuchirwere ichi zvuru gumi nemazana mashanu ane makumi mapfumbamwe nematatu kana kuti 10, 593 zvichitevera kupora kwevamwe vanhu makumi manomwe nevana neSvondo. Vanhu vachiri kurwara vanosvika zvuru zviviri nezana nemakumi matatu nevashanu kana kuti 2,135. Vakawanda vari kurwara vari muHarare neBulawayo. Africa Covid-19 Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana matanhatu kana kuti 2,6 million vabatwa nechirwere checovid-19 muAfrica. Vanhu vafa vasvika zvuru makumi matanhatu nemaviri ane mazana matatu nemakumi matanhatu nematanhatu kana kuti 62, 366.  Vapora vadarika mamiriyoni maviri nezvuru mazatuna maviri kana kuti 2,2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete. Pasi Rose Huwandu hwevanhu vabatwa nechirwere checoronavirus pasi rose hwadarika mamiriyoni makumi masere nezvuru mazana manomwe kana kuti 80, 7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zvuru mazana matatu zvine makumi matatu nematatu kana kuti 333, 000, vabatwa nechirwere ichi vachidarika mamiriyoni gumi nemapfumbamwe kana kuti 19 miillion. Pasi rose, vanhu vafa nechirwere ichi vanodarika miriyoni imwe chete nezviuru mazana manomwe kana kuti 1,7 million. Asi vapora pasi rose vachidarika mamiriyoni makumi mana nemashanu ane zvuru mazana matanhatu kana kuti 45, 6 million.	https://www.voashona.com/a/vanhu-makumi-matatu-nevana-vofa-mumavhiki-maviri-muzimbabwe-necovid-19/5714732.html
sports	Ticharonga Cosafa patsva: Destombes	SANGANO reCouncil of Southern Africa Football Association (Cosafa) – iro rinoronga Cosafa Cup – rinoti mitambo yegore rino ichadzoserwa kumashure nekuda kwechirwere cheCovid-19 icho chakakonzera kuti nhabvu imbomira kutambwa kunyika dzakawanda dzepasi rose.   Mitambo yeCosafa Cup yegore rino yange ichifanirwa kutambwa munaChikumi kuDurban, kuSouth Africa.   Asi muhurukuro neKwayedza svondo rino, munyori mukuru weCosafa, Sue Destombes anoti mazuva achatambwa mutambo uyu gore rino achatariswa patsva sezvo pari zvino vanhu vasati vava kutenderwa  kufamba kuenda kune dzimwe nyika nekuda kwecoronavirus.   “Sekuziva kwemunhu wose, chirwere cheCovid-19 chavhiringidza zvakawanda pasi rose. Saka nekuda kwaizvozvo, mazuva achatambwa Cosafa Cup 2020 achasandurwa.   “Cosafa Cup inotambwa panguva iyo mitambo yePSL inenge yapera, saka nekudaro tichamirira kuti mitambo iyi igopera uye hatizive kuti lockdown iyi ichapera rinhi zvekare kuti miganho yenyika inovhurwa rinhi kuti vanhu vagofamba kuenda kune dzimwe nyika,” anodaro Destombes.   Zimbabwe imwe yenyika dzichange dzichitarisirwa kuenda kunokwikwidza kuCosafa Cup uko iine nhoroondo yekuva nyika yakahwina mukombe uyu kakawanda kudarika dzimwe nyika.   Kutaura kuno chikwata ichi chakwanisa kuhwina mukombe uyu katanhatu uye chakapedzisira kuusimudza mugore ra2018.   Gorerakadarika mukombe uyu wakahwinwa neZambia.	https://www.kwayedza.co.zw/ticharonga-cosafa-patsva-destombes/
politics	VaCyril Ndebele Vanoshaya	Vaimbova mutauriri wedare reparamende VaCyril Ndebele vakashaya nemusi weChishanu kuchipatara cheMatar Dei kuBulawayo. Hama neshamwari dzavaCyril Ndebele avo vange varizve sachigaro weNational Peace and Reconciliation Commission dzinoti mushakabvu aive munhu ane mutsa uye aisatya kutaura pfungwa dzake pamusoro pezvinhu zvakaipa. Dzimwe hama nevamwe vanhu vakashanda naVaNdebele vati havana mamwe mashoko avangave nawo pamusoro pemufi kunze kwekuvarumbidza. Hanzvadzi yemushakabvu amai Tenny Mijoso vati mhuri yavo iri kurwadziwa zvikuru nekushaya kwaVaNdebele vachiti mufi aive chirera nherera achibatsira hama pamwe nevatorwa vemunharaunda mavaigara. Amai Mijoso vati VaNdebele vaive vanzi vaifanirwa kuendeswa kuHarare nendege kunoongororwa naanamazvikokota asi vazoshaya izvi zvisati zvaitika. Vati varwadziwa zvikuru nenyaya yekuti vanhu vanorasikirwa nehupenyu nekuda kwekushaikwa kwaanamazvikokota munyika. Munyori mukuru weZapu VaStrike Mkandla vati vakatanga kuziva mushakabvu pavakasangana kuUnited Kingdom mumakore ekuma70s. VaMkandla vati havabvumirane netsika inoitwa nebato reZanu yekuti ndiro rinopa chiga chekuti munhu anopiwa ruremekedzo rwegamba renyika ndiani. Asi VaMkandla vati VaNdebele munhu anokodzera kupiwa ruremekedzo urwu nekuda kwenhoroondo yavo muhondo yerusununguko rwenyika uyewo nemabasa avakaita nyika yawana kuzvitonga. VaMkandla vati VaNdebele vaive munhu aive asingatye kutaura pfungwa dzake vakatiwo mushakabvu ndemumwe wenhengo dzebato reZapu dzakati bato iri ribude mumubatanidzwa waro nebato reZanu PF. VaNdebele vane ndoroondo yakasimba yekurwira rusununguko. Vainge vari nhengo yeAfrican National Congress yekuSouth Africa kubva muna 1960 apo vaidzidza paUniversity of Natal. Vakazotora degree ravo remutemo paQueens Universoty Belfast muna 1970 ndokuzodzoka kumba nyika ichiri kunzi Rhodesia kuzoita sachigaro weZapu. Muna 1995 vakaitwa mutauriri wedare reparamende chigaro chakazotorwa naVaEmmerson Mnangagwa muna 2000. Muna 2001 VaNdebele vakapihwa honorary doctorate degree neUniversity of Essex yekuBritain Hurongwa hwekuti VaNdebele vachavigwa riinhi uye kupi hausati hwavepo sezvo vamwe vemhuri yavo kusanganisira mudzimai wavo amai Venetta Ndebele, vasati vasvika kubva mhiri kwemakungwa. Vanhu vakaungana pa7B Hope Road kuWoodville muBulawayo. VaNdebele avo vange vave nemakore makumi masere nematatu vasiya mudzimai, vana vashanu, pamwe nevazukuru vane chitsama. No media source currently available   	https://www.voashona.com/a/zimbabwe-matongerwo-enyika/3541571.html
politics	Amai Chikasha Voshora Hurumende Zvichitevera Mhirizhonga muSouth Africa	Mutungamiriri webato rinopikisa reAfrican Democractic Party, Amai Merceline Chikasha, vanoti kunyange hazvo vachishora hurumende yeSouth African nekushungurudzwa kuri kuitwa zvizvarwa zvekune dzimwe nyika mukati menyika iyi, vanoshorawo hurumende yeZimbabwe nekutadza kupa vanhu mabasa kuitira kuti vanhu vasaende kunze kwenyika. No media source currently available Vachitaura nevatori venhau muHarare nhasi, Amai Chikasha vati vana veZimbabwe vari kutenderera nenyika dzepasi rese vachitambudzwa nekupondwa sezviri kuitika kuSouth African nekuti hurumende iri kutadza kugadzirisa zvinhu munyika. Vati hurumende inofanira kuita chirongwa chekumutsiridza maindasitiri nekusimudzira hupfumi hwenyika kuitira kuti vanhu vawane mabasa varegedze kuenda kunze kwenyika uko vazhinji vavo vari kugara vachishungurudzwa. Vanhu vemuZimbabwe vari pakati pezvizvarwa zvekune dzimwe nyika zviri kupondwa nekushungurudzwa kuSouth Africa mukurwisana kwakatanga masvondo maviri apfuura. Zvichakadai, mazana nemazana evanhu vakatiza misha yavo kuSouth Africa vanotarisirwa kusvika muZimbabwe nhasi mushure mekubatsirwa nezvifambiso nehurumende. Vamwe vavo vanotarisirwa kusvika panopera svondo rino. Hatina kukwanisa kutaura nemukuru weCivil Protection Unit, VaMadzudzo Pawadyira, kuti tinzwe zvizhinji pamusuro penyaya iyi sezvo vange vasiri kudaira mbozhanhare yavo. VeCivil Protection Unit ndivo vachatambira pamwe nekubatsira vanhu ava pavanosvika munyika. Vachitaura pazuva rekucherechedza kuzvitonga kwenyika kuNational Sports Stadium, mutungamiri wenyika, VaRobert Mugabe, vakashoropodza zvikuru kurwiswa kuri kuitwa zvizvarwa zveZimbabwe muSouth Africa. VaMugabe vakashorawo mashoko amambo Goodwill Zwelithini, avo vanonzi ndivo vakataura mashoko ekukurudzira kurwiswa kwevekunze. Asi mambo Zwelithini vakazobuda vachiramba kuti vakataura mashoko akadayi, vachiti vemapepanhau vayiisa mashoko mumukanwa mavo. VaMugabe vakatendawo mutungamiri weSouth Africa, VaJacob Zuma, nemashoko avo ekushoropodza mhirizhonga iyi, iyo yakatangira muDurban. Vanhu vashanu vekunze kweSouth Africa vanonzi vafa kusvika pari zvino mumhirizhonga yemarudzi iyi. Mune imwewo nyaya, meya veguta reHarare, VaBen Manyenyeni, vanoti kanzuru yavo yakazvipira kupa pekugara kuvanhu vese vari kugara munzvimbo dzisingaite muguta. Vataura mashoko aya apo vange vari kutambira chikwata chabva kusangano reBill and Melinda Gates Foundation icho chiri munyika kuzovhura dzimba dzakavakwa nemamiriyoni mashanu emadhora akabva kusangano iri mumusha weDzivaresekwa. Pari zvino mune nzvimbo makumi manonwe dzinogara vanhu zviri kunzwe kwemutemo uye VaManyenyeni vati vachakumbira rubatsiro rwemari kubva kumasangano akaita seBill and Melinda Gates Foundation nemamwe kuti vavakire vanhu dzimba. Dzimba dzakavakwa nemari yakabva kuBill and Melinda Gates Foundation dzakazovakwa kuDzivaresekwa mushure mekunge nhengo dzeZanu PF dzaramba kuti chirongwa ichi chiitwe mumusha weMbare. VaManyenyeni vati nekuda kwaizvozvo musha weMbare ucharamba uchisiiwa muzvirongwa zvakaita seizvi nezvimwe kudzamara vanhu veko vachinja maitiro uye vadzidza kutambira zvirongwa zvekanzuru nemasangano ainoshanda nawo.	https://www.voashona.com/a/zimbabwe-chikasha-mugabe-chifera-south-africa/2727434.html
business	Paramende Yodaidza VaChinamasa Kuti Vajekese Kwakabva Mari yeKubhadhara Chikwereti kuWorld Bank	Vanoona nezvehupfumi mubato reMDC, VaTapiwa Mashakada, uye vari nhengo yekomiti yedare reparamende inoona nezvehupfumi, vanoti komiti yavo ine hurongwa hwekudaidza kudare iri gurukota rinoona nezvemari, VaPatrick Chinamasa, kuti vataure nezvekubhadhara chikwereti chenyika. VaMashakada vanoti vanoda kuti VaChinamasa vazotsanangure nyaya yemari inosvika bhiriyoni imwe chete yemadhora yavanoti vakawana kubhadhara mari yakawedzerwa pazvikwereti zveZimbabwe kuWorld Bank neAfrican Development Bank. VaChinamasa havana kutaura kuti mari iyi yainge yabva kupi. Asi bepanhau reZimbabwe Independent rakabva raburitsa nyaya yekuti mari iyi yainge yabva kukambani yekuSingapore inonzi Trafigura. Asi mutauriri wekambani iyi, Amai Zohra McDoolley-Aimone, varamba mashoko ekuti kambani yavo yakapa Zimbabwe mari inodarika bhiriyoni imwe chete yemadhora yekuti ibhadhare chikwereti kuWorld Bank neAfrican Development Bank. Vachipindura mubvunzo kubva kuStudio7, Amai McDoolley-Aimone vati vainge vanzwa mashoko kubva kumapepanhau ekuti Trafigura yainge yapa Zimbabwe mari asi vakati aya manyepo. Vatiwo vane mabhizimisi muZimbabwe uye makambani avo akazvipira kuramba achifambisa basa achishanda nehurumende asi panyaya yekukweretesa Zimbabwe, asi kambani yavo iri kuzorwa mafuta enguruve yavasina kudya.. Kambani yeTrafigura Group yakapinda muZimbabwe muna 2013 kuburikidza nekuisa hupfumi mukambani yePuma Energy iyo yakaisa zvikamu makumi matanhatu kubva muzana mukambani yeRedan Petroleum. Redan ine nzvimbo dzinotengeserwa mafuta edzimotokari makumi manomwe nepfumbamwe, uye inopa mafuta endege panhandare ina. VaMashakada vanoti zvinonetsa kuti pawane mabhanga kana makambani angakweretese Zimbabwe mari kana asinawo kusviba. No media source currently available  	https://www.voashona.com/a/zimbabwe-matongerwo-enyika/3836273.html
business	“Huyai Titaurirane”  - Hurumende Youdza Vashandi Voronga Kuramwa Mabasa	Hurumende iri kukurudzira vashandi vayo kuti vambomira zvekuramwa Mabasa zvisinei nemari shoma yavanotambira. Izvi zvinotevera gwaro ranyorwa nemamwe masangano anomiririra vashandi vehurumende vachizivisa kuti kana hurumende ikasagadzirisa nyaya yemihoro yavo mumazuva gumi nemana vachange vachizoramwa mabasa. Masangano anyora tsamba iyi anoti, Public Service Association, the Federation of Educators Unions of Zimbabwe neNurses Federation of Zimbabwe. Asi vachitaura neStudio 7, gurukota rinoona nezvevashandi VaPaul Mavhima vatiwo vashandi nevashandirwi vari kuzoita hurukuro nemusi weMuvhuro . VaMavhima vati hurumende inokoshesa hurukuro Asi mutungamiriri weZimbabwe Nurses Association VaEnoch Dongo vanogara vachiti hurumende haidi zvenhaurirano pachine nguva vati vari kutambiriswa mutero wembwa. Munyori mukuru werimwe sangano revarairidzi Progressive Teachers Union of Zimbabwe VaRaymond Majongwe vanotiwo sevashandi vanodawo mari inokwanisa kuti vararame sezvo vakatodzidzira mabasa avo. Mutauriri weZimbabwe Teachers Association VaGoodswill Taderera vatiwo vashandi vehurumende vave kuita mushandirapmwe kuti vawedzerwe mari. Asi VaMavhima vatiwo kuramwa mabasa kunokanganisa mabasa akakosha ehurumende. Pave nenguva hurumende nevashandi vayo vasiri kuwirirana panyaya yemihoro. Vashandi vanotiwo vanoda kupiwa mihoro nemari yekunze vachiti zvinhu zvese zvave kungoda kubhadharwa nemari yekuAmerica panguva iyo vashandi vari kutambiriswa madhora emunyika. 	https://www.voashona.com/a/6646232.html
politics	VaMugabe Vokurudzira VaTrump Kusaita Zvemangoromera	No media source currently available Mutungamiri wenyika, VaRobert Mugabe, vakakatyamadza vanhu vakawanda pasi rose nemusi weChina nekushora kwavakaita mutungamiri wenyika yeAmerica, VaDonald Trump, vachiti vanofanira kukurudzira runyararo pasi rose kwete kuda kuita zvemangoromera. VaMugabe vakataura mashoko aya kuNew York muAmerica kumusangano mukuru wepagore weUnited Nations General Assembly, UNGA. Mutungamiri wenyika haana kutaura nezvenyaya dzezvirango zvavanoti zvakatemerwa Zimbabwe nyaya inova yange yave rwiyo rwavo kumusangano uyu. VaMugabe vakati hapana chakaipa kuti VaTrump vazviridzire hwamanda asi vakati inofanira kunge ichitaura nezverunyararo pasi rose. VaTrump vakasiya vamwe vatungamiri venyika dzepasi rose vasina neremuromo mushure mekunge vayambira North Korea kuti vaigona kuiparadza ikaramba ichipinda nemwenje mudziva ichisvokosva America neshamwari dzayo nekupota ichivhundutsira nekukanda zvombo zvemuchadenga. Mutungamiri weAmerica akatsoropodzawo Iran, Venezuela nedzimwe nyika dzavakati hadziremekedze kodzero dzevanhu. VaMugabe vakasetsa vamwe vatungamiri mudare iri apo vakafananidza VaTrump naGoriyati wemubhaibheri anongoziva kushandisa chisimba. Vakatyorazve vanhu mbabvu apo vakati VaTrump vanofanira kuridza havo hwamanda yavo asi vachiita izvi mukuunza runyararo munyika dzepasi rose. VaMugabe vakashorawo America nekubuda muchibvumirano chakanangana nekuchengetedza mamiriro ekunze cheParis Climate Agreement. Asi VaMugabe vakati Zimbabwe haisi kuzongorega nyika dzakabudirira idzi dzichityora zvisungo zvechibvumirano ichi. VaMugabe vakatiwo Zimbabwe ine hukama hwakanaka nesangano reUnited Nations asi vakati shuviro yavo ndeyekuti bazi rakakosha reUnited Nations Security Council rivandudzwe. Dare reSecurity Council rine nyika shanu chete dzisingabude mudare iri uye dzine masimba ekuchinja zvinhu dzinoti Russia, America, China, France neBritain, uye nyika gumi dzisina masimba dzinoita majanho kugara mudare iri kwemakore maviri. Panyika gumi idzi pane nyika nhatu chete dzemuAfrica dzinoti Ethiopia, Senegal neEgypt. Asi Africa nedzimwe nyika dzinoda kuti nyika dziri mudare iri dzine masimba ekuchinja zvinhu dziwedzerwe kubva pashanu dziripo. Sachigaro weMDC-T muAmerica, VaDen Moyo, vashora zvikuru VaMugabe vachiti vanoda kupindira nyaya dzisinei neZimbabwe uye vanoshora vatungamiri vavanoti vanotyora kodzero dzevanhu asi ivo kunyika kwavo vasingaremekedze vanovapikisa uye vachitonga nedemo. Mashoko aya atsinhirwa naMuzvare Tsitsi Chiriseri, chimwe chizvarwa cheZimbabwe icho chakaratidzira muNew Yorl chichishora matongero aVaMugabe. Muzvare Chiriseri vanoti muromo hauzarirwe nerwizi nekuti dai VaMugabe vaiita zvavanotaura, dai Zimbabwe isiri mukanwa mamupere. Asi mumwe muzvinafundo paMalone University kuOhio muAmerica, VaMoses Rumano, vanoti vafadzwa zvikuru nemashoko aVaMugabe ekutsiura VaTrump. Kunyange hazvo zvakabuda pachena kuti VaMugabe vakange vachinetsekana nekufamba pavakange vachienda kunotura mashoko avo kudare reGeneral Assembly, vakawanda vanoti vange vachiratidza kuti hutano hwavo huri nani. Musangano weUNGA uyu ndewechimakumi manomwe nembiri.	https://www.voashona.com/a/zimbabwe-africa-mugabe-united-nations-trump/4039740.html
business	Vamwe Vagari vekuTynwald South Vopomora Kanzura Wavo Mhosva yeHuwori	Harare Residents Trust, rimwe sangano rinomiririra vagari vemuHarare, rinoti vamwe vanhu vekuTynwald South havasi kufara nenyaya yekutengeserwa kwakaitwa vamwe vemabhizimisi nzvimbo yainge yakatarwa kuti ivakwe chikoro. Vagari ava vanoti kanzura wavo, va Girisoti Mandere, nemumiriri wavo kuparamende, amai Betty Kaseke, nevamwe vashandi veguta reHarare ndivo vevamwe vakabatsira kutengesa nzvimbo iyi vachiita zvehuwori. VaPrecious Shumba, avo vanotungamira Harare Residents Trust, vanoti chirikudiwa nevanhu itsananguro yekuti zvinhu zvakafambiswa sei uye chinyi chirikuitwa kuti nzvimbo dzakatengeswa idzi dzidzoserwe kuvanhu. “MaCouncilors vane basa rekumiririra vanhu vakavasarudza. Councilor Mandere ndivo councilor we Ward 45 umo mune Tynwald South isina chikoro chingabatsira vagari vaimomo kuti vana vavo vaende kuchikoro.” VaShumba vakaenda mberi vachiti, “Mutemo wehurumende unoti munzvimbo dzese dzinogara vanhu, munofanira kuwanikwa nzvimbo dzokudzidzira mukati mema kilometer mashanu. Zvino kana tichitarisa danho re City Of Harare kuti inotora nzvimbo yayakange yati ndeyechikoro ichipa kune vamwe vanhu pasina kushambadzwa kwaitwa kuti pavekuchinjwa mashandisiro enzvimbo idzi, izvi zvinopinza councilor mukati nokuti ndiye anomiririra vanhu mudunhu iri.” VaShumba vakati havasikuona kuti kanzura akataura nyaya iyi sei kuma komiti ekanzuru inoona nezverudzidzo nokuti vanhu vakatora nzvimbo iyi havazaikwanisa vasina tsamba inobva kuna kanzura. No media source currently available Asi vaGirisoti Mandere, kanzura weWard 45 kuKuwadzana Phase 3, vanoti zviri kutaurwa navaShumba ndezvemugotsi matsuro. Vanoti ivo sa kanzura wenzvimbo iyi vanoti nyaya iyi haina chokwadi nokuti hapana wavakapa nzvimbo inotaurwa iyi uye zvese zvakaitwa pachena. “Vanhu ve Harare Residents Trust havana kumbotaura neni pamusoro penyaya iyi. Ndirikutotanga kuzvinzwa izvozvi.” VaMandere vakapamidzazve vachiti hapana akambobatsira vanhu kuti vatenge kana kutora nzvimbo inotaurwa iyi. No media source currently available  	https://www.voashona.com/a/harare-residents-trust-precious-shumba-girisoti-mandere/3994620.html
politics	Mapurisa Ozara Mudhorobha reChitungwiza Kudzivirira Vanhu Kuratidzira	Mapurisa anodzivirira nyonga-nyonga nemusi weChishanu akapinda Chitungwiza uye ange ari panzvimbo zhinji dzemabhizimisi mudhorobha iri zvisinei nekuti mapato anopikisa pasi pesangano reNational Electoral Reform Agenda kana kuti NERA ange amisa kuratidzira kwaange akaronga mudhorbha iri.Mapuerisa Papinda Studio 7 mudhorobha iri panguva dzekuma9 mangwanani, mapurisa anodzvirira nyonga nyonga ange atozara mumusha weChitungwiza uye motokari dzinodira mvura inovava kana kuti maWater Canons dzange dzakamira mumisha mizhinji yakaita sekwaChigovanyika pamwe nekuSt Marys. Mune mimwe misha yakaita seZengeza, kwaSeke pamwe nepaMakoni mapurisa ange aine tsvimbo nezvombo zvehondo ange achitenderera izvi zvavhundutsa vakawanda. Mukuru weChitungwiza Residents Trust, VaMarvelous Khumalo vaudza Studio 7 kuti kupinda kwemapurisa anodzivirira nyonga nyonga mumusha weChitungiwza kwatadzisa vanhu vakawanda kuenda kubasa kuHarare sezvo vanhu vaange vachifunga kuti muHarare mange makazarawo mapurisa. VaKhumalo vanotiwo kana vanozviitira mabasa emaoko vakanganiswawo nhasi. Mutauriri weMDC inotungamirirwa naVaMorgan Tsvangirai muChitungwiza VaBernard Mazhindu vaudza Studio 7 kuti vashamisika kuti mapurisa auuya muChitungwiza akawanda zvinotyisa zvisinei nekuti NERA yange yamisa kuratidzira kwange kwakarongwa nhasi. VaMazhindu vanoti vanhu vemuZimbabwe vari kushushikana zvikuru kuti mapurisa ave kurambidza vanhu kuratidzira kutsutsumwa kwavo. Mumwe mugari wemuChitungwiza, VaCollin Kunaka vanoti vashamisika nekuita kwemapurisa uye vanoti vatadza kuita zvavange vachida kuita vakatya mapurisa. VeNERA vanoti vambomisa kuratidzira vachiti vari kuda kutsvaga nzira dzekuti kuratidzira kwavo kungaite mutsindo sei. Vanotiwo nhengo dzavo dzakawanda dziri kusungwa uye mari yechibatiso iri kudiwa nematare yakawandisisa. Sachigaro wekomiti yeNERA inoona nezvemutemo VaDouglas Mwonzora vaudza Studio 7 kupinda kwemapurisa muChitungwiza kunoratidza kuoma moyo kwemapurisa. Vatiwo vafara chose kuti mapurisa nhasi ashandisa mari yawo kuenda kuChitungiwza kunyange hazvo pasina zvange zvichiitika ikoko. Zvichakadai muHarare mapurisa ange akawanda mumigwagwa semazuva ose kunyange hazvo pasina kuratidzira kwaitika. Kubvira pakatanga veNERA kuratidzira mapurisa ave kugara ari mumumigwagwa zuva nezuva sezvo ari kufungidzira kuti vanhu vanogona kuratidzira nguva ipi zvayo. VeNERA vanoti vacharamba vachiratidzira kudzamara hurumende yavandudza mitemo yesarudzo kuti nyika iite sarudzo dzakachena. No media source currently available  	https://www.voashona.com/a/zimbabwe-matongerwo-enyika/3522362.html
health	Zimbabwe Yoparura Hurongwa Hwekupa Vana Nhomba yeMhetamakumbo	Zvichitevera kutanga kupararira kwechirwere chemhetamakumbo kune dzimwe nyika dzekuchamhembe kweAfrica, Zimbabwe nhasi yaparura hurongwa hwekupa vana nhomba yePoriyo kana kuti National Polio Vaccination Campaign. Chirongwa ichi chiri kutanga zviri pamutemo mangwana chopera musi wa 30 mwedzi uno. Chinangwa chebazi rezvehutano ndechekupa vana zvikamu makumi mapfumbamwe nemashanu kubva muzana kana kuti 95% pavana mamiriyoni maviri nezviuru mazana mashanu nemakumi mashanu nematanhatu nemazana masere kana kuti 2, 556, 800 vari pasi pemakore mashanu. Vachiparura chirongwa ichi muHarare nhasi, mutevedzeri wegurukota rinoona nezvehutano Dr John Mangwiro vaudza vatori venhau kuti chirongwa ichi chiri kuitwa pachiitwa mushandira pamwe nenyika ddzinoti Zambia, Tanzania, Malawi neMozambique. Chirwere cheporiyo chakatobata vana kuMalawi nekuMozambique. Vachitaura neStudio 7 vanoona nezvekuburitswa kwemashoko mubazi rezvehutano VaDonald Mujiri vati vane chivimbo chekuti vachapa vana vakwanda nhomba iyi sezvo vari kufamba mudzimba. VaMujiri vanoti vachapa mushonga kunyange kune vana vakambopihwa sezvo dzokororo iine simba. Vaimbove gurukota rezvehutano Dr David Parirenyatwa vanoti nyaya yenhomba yekudzivirira mhetamakumbo inofanirwa kushambadzirwa zvakakwana nyika yose kuti pasawanikwe mwana anotadza kupihwa mushonga. Izvi zvatsigirwa nemumwe chiremba uye vari mumiriri weChinhoyi mudare reparamende Dr Peter Matarutse. Sezvo chirongwa chekudzivirira mhetamakumbo chiri kuitwa munyika dzose dzekuchamhembe kweAfrica, mukuru anoona nezvehutano mudunhu reMashonaland West Dr George Kambondo vanoti vari kushanda pamwechete nevehutano munyika yeZambia kuti vana vose vanenge vachidarika nepamuganhu wenyika mbiri idzi vadonhedzerwe mushonga. Zviratidzo zvekutimwana abata chirwere ichi zvinosanganisira kupindwa nechando, kuneta, kurutsa, kuoma kana kurwaziwa mutsipa uye kurwadziwa maoko nemakumbo. Nyika yakapedzisira kuita chirwere chemhetamakumbo mugore ra1998 uye ikanzi haina chirwere ichi zvachose mugore ra2005 nebazi guru reWorld Health Organisation. Chirongwa chechipiri chekudzivirira chirwere chemhetamakumbo chichaitwa kubva musiwa 1 kusvika musiwa 4 Zvita. No media source currently available 	https://www.voashona.com/a/6806834.html
politics	Zanu-PF Inoti Iri Kutora Nhamba dzeVanhu Vanenge Vanyoresa kuVhota	"Nhengo yeZanu-PF Politburo VaMunyaradzi Paul Mangwana vanoti hapana chakaipa pane zviri kuitwa nenhengo dzebato ravo zvekutora nhamba kana kuti ma serial numbers evavhoti vachiti ichi chisungo chebato ravo chekuona kuti nhengo dzaro chaidzo dzanyoresa kuvhota. :Isu tinoenda kunhengo dzedu dzeZanu PF kuti dzitiratidze kana dzakanyoresa, hatibvunze vanhu vasiri vebato redu,"" VaMunyaradzi vatsanangura. Asi munyori mukuru weMDC-T, VaDouglas Mwonzora, vanoti veZanu-PF havafanire kumanikidza vanhu kuti vavape nhamba dzavo dzemapepa aya. ""Zvinenge zvisina kushata kana veZanu PF vachibvunzana pachavo. Asi zvatiri kunzwa ndezvekuti nhengo dzedu dzeMDC dziri kumakidzwa kuratidza ma serial numbers aya. Ndizvo tiri kuramba izvozvo,"" vadaro VaMwonzora. Vatiwo vakatenderana neZanu-PF kuti madzishe, masabhuku nemakanzura havafanire kutora nhamba dzevanhu sezo vachimbogovera vanhu zvekudya zvehurumemende. Zvichakadaro, VaMwonzora naVaMangwana vati ivo nemumwe mumiriri we MDC inotungamirwa naVaWelshman Ncube, ndivo vakapa kuti Zimbabwe Electoral Commission, kana kuti ZEC, iwedzere nguva yekunyoresa vavhoti. Komisheni inoone nezvesarudzo yeZEC inoti iri kuzoenderera mberi nekunyoresa vavhoti zvakasimba ichipinda munharaunda dzavo kana kuti registrationblitz kubva musi wa 10 Ndira kusvika musi wa 8 Kukadzi. Vakafanobata chigaro chasachigaro weZEC, VaEmmanuel Magade, vanoti hurumende yakatopa ZEC mari yekuita chirongwa ichi. Asi vamwe vanhu munyika vari kugunun’una kuti vari kutyisidzirwa zvakanyanya nevanofungidzirwa kuti vatsigiri veZanu-PF vachivamanikidza kuti vavape nhamba dzemapepa avanenge vavhotesa. No media source currently available   "	https://www.voashona.com/a/zimbabwe-matongerwo-enyika/4192511.html
business	Vakawanda Vanoti Kugadzikana kweHupfumi Hakuna Zvakuri Kubatsira Varombo	Dzimwe nyanzvi munyaya dzezvehupfumi dzinoti zvirongwa zvehurumende zvairi kuparura ichiti zviri kusimbisa hupfumi hwenyika, zviri kutopa kuti varombo vanyanye kushupika. Gurukota rezvemari, Muzvinafundo Mthuli Ncube, naGavhuna weReserve Bank of Zimbabwe, RBZ, Doctor John Mangudya, vakaparura zvirongwa zvavo zvemafambisirwo emari nehupfumi asi vachivimbisa kuti havasi kubuda mugwara ravari sezvo vachiti rinodzikamisa hupfumi. Zvirongwa izvi zvakatambirwa nenyanzvi munyaya dzezvehupfumi asi dzichiyambira kuti zvirongwa zvehurumende zvakawanda zvinenge zviri kusiya varombo vachinonga svosve nemuromo. Nyanzvi munyaya dzezvehupfumi, Muzvinafundo Gift Mugano, vanoti zakaturwa naVaMangudya zvakanaka chose panyaya yekusadhinda mari yakawanda uye kuwanise mari makambani kuburikidza nemusika wemari. Asi vakurudzirawo hurumende kuti iwedzere vashandi mari vachiti izvi ndizvo zvinosimudzira hupfumi hwenyika. Mashoko aya atsinhirawo neimwe nyanzvi munyaya dzezvemabhanga vari nhengo yeZanu-PF, VaGilbert Muponda, avo vanoti hurumende yakwanisa kudzikamisa mitengo, dhora remunyika nekusimudzira zvigadzirwa kumaindustry asi vachitsinhirawo nyaya yekuti vashandi vabhadharwe mari dzinovakwanira kuti vakwanise kutenga zviri kugadzirwa kumaindasitiri zvacho. Nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vatiwo VaNcube vanofanira kuendesa mari kuzvirongwa zvekubatsira varombo munyaya dzedzidzo uye hutano sezvo vakawanda vari kutatarika nekuda kwekunzi vagare mudzimba vasingashande nekuda kwechirwere cheCovid-19. Vachitaura kumarinda eHeroes Acre nezuro, mutungamiri wenyika, VaEmmerson Mnangagwa, vakatiwo chinangwa chavo ndechekuti Zimbabwe inge yave nyika ine vashandi vakati wandei vanotambirawo mari dziri nani kana kuti upper middle-class economy mugore ra2030. Zimbabwe inoti iri kutarisira kuti hupfumi huchakwira nekuda kwegoho rakanaka regore rino asi nyaya yekupararira kwechirwere cheCovid-19 inonzi inogona kukanganisa zvakanyanya hupfumi sezvo vanhu vakawanda vasiri kuenda kumabasa. No media source currently available   	https://www.voashona.com/a/vakawanda-vanoti-kugadzikana-kwehupfumi-hakuna-zvakuri-kubatsira-varombo/5997673.html
health	Hurumende Inoti Hapana Mwana weChikoro Afa neCovid-19 Kunyangwe Vakawanda Vabatwa neChirwere Ichi	Mukuru anoona nezvekudzivirirwa kwechirwere cheCovid-19 munyika Dr Agnes Mahomva vanoti kunyangwe huwandu hwevana vechikoro vari kubatwa neCovid-19 huri kuramba huchikwira, hapana mwana ati afa nechirwere ichi kusvika parizvino. Vana vechikoro mazana masere nemakumi mapfumbamwe kana kuti 839 vabatwa nechirwere cheCovid-19 mumavhikimnaviri adarika chete. Pavanhu zana nemakumi manomwe nevaviri vakabatwa nechirwere ichi nemusi weSvondo, makumi maviri nemumwe vana vechikoro. Izvi zvasiya vabatwa nechirwere ichi kubva zvachatanga kupararira vave zviuru mazana maviri zvine makumi matatu nemashanu nemazana mapfumbamwe nemakumi manomwe nemashanu kana kuti 235 975. Nemusi weSvondi bazi rezvehutano rinoti hakuna munhu akafa nechirwere ichi zvasiya vafa nacho vachingori zviuru zvishanu nemazana matatu nemakumi mapfumbamwe nevana kana kuti 5 394. Bazi rezvehutano rinotiwo vanhu mamiriyoni mana nezviuru mazana matatu zvine makumi mashanu nezvishanu nemazana mashanu nemakumi masere kana kuti 4 355 580 vabayiwa nhomba yekutanga yeCovid-19. Vanhu vabayiwa nhomba kaviri vave mamiriyoni matatu nezviuru mazana matatu zvine makumi masere nezvipfumbamwe nemazana mashanu nemakumi mapfumbamwe nevanomwe kana kuti 3 389 597. Vanhu vabayiwa nhomba katatu vave zviuru zana nemakumi maviri zvine mazana matanhatu nemakumi manomwe nevatatu kana kuti 120 673. Bazi rezvehutani rinoti rine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshanda zvakanaka. Hurumende yave kukurudzirawo kuti vana vane makore gumi nemaviri kuti vabayiwe nhomba zvanzi naDr Mahomva zvinogona kubatsira kuti vana vakawanda vasabatwe neechirwere ichi.	https://www.voashona.com/a/6462598.html
politics	ZEC Inoudzwa Kuti Chinowandiswa Ivhoti Kwete Mifananidzo	Imwe nyanzvi munyaya dzezvemataongerwo enyika Doctor Pedzisayi Ruhanya avo vari kushanda neUniversity of Johannesburg vanoti ZEC inofanira kuburitsa gwaro remazita evavhoti rine mifananidzo yevanhu sezvinodiwa nechirongwa chitsva cheBVR. Doctor Ruhanya vanoti chiso chemunhu hachifanire kuwandiswa asi chinofanira kuwandiswa ivhoti. Mashoko aya anotevera kutsika madziro kuri kuita sachigaro weZEC Amai Priscilla Chigumba vachiti havasi kuzoburitsa gwaro revavhoti rine mifananidzo. Zvichakadaro, sangano rinoona nezvemitemo nemashandiro eparamende reVeritas raramba mashoko ari kubuda mubepanhau reHerald kunyanya kuti riri kuda kukanganisa mashandiro esangano reZimbabwe Electoral Commission kana kuti ZEC nekuriendesa kumatare edzimhosva richipomera mhosva yekutyora mitemo yesarudzo. Bepanhau iri rinotiwo veVeritas vanoda kusvibisa zita remutungamiri wenyika VaEmmerson Mnangagwa. Sangano iri ratiwo rakatanga basa rekuti mutemo wesarudzo ugadziriswe muna 2013 pakatambirwa bumbiro remutemo idzva. Asi veVeritas vanoti izvi ndezvemugotsi matsuro sezvo nyaya zhinji vakadzikwidza kumatare VaMnangagwa vasati vatora masimba vachishandisa mauto kubva kune vaimbova mutungamiri wenyika VaRobert Mugabe. Veritas yati haina bato rematongerwo enyika rainotsigira asi yakurudzira kuti bumbir remutemo richengetedzwe uye kuti munyika muitwe sarudzo dzakachena. Sangano iri ratiwo rinoda kuti kana sarudzo dzaitwa mapato asazoenda kumatare achidzipikisa nekuti bumbiro remutemo rinenge risina kuteverwa. Veritas yatiwo pamutemo ZEC inofanira kungotevera mutemo kwete kuda kutara iyo mitemo nekupikisa nyaya dzose dzinenge dzaendeswa kumatare kunyangwe iri risiri basa rayo. No media source currently available  	https://www.voashona.com/a/zec-inoudzwa-kuti-chinowandiswa-ivhoti-kwete-mifananidzo/4454755.html
sports	Zim ine tarenda: Songani	   MUTAMBI wemaWarriors neVestri yekuIceland — Silas Songani — anoti vatambi vemuZimbabwe vane tarenda rinonwisa mvura uye anoshuvira kuona vakawanda vachitambira kuEurope.   Songani pari zvino ari munyika akamirira kudzokera kuIceland uko mwaka mutsva wenhabvu uchazotanga munaChivabvu.   Nhabvu yekuIceland inotanga munaChivabvu, yakasiyana nekune dzimwe nyika dzekuEurope sezvo kunyika iyi panguva ino kunenge kuchitonhora zvikuru.   Muhurukuro neKwayedza svondo rino, Songani anoti munyika muno mune vatambi vakawanda vane tarenda rekutamba nhabvu.   “MuZimbabwe tine vatambi vakawanda vanotamba nhabvu zvinonwisa mvura zvekuti vanotokwana kuzvikwata zvakawanda zviri kuEurope. Asi nekuda kwezvirango zvatakatemerwa neFIFA pamwe neCAF, zviri kutidzorera kumashure, dai nyaya iyi yagadziriswa nekuchimbidza.   “Sevatambi venhabvu, tikanotambirawo kunze kwenyika ndipo patinowanawo mari yekuchengeta nemhuri dzedu.   Muno zvikwata zvishoma zvinobhadhara, ndiko saka mutambi wese wenhabvu achishuvira kuenda kunze kwenyika.   “Manje kana takavharirwa sezvatakaitwa izvi, vatambi vakawanda vanopedzisira vaora mwoyo nekuti vakomana vanenge vane nzara, vamwe vavo vozopedzisira vamedzwa nezvinodhaka.   “Ngatikoshesei hupenyu neremangwana revatambi venhabvu,” anodaro.   Songani ave makore anodarika manomwe achitambira nhabvu yake kuEurope uko akambotambira kuDenmark kwenguva refu ari kuzvikwata zvakaita seSønderjyskE, Sydvest 05 neElverum.   Anoti vamiriri vevatambi vemuno ngavave vanhu vakavimbika vanomirira kodzero dzavo vovatsvagira zvikwata chaizvo zvekutambira kwete kukoshesa mari.   Songani anoti vatambi vazhinji tarenda ravo rakakanganiswa nevamiriri vavo avo vaivavimbisa zvinhu zvakawanda zvisina kuzoitika.   “Vamiriri vevatambi venhabvu ngavasanyepere vapfana nekuvavimbisa zvinhu zvisipo nekuti vanokonzeresa kuti vasvike pakuramwa nhabvu nekuda kwenhema dzavo zhinji.   “Mutambi wenhabvu munhu anoda kuraramisa mhuri yake nekuchengeta vabereki vake, asi manje kana muchivanyepera munenge muchitouraya remangwana rake.   “Ini ndakaita rombo rakanaka rekuti ndakashanda naMore Moyo mumiriri wangu uyo aikoshesa remangwana rangu.   Kune vaimbouya kwandiri vachindivimbisa zvinhu zvakawanda, asi ndakaramba ndakamira panaMoyo nekuti ndinoziva kwandakabva naye,” anodaro.   Songani kunyangwe hake akatambira kuEurope kwemakore akawanda, mutambi uyu haana kunyatsowana mukana wakakura wekutambira chikwata chenyika chemaWarriors sezvo akangokwanisa kutamba ka11 chete.   “Mutambi wenhabvu ishuviro yake kutambira nyika yake mitambo yakawanda, ini ndakakomborerwa kuti ndakatambira nyika yangu ka11 asi ndaidawo chaizvo kuitambira kakawanda.   “Varairidzi vairairidza chikwata chenyika ndivo vanoziva kuti sei vasina kundishevedza kakawanda uyewo ini handina daka nazvo nekuti pakupedzisira sechizvarwa chemuno, ndinoda kuona nyika yangu ichibudirira mumutambo wenhabvu ichisvika kure,” anodaro.   Songani anoenderera achiti: “Kana tave kutenderwa kutamba nhabvu senyika, ndichashanda nesimba kuti ndishevedzwe ndizotambira nyika yangu zvekare.”   Mutambi uyu anorumbidza zvikuru Norman Mapeza uyo waakashanda naye kuFC Platinum panguva yaakambodzoka kuzotambira nhabvu yake muno achibva kuDenmark asati aenda kuIceland.   Anoti Mapeza akamubika patsva zvekuti akashamisika kunzwa kuti atengwa neVestri yekuIceland.   “Mapeza ndinomurumbidza zvikuru nekuti akandibika patsva izvo zvakazozarura mukana wekuti ndiende kuIceland. Iye Mapeza pachake akatoshamisika kuti ndave kudzokera kuEurope akandikurudzira kuti ndishandise mukana uyu nemazvo wandakawana apo ndakatengwa neVestri,” anodaro.   Songani, uyo akambotambira Harare City neFC Platinum, ave nemakore 33 ekuberekwa uye anoti ave kutanga kuita gadziriro dzekusendeka shangu dzake dzekutamba nhabvu.   Anoti kana akasiya kutamba nhabvu, anoda kuzoita zvesports management.   “Nekugara kwandaita kuEurope, ndave kuzivana nevanhu vakawanda ikoko saka ndinoda kuvhurira mikana vatambi vakawanda vagouya kuzotambirawo nhabvu yavo kuEurope.   “Mikana yandakawana, ndinoda kuti vamwe vaiwanewo zvibatsire kuti nhabvu yedu munyika isimukire,” anodaro.	https://www.kwayedza.co.zw/zim-ine-tarenda-songani/
sports	Nhabvu yevechidiki yosimudzirwa	  SHASHA dzakambonetsa munhabvu – Godfrey ‘Goda’ Moyo naBeavan Chikaka – vobatana mukusimudzira vatambi vechidiki izvo zviri kuvaona vachirairidza chikwata chePrime Rangers Soccer Academy.   Goda, sekuzivikanwa kwaanonyanya kuitwa munhabvu, akatambira zvikwata zvinoti Motor Action, Lengthens neShooting Stars kuchiti Chikaka akatambira CAPS United, Highlanders, Zimbabwe Saints, Black Rhinos neTafic yekuBotswana.   Vatambi vaviri ava vose pavange vave kunosendeka shangu dzavo dzenhabvu vakasangana kuPrime Rangers FC iyo yaikwikwidza muDivision One uko kunove kwavave kurairidza iye zvino vachibika vatambi vemangwana. Kuchikwata ichi, varairidzi vaviri ava vari kushanda nezvikwata zvemapoka anoti Under-11, 12 ne21.   Muhurukuro neKwayedza svondo radarika pamhemberero dzePrime Rangers Academy apo vaipa mibairo kuvatambi vavo vakadadisa mugore ra2021, Goda anoti akabatana naChikaka nechinangwa chekubika vatambi vechidiki kuti vagokwanisa kusimukira mumutambo uyu.   “Nhabvu yedu kuti ibudirire tisvike kure, tinofanira kubika vechidiki zvakasimba nekudaro ndiko saka ini naChikaka takabatana kuchikwata chePrime Rangers Academy. Ruzivo rwatakawana munhabvu tiri kurwupawo kune vechidiki kuti vagokwanisa kudarika padanho ratakasvika isu,” anodaro Goda.   Anoti nerutsigiro rwavari kuwana kubva kumutungamiri wePrime Rangers, Samuel Horonga, vari kuona chiyedza chikuru zvekuti vane vatambi vakawanda avo vanofunga kuti vanogona kuenda kunotambira kunyika dzakaita seSouth Africa nekuEurope mune remangwana.   “Chishuwo chemutambi wese wenhabvu wemazuva ano kunotambira padanho repamusoro kuEurope kana kuSouth Africa chaiko. Tine vatambi avo tinofunga kuti vanogona kusvika padanho iri zvekuti vakaramba vakangozvininipisa chete vanosvika kure mumutambo uyu,” anodaro.   Chikaka anotiwo chikwata chavo gore rino chichakwikwidza muligi reUnder-21 Challenge League izvo vanovimba kuti zvichabatsira vatambi vavo kuti vagoonekwa nezvikwata zvikuru zvemuno nezvekunze.   “Mwaka uno tiri kuzokwikwidza muUnder-21 Challenge League umo tinovimba kuti muchabatsira vatambi vedu vagoonekwa nezvikwata zvizhinji.   “Ligi iri rakakosha nekuti ndipo panovhurirwa mikana yevatambi vazhinji yekusimukira mumutambo uyu. Masvondo adarika, takakwikwidza kumutambo wekupedzisira wegore uyo takasvika mufainari, matambiro atakaita akafadza zvikuru zvekuti tiri kutarisira kutanga kweChallenge League,” anodaro Chikaka.   Mumutambo weUnder-21 Challenge League, Prime Rangers ichakwikwidza nezvikwata zvinosanganisira Friendly Academy neBN Academy kutanga munaKukadzi.	https://www.kwayedza.co.zw/nhabvu-yevechidiki-yosimudzirwa-2/
health	Huwandu hweVanhu Vari Kupona kuChirwere cheCOVID-19 Munyika Hwuri Kukwira	Bazi rezvehutano rakazivisa nemusi weChina kuti huwandu hwevanhu vabatwa nechirwere cheCovid-19 munyika hwasvika pazviuru zvishanu zvine mazana manomwe nemakumi mana nevashanu, kana kuti 5,745. Bazi iri rakaisawo huwandu hwevanhu vapona kuchirwere ichi pazviuru zvina zvine mazana mashanu nemakumi maviri nevashanu, kana kuti 4,525. Vanhu vafa vasvika pazana nemakumi mashanu nemumwe, kana kuti 151. Izvi zvinoreva kuti vanhu vachiri kurwara neCovid-19 munyika yose vave chiuru nemakumi matanhatu nevapfumbamwe, kana kuti 1,069. Dunhu reMasvingo, iro ranga risati rashaikirwa nemunhu nekuda kwechirwere ichi, nemusi weChina rakazove nemunhu wekutanga kushaya anove munhu mumwe chete akashaya nemusi weChina. Vanhu vari kushaya vanonzi ndevaya vane makore ari pakati pemakumi mana nemakumi masere, vanhurume vachinzi ndivo vari kufa vakawanda nekukwirawo kwemakore. Asi Zvinonziwo pave netarisiro yekuti kudziya kwekunze kuchaderedza kupararira kwechirwere cheCovid-19. Mukuru anoona nezvezvirwere zvinotapuriranwa mubazi rezvehutano, Doctor Portia Manangazira vakaudza bepanhau reHerald kuti vanotarisira kuti kupera kwechando kuchabatsira kuti vanhu vasarambe vari munzvimbo dzakamanikidzana vachitsvaga kudziirwa, izvo zvichabatsira kuti vasatapurirane chirwere. Nyanzvi mune zvehutano vari chiremba, Dr. Edgar Munatsi, vanoti kukwira kwehuwandu hwevanhu vari kupona kubva kuCovid-19 kune chekuita netsanangudzo itsva yeWorld Health Organisation iyo inoti kana munhu akavhenekwa akawanikwa aine chirwere nekuti anga achinzwa kurwadziwa kana kuti anga aine zviratidzo, akazoita mazuva matatu asisina zviratidzo anobva anzi apora. Chimwe chinonzi naDr. Munatsi chakashandurwa neW-H-O ndechekuti munhu akavhenekwa akawanikwa aine chirwere asi akazoramba asina zviratidzo kwemazuva gumi anotevera anenge ave kutonzi apora. Zvichakadaro, vanhu vabatwa ne covid-19 pasi rose vanonzi neJohns Hopkins University Hospital vadarika pamamiriyoni makumi maviri nemaviri nezviuru mazana manomwe, kana kuti 22,700 000. Vanhu vashaya vanonzi vadarikawo zviuru mazana manomwe nemakumi mapfumbamwe nezvina kana kuti 794 000. America ndiyo ichiri pamusoro panyika dzose pavanhu vane Covid-19, iine vanhu vanodarika mamiriyoni mashanu nezviuru mazana mashanu nemakumi manomwe nezvitanhatu, kana kuti 5,576 000, vafa vachidarikawo zviuru zana nemakumi manomwe nezvina kana kuti 174 000. South Africa ndiyo iri pamusoro muAfrica iine vanhu vanodarika zviuru mazana mashanu nemakumi mapfumbamwe nezvipfumbamwe, kana kuti 599 000, vafa vachidarika zviuru gumi nezviviri nemazana matanhatu kana kuti 12,600. No media source currently available 	https://www.voashona.com/a/zimbabwe-coronavirus-update-doctor-edgar-munatsi/5552685.html
sports	Vorwisa kutorwa kwezvinodhaka nemitambo	  MURAIRIDZI wenhabvu yevechidiki arizve sachigaro weMbare Junior League, Stanley Kavayi, obatana nekereke yeRoyal Assembly International Ministries mukusimudzira vechidiki kuburikidza nemitambo nechinangwa chekurwisa kutorwa kwezvinodhaka.   Kavayi ari kushanda naProphet Emmanuel Ngoshi vechechi iyi uye vaviri ava vari kuronga mitambo inosanganisira nhabvu, netball, volleyball nebasketball senzira yekusimudzira matarenda evechidiki pamwe nekuvaendesa kuchikoro.   Kavayi, uyo anotungamira nekurairidza chikwata cheReal Stars Mbare, anoti kutorwa kwezvinodhaka zvisingatenderwe mumuviri zvakadai semutoriro, gukamakafela, crystal merth, mbanje nebronco kuri kukanganisa vechidiki zvakanyanya. Anoti dambudziko iri rapambirawo kuvanasikana sezvo vamwe vavo vave kutora zvinodhaka izvo zviri kukanganisa remangwana ravo apo vanozosvika pakupihwa pamuviri votadza kuenderera mberi nedzidzo.   “Tine vechidiki vakawanda avo ramangwana ravo riri kukanganisika zvikuru nekuda kwekutorwa kwezvinodhaka nezvimwe zvakasiyana. Vechidiki vakangosiiwa vasina zvekuita vari vega vanofuririka vopedzisira vave kutora zvinodhaka. Ipapo hupenyu hwavo hunoenda mudondo saka takabatana naProphet Ngoshi donzvo riri rekuti tiwanire vechidiki ava zvekuita tivabvise mukatsika kekutora zvinodhaka hupenyu hwavo hufambire mberi zvakanaka.   “Tiri kushanda nevasikana zvekare nekuti hatidi kuvasiya, tinoda kuti vawaniswe mikana seinongopihwa vanakomana. Vanasikana vazhinji vari kusiira chikoro panzira vapihwa pamuviri, saka tiri kuvasimudzira mune zvemitambo kuti vambosiye zvekufunga zvebonde izvo zvinoita kuti vapihwe pamuviri nguva isati yakwana,” anodaro.   Kavayi anoti vari kushanda zvekare nevaimbi vane mukurumbira vakaita saBaba Harare, Peter Moyo naMai Titi avo vanoshevedza vachidzidzisa vechidiki ava.   “Vaimbi vane izwi rine simba saka tinovashevedza nguva nenguva vachiuya kuzotaura nevatambi vechidiki vachivakurudzira kuti vagare hupenyu hwakachena, zvinobatsira mukurwisa kutorwa kwezvinodhaka,” anodaro Kavayi.   Prophet Ngoshi vanoti danho iri vari kuritora nechinangwa chekuvaka vechidiki kuti remangwana ravo rive rakajeka.   “Zvinodhaka zviri kukanganisa vechidiki uye zvinorwadza kuona vachikanganiswa matarenda avainavo nekuda kwezvinodhaka. Saka donzvo redu kuvaka matarenda evanakomana nevanasikana kuti vaite zvemitambo tivabvise kune zvinodhaka zvinokanganisa zvakaita semutoriro, guka, crystal merth nezvimwe zvakawanda.   “Vana vakatanga kutamba mitambo, pfungwa dzekutora zvinodhaka hadzimbouye uye hupenyu hwavo hunotodzoredzeka zvakanaka,” vanodaro Prophet Ngoshi.	https://www.kwayedza.co.zw/vorwisa-kutorwa-kwezvinodhaka-nemitambo/
business	Huori Muhurumende Hoendesa Nyika kuMawere	Nyaya yehuori yanetsa munyika zvikuru mumakambani ehurumende ayo ari kupomerwa mhosva yekuita chikiribidi munyaya yematenda ane mari inosvika mabhiriyoni emadhora. Nyaya yehuori yanetsa munyika zvikuru mumakambani ehurumende ayo ari kupomerwa mhosva yekuita chikiribidi munyaya yematenda ane mari inosvika mabhiriyoni emadhora. Huori hunonzi nevakawanda huri kupawo kuti nyika irambe iri mumadhaka. Mapazi ehurumende akaita seremhando dzemoto anonzi akapa basa kunhengo yeZanu-PF, VaPsychology Mazivisa, rekushambadzira kambani iyi kunyangwe paine vanhu vari kuita basa iri. Kambani yeZesa inonziwo iri kupa VaWicknel Chivhayo mamiriyoni emadhora ekuita zvinonzi nevamwe zviri kuitwa nechikiribidi. Vakuru kumakambani akaita seZimra neAnti-Corruption Commission vari kuferefetwa pari zvino nenyaya dzehuori. Mutungamiri wenyika, VaRobert Mugabe, vakatendawo kuti mari inosvika mabhiriyoni gumi nemashanu yemangoda yakatsakatira kwachiyadzwa. Sachigaro wesangano reZimbabwe Coalition on Debt and Development VaJoy Mabenge, vanoti mutungamiri wenyika anofanira kuona kuti nyaya yehuori yapararira. No media source currently available  	https://www.voashona.com/a/zimbabwe-corruption/3334390.html
health	Kubviswa kweLockdown Kuchanetsa Sezvo Vanhu Vakawanda Vasati Vaongororwa Covid-19	Sangano ravanachiremba vanorwira kodzero dzevanhu reZimbabwe Association of Doctors for Human Rights rinoti danho rekuwedzera kana kusawedzera mazuva ekuti nyika irambe yakavharwa, richanetsa kutora sezvo vanhu vazhinji munyika vasina kuongororwa kuti vane chirwere cheCovid-19 here kana kuti kwete. Izvi zvinoitika apo hurumende ichiti yave kutora matanho matsva ekuti vanhu vakawanda vaongororwe, zvikuru vari munzvimbo dzine vanhu vakabatwa neCovid-19. MuZimbabwe mava nevanhu makumi maviri nevatatu vabatwa nechirwere ichi, uye vanhu vatatu vafa nacho, asi pasi rose riine vanhu vanodarika zviuru zana nemakumi maviri nezvinomwe vafa neCovid-19 kubva zvayakatanga kuChina gore rapera. Munyori musangano iri, Doctor Norman Matara, vaudza Studio7 ruzhinji rwevanhu munyika harwuna kuongororwa kuti rwune chirwere cheCovid-19 here kana kuti kwete panguva iyo nyika yakavharwa kwemazuva makumi maviri nerimwe akatarwa nemutungamiri wenyika zvichaita kuti hurumende itemeseke musoro kuti nyika yoramba yakavharwa here kana kuti kwete pachapera nguva yakatarwa naVaEmmerson Mnangagwa. Pari zvino, bazi rezvehutano rinoti raongorora vanhu mazana matanhatu nemakumi matanhatu nevashanu chetekuti vane chirwere ichi here kana kuti Havana munyika ine vanhu vanodarika mamiriyoni gumi nematanhatu. Nekuda kweizvi, VaMatara vati zvinonetsa kuti hurumende itore danho rine hudzamu isina humbowo hwakati tsvikiti hwekuti zvinhu zvakamira sei munyika pamusoro pechirwere ichi. Vaimbove gurukota rezvehutano uye vari munyori wezvehutano muMDC, Doctor Henry Madzorera, vanoti huwandu hwevanhu vaongororwa kusvika pari zvino hunoratidza kuti kuvharwa kwakaitwa nyika hakuna chakwabatsira. Mutauriri wesangano reCrisis in Zimbabwe Coalition, VaMarvelous Khumalo, vakurudzirawo mutungamiri wenyika, VaEmmerson Mnangagwa, kuti vambomira kufamba-famba kwavari kuita. Asi VaMnangagwa vanoti vari pakati pahurongwa hwekutenderera nenyika yose vachiona mamiriro akaita zvinhu pamusoro pechirwere cheCovid-19 ichi uye kuona kuti veruzhinji vari kutevedzera here kurudziro yavo yekuti veruzhinji vagare kudzimba senzira yekuderedza kuapararira kwechirwere ichi. VaMnangagwa vakazivisa kutivachazoongorora pakupera kwemazuva makumi maviri nerimwe avakatara kuti veruzhinji vange vari kudzimba senzira yekuderedza mikana yekupararira kwechirwere ichi kuti zvinokodzera here kuti veruzhinji varambe vari mudzimba kana kuti kwete. Hatina kukwanisa kutaura negurukota rezvehutano, VaObediah Moyo, sezvo vanga vasiri kudaira nharembozha yavo. Asi munyori mubazi ravo, Doctor Agnes Mahomva, vaburitsa mashoko ekuti komiti yakaumbwa nemutungamiri wenyika kuti itungamire nyaya dzekurwisa chirwere che Coronavirus yeInter-Ministerial Taskforce on Covid-19 inotungamirwa nemumwe wevatevedzeri vemutungamiri wenyika, VaKembo Mohadi, yakabvumirana kuti patorwe matanho akasimba ekuti vanhu vazhinji munyika vaongororwe kuti havana chirwere cheCvoid-19 here. Gwaro raburitswa naDoctor Mahomva iri rinoti vanhu vese vanga vachienda kumabasa panguva iyo nyika yanga yakavharwa, kunyanya vashandi vehurumende, vachaongororwa kuti havana kutapukirwa nechirwere ichi here. Doctor Mahomva vati munhu wese anofungidzirwa kuti ane chirwere ichi anosungirwa kuongororwa, uye vose vari kupinda munyika vachibva kunyika dzine chirwere ichi pamwe nevane zvirwere zvedzihwa vanofanira kuongororwa zvakare. Doctor Mahomva vatiwo vanhu vakwegura vane makore makumi matanhatu zvichikwira vari muzvipatara vane zvirwere zvakaita se asthma, shuga, BP, nezvirwere zvemoyo vanofanirawo kuongororwa zvakare. Vati zvose izvi zvichaitwa kuti hurumende inyatsoziva kuti nyika yakamira papi chaizvo pachirwere cheCovid-19. Pari zvino, chirwere cheCovid-19, icho chakatangira kuChina, chinonzi nehurumende chauraya vanhu vatatu munyika, uye kubata vanhu gumi nevasere, ukuwo pasi rose, vanhu vanosvika mamiriyoni maviri vabatwa neCovid-19, uye vanhu vanodarika zviuru zana nemakumi maviri nezvonomwe, vafa nechirwere ichi pasi rose. No media source currently available  	https://www.voashona.com/a/zimbabwe-lockdown-removal-could-be-problematic-as-many-people-were-never-tested-for-covid-19/5373429.html
politics	Varwiri veKodzero Vashanu Vanomiswa Mudare Vachipomerwa Mhosva yeKuronga Kubvisa Hurumende	Varwiri vekodzero vashanu vakasungwa mushure mekupinda musangano wezvekodzero dzevanhu kuMaldives vamiswa pamberi pedare vachipomerwa mhosva yekuronga zvekupidigura hurumende. Asi vasungwa ava vasvitsa chikumbiro kudare chekuti nyaya iyi iraswe vachiti havana mhosva yavakapara uye kodzero dzavo dzakatyorwa vari muhusungwa. Hurumende yati vasungwa vashanu ava, avo vanoti VaTatenda Mombeyarara vesangano reCitizens Manifesto, VaGamuchirai Mukura vesangano reCommunity Tolerance Reconciliation and Development, VaNyasha Frank Mpahlo veTransparency International Zimbabwe, VaGeorge Makoni veCentre for Community Development in Zimbabwe, naMuzvare Farirai Gumbonzvanda vesangano reRosaria Memorial Trust, vakaronga zvekupidigura hurumende kumusangano wavakapinda kuMaldives wakarongwa nesangano rinoshanda rakazvimirira rekuSerbia rinodaidzwa kuti Centre for Apllied None Violent Action and Strategies kana kuti CANVAS. Hurumende yatiwo vasungwa ava vakadzidziswa zvekushandisa pfuti diki pamwe nezvekupidigura hurumende vachishanda nevamwe vavo vavati vachiri kutsvagwa nemapurisa. Vachuchisi venyaya iyi vatiwo vasungwa ava vakadzidziswa nzira dzekukurudzira veruzhinji kuti vanopandukira sei hurumende uye nzira dzekutiza nadzo kusungwa mukuratidzira pamwe nekuita zvechitororo. Hurumende yatiwo ine humbowo hwainahwo hwayakakawana munharembozha dzevasungwa ava pamwe nemuma computer avo ayo akapambwa nemapurisa pakasungwa varwiri vekodzero ava pavakasvika panhandare yendege yeRobert Gabriel Mugabe International Airport neMuvhuro manheru. Asi rimwe remagweta evasungwa ava, Muzvare Jessie Majome, vasvitsa chikumbiro kudare chekuti nyaya iyi iraswe vachiti vasungwa ava havana mhosva yavakapara uye vati vasungwa ava vakatyorerwa kodzero dzavo pavakasungwa. Vachipa humbowo hwavo kudare, VaMombeyarara vati vakatyisidzirwa zvakakomba nemapurisa uye havana kuudzwa chikonzero chekusungwa kwavo pavakasungwa sezvinotaurwa nebumbiro remitemo. VaMakoni vatiwo vakamanikidzwawo kuvhura nharembozha dzavo nema computer avo vese mapurisa asina matsamba ekuita izvi sezvakatarwa mumurawu. Vasungwa vese ava vatiwo vakarariswa mumatirongo akasiyana-siyana aive nerima uye ane zvimbuzi zvakange zvakapfachukira tsvina yevanhu neweti uye vakanyimwa chikafu nemvura yekunwa kubva pavakasungwa kusvika pavakazobvumidzwa kuti vaonekwe nemagweta avo nezuro Chipiri masikati. Vasati vapinda mudare, VaMombeyarara vaudza Studio7 kuti vari kushubgurudzwa nehurumende zvisina maturo. Vasungwa vese ava vaudza dare kuti musangano wavakanopinda kuMaldives wakange usinei nezvekupidigura hurumende asi kuti waive wekurwira kodzero dzevanhu. No media source currently available 	https://www.voashona.com/a/five-activists-in-court-for-allegedly-plotting-to-overthrow-government/4928445.html
business	Maonero Osiyana paMashoko aVaMugabe Anoti Hupfumi Huchasimuka	Mutungamiri wenyika, VaRobert Mugabe, vakavimbisa kuti hupfumi hwenyika hwagadzirira kusimuka kuburikidza nechirongwa cheZIM-ASSET. Vachitaura muparamende pachirongwa cheState of The Nation nemusi weChipiri, VaMugabe vakati hurumende yavo yakabuda nezviga gumi zvaichatevera mukusimudzira kwayo hupfumi hwenyika, uye kukwezva vekunze pamwe nezvizvarwa zveZimbabwe zviri kunze kwenyika kuti vasime mari dzavo munyika. Vakatiwo hurumende yavo iri kuita hurongwa hwekuti itange kudyidzana zvakare nenyika dzekunze, kusanganisira dzekumawirira. Asi mutauriri weMDC Renewal Team, VaJacob Mafume, vanoti hapana zvitsva pamashoko aVaMugabe aya, sezvo zvinhu zviri kuramba zvichienda kumawere munyaya dzeupfumi. Vanotiwo VaMugabe vanofanirwa kutanga nekuvandudza mitemo iri kutyisidzira vekunze kuti vatadze kusima mari dzavo munyika. Asi nhengo yeZanu PF, uye vachiongororora zvematongerwo enyika, VaGoodson Nguni,vanoti hurumende yeZanu PF yagara itori kuita hurukuro nevekunze kuti Zimbabwe itange kudyidzana zvakare nenyika dzekunze. VaNguni vanoti izvi zvakaonekwa kana munguva yehurumende yemubatanidzwa apo pakaumbwa komiti yemakurukota yaiita hurukuro nenyika dzekumawirira. No media source currently available 	https://www.voashona.com/a/zimbabwe-politics-mugabe-state-of-the-nation-mdc-renewal/2935112.html
business	Bhanga Guru Rinoparura Hurongwa Hutsva hweMari	Bank guru renyika, reReserve Bank of Zimbabwe (RBZ), raparura hurongwa hwemari hutsva kwekuti mabhanga munyika atange kutenga mari yekunze izvo rinoti zvichauraya musika mutema. RBZ inoti hurongwa hutswa uhu huchaita kuti mari yekunze iwande munyika, kudzikisa mutengo wemari yekunze, pamwe nekudzikisa mitengo yezvinhu izvo zvange zvave kuvhiringa raramo yevanhu munyika. Vachiparura hurongwa hwawo hweMonetary Policy, gavhuna weRBZ, VaJohn Mangudya, vati kuti izvi zvitange kuitika, mari yese yeReal Time Gross Settlement (RTGS) nemabhondi iri mumabhanga, yave kutorwa semaRTGS dollars uye mari iyi ndiyo ichange yave kuchinjwa nemadhora ekuAmerica kana dzimwe mari dzekunze. Vati mari iyi ndiyo ichange yave kushandiswa kutenga mari yekunze pamusika wemumabhanga kana kuti Inter-Bank Foreign Exchange Market. VaMangudya vati bhanga ravo ratora matanho ekuti mutengo wemari yekunze hausi kuzokwira zvakanyanya uyewo vati vachange vachiongorora kuti mabhanga ari kutenga nekutengesa mari yekunze zviri pamutemo. Vatiwo veruzhinji vachange vave kukwanisa kutengesa mari yavo yekunze mumabhanga. Vatiwo vaya vanotumirwa mari kana kutambira mari kubva kunze kwenyika vacharamba vachipihwa mari dzavo ari madhora ekuAmerica. VaMangudya vati vanoona sekuti matanho avatora achabvisa musika mutema wemari, kudereredza mutengo wemari yekunze, izvo vati zvichaderedza mitengo yezvinhu munyika. Vatiwo izvi ndozvange zviri kudiwa nevemabizimisi. Muzvinabhisimisi, VaOswald Binha, vaudza Studio7 kuti zvaitwa naVaMangudya ndizvo chaizvo zvavange vakatarisirira sezvo zvange zviri pachena kuti huremu hwema bond notes hauenderani nehuremu hwemadhora ekuAmerica. Asi vati pachine mamwe matanho anofanira kutorwa nehurumende kuti zvinhu zvinyatsofamba zvakanaka munyaya dzemabhizisimisi. Vanoongorora nyaya dzehupfumi, VaPersistence Gwanyanywa, vaudza Studio7 kuti danho ratorwa neRBZ rakanaka chose uye zvinogona kuti nyika iwane mari yekunze yakawanda. Asi vati RBZ inofanira kushanda zvakanyanya kudzivirira zvipingaidzo zvinogona kumuka apo matanho aya anotanga kushanda. VaMangudya vati vemakambani vakawanda vange vave kutenga mari yekunze pamukoto kuitira kuti vatenge zvinhu zvinokosha. Pari zvino dhora rimwe rekuAmerica rinokosha mana mana kana kudarika pamukoto. VaMangudya vati matanho avatora achaderedza mutengo uyu zvakanyanya uye kana izvi zvaitika, mitengo yezvinhu ichadzikirira. No media source currently available Zvichakadaro, nyanzvi munyaya dzekufambiswa kwemari, uye vaimbove gurukota rezvemari muhurumende yemubatanidzwa, VaTendai Biti, vanoti zvataurwa nehurumende zvinoratidza kuti dhora remuZimbabwe radzoka pachishandiswa rimwe zita. VaBiti, avo vakayambira nyika kuti hurumende iri kuda kudzosa dhora remunyika nerweseri, vanoti havasi kufara nehurongwa hwagavhuna webhanga guru, sezvo mari dzevanhu dziri mumabhangi dzasiyiwa dzisina kuchengetedzwa nehurongwa hwaturwa nhasi. VaBiti vanotiwo vanhu vanofanirwa kutarisira kukwira kwemitengo yezvinhu uye kushaikwa kwezvinhu zvizhinji munyika. No media source currently available 	https://www.voashona.com/a/zimbabwe-reserve-bank-governor-presents-monetary-policy-statement-john-mangudya-persistence-gwanyanya/4796470.html
sports	Vakawanda Votarisira maWarriors Kushura Mare kuAFCON kuGabon	Mitambo yeAfrica Cup of Nations iri kutanga musi wa 14 Ndira kusvika musi wa 5 Kukadzi kuGabon. Zimbabwe iri muGroup B neTunisia, Algeria uye Senegal. Aka ndekechitatu Zimbabwe ichienda kumakwikwi aya mushure nekuenda kuTunisia muna 2004 uye kuEgypt muna 2006. Mutambo wekutanga weZimbabwe uri kutambwa musi wa 15 Ndira neAlgeria kuStade deFanceville. Ichazotambazve musi wa 19 Senegal uye neTunisia musi wa 23. Mitambo yeAfrica Cup of Nations iri kutanga musi wa 14 Ndira kusvika musi wa 5 Kukadzi kuGabon. Zimbabwe iri muGroup B neTunisia, Algeria uye Senegal. Zvichakadaro, vatsigiri vemitambo vanotiwo vari kutarisira shanduko mugore ra 2017. Nhengo yeZimbabwe National Soccer Supporters Association VaJaphet Mhombera vanoti vari kutarisra shanduko mumaitiro ehurumende kuti ipewo mari kumitambo. Hurumende yeZimbabwe haina nhoroondo yekupa vatambi mari asi VaMombera vanoti mari yakakosha pakuti inowedzera mwando muvatambi uyezve inokurudzira budiriro mune vechidiki. VaTakawira Mthombeni avo vanove nhengo yevatsigiri venhabvu yeWarriors Fan Club vanoti varikutarisira kuti maWarriors achapa Zimbabwe matangiro egore akanaka nekutamba zvinofadza muma Africa Cup of Nations finals. VaMthombeni vanoti vari kuona maWarriors achitora mukombe uyu nemhaka yagadziriro yanga ichiitwa. MaWarriors arikutarisirwa kusimuka musi weChishanu vakananga kuCameroon munzira yavo yekuenda kuGabon. Vaimbove mutungamiri weTennis Zimbabwe VaPaul Chingoka vanoti gore rino chikwata chenyika cheDavis Cup chinofanira kuratidza kuti mutambo uyu uchirimo munyika nekukunda muEuro-Africa Zone Group Three. VaChingoka vanoti gadziriro yemakundano ayo arikutanga muna Kurume inofanira kutanga ikozvino. Mukuru weOriental Boxing Promotions VaChris Malunga vanoti varikutarisira mutambo mukuru pakati paCharles Manyuchi naDanny Garcia wekuAmerica vachirwira bhande regoridhe reWorld Boxing Council. Manyuchi anoti akatotanga kare gadziriro yemutambo mukuru uyu. VaMalunga vanoti varikutaurirana nevanotungamira Garcia kuti vaone kuti mutambo uyu ungaitwe rinhi. No media source currently available  	https://www.voashona.com/a/zimbabwe-matongerwo-enyika/3660072.html
sports	NDAKARASA MUKANA: CHARLES MANYUCHI	SHASHA yetsiva – Charles Manyuchi – anoti akarasa mukana mukuru mugore ra2017 apo akakundwa naQudratillo Abduqaxorov wekuUzbekistan, kuSingapore izvo zvakamuona achitorerwa bhande raaive naro reWorld Boxing Council Silver Tittle asi kudzoka kwaaita ane chishuwo chekurwa nedzimwe shangwiti dzepasi rose dzinosanganisira Floyd Mayweather (Jr).   Kukundwa kwakaitwa Manyuchi mumutambo uyu kwakamudzorera kumashure sezvo akange ave pedyo nekukwanisa kurwira mabhande makuru etsiva akadai seWBC Championship uye nekusangana nevatambi vane mukurumbira vakaita saAmir Khan wekuEngland, Manny Pacquiao wekuPhilippines naShawn Porter wekuAmerica. Muhurukuro neKwayedza, Manyuchi anoti iye zvino ave munzira kugadzirisa zvakakanganisika kumashure uye achiri nemukana wekudzokera zvakare pamusoro mumutambo uyu.   “Ndakarasa mukana paye pandakakundwa kuSingapore naAbduqaxorov nekuti dai ndakahwina mutambo uyu ndakange ndatosvika pedyo nekutosangana nanaPacquiao uye nedzimwe shasha dzetsiva dzepasi rose. Zvakaitika hazvo asi ndiri kuzvigadzirisa nekuti chishuvo changu kuti ndirwe naManny Pacquaiao, Amir Khan kana naFloyd Mayweather (Jr) chaiye nekuti ndinoti dai adzoka mutsiva nekuti ndiri kuda kumbosangana nayewo,” anodaro.   Manyuchi mwedzi yadarika akahwina mutambo wake weRestoration Fight naPablo Ezequiel Acosta wekuArgentina ndokuhwina mabhande maviri eUBC neGBU izvo zvakamusimudza. Parizvino ave kutarisira kusangana naNordine Orik wekuFrance mwedzi unotevera uye mutambo uyu anofanirwa kuuhwina kuti akwanise kudzokera padanho raaive kare.   Manyuchi anoti mutambo wake naAcosta kudai asina kuuhwina ndipo paibva paperera kutamba kwake tsiva sezvo wainge wakamukoshera mukudzoka kwake.   “Mutambo wangu naAcosta ndiwo wandisvitsa nhasi pandave iye zvino, dai ndakakundwa zvingadai zvakabva zvaperera ipapo asi ndakahwina saka mukana uchiripo uye ndiri kutarisira mutambo uri kutevera naOrik. Ndozviziva kuti ndikauhwina aihwa ndenge ndadzokera pandaive chaipo uye iye zvino ndiri kuvimbisa kuti zvakaitika kare hazvichadzokorodzeke.   “Ndave kumberi chaiko uye ndiri kubata basa sebasa nekuti ndiri kuhwina, handidi kukundwa zvakare,” anodaro.   Muchinda uyu anoti akavamba boka rake iro ari kudzidzisa vatambi vetsiva vari kusimukira rinonzi Charles Manyuchi Boxing Academy.   Vamwe vatambi vari muboka iri vacharwa mitambo yakasiyana apo shasha iyi ichatatsurana naOrik musi wa28 Gunyana kuHarare International Conference Centre.	https://www.kwayedza.co.zw/ndakarasa-mukana-charles-manyuchi/
business	Bhanga reStandard Chartered Romisa Vamwe Vashandi Basa muZimbabwe	Bhanga reStandard Chartered rinoti riri kuzogumura vamwe vashandi sezvo rave kuendesa mamwe mapazi aro zvikuru anoda humhizha kuChina, India neMalaysia. Vanhu makumi maviri vakatomiswa basa pavashandi mazana matatu nemakumi masere nemana vari muZimbabwe. Bhanga iri rakatonyorera vashandi varo chiziviso richitaura nezvenyaya iyi. Mumwe mukuru muStandard Chartered Amai Lillian Hapanyengwi vaudza nhepfenyuro yeBloomberg kuti vamwe vashandi vachatatsvagirwa kumwe kwekuenda. Vanotiwo zvavari kuita zvakanangana nekuderedza mari dzavari kushandisa. Mutungamiri wesangano revashandi reZimbabwe Congress of Trade Union VaPeter Mutasa vanoti vashandi vakatotanga kumiswa basa gore rapera. Vanoti vanhu ava havasi kunyatsopihwa mari yavo yemudyandigere sezvo hurumende isiri kuvapawo rutsigiro. Vati zvinhu zvinovashungurudza kuti vashandi vemuZimbabwe vari kusiiwa vachinonga svosve nemuromo nevemakambani. No media source currently available 	https://www.voashona.com/a/bhanga-restandard-chartered-romisa-vamwe-vashandi-basa-muzimbabwe/4901201.html
politics	ZEC Yotenda Kuti Humhizha MUkufambiswa kweMashoko Hunogona Kushandiswa Kudzidzisa Vanhu neZvesarudzo	Mukuru wesangano reZimbabwe Youth Council Vasungano Chisina vanoti sangano reZimbabwe Electoral Coimmission kana kuti ZEC rakabuda pachena kumusangano wakarongwa neNational Association of Youth Organization kana kuti NAYO kuKadoma Ranch Motel. Musangano uyu wakatanga nemusi weChipiri ukapera neChishanu wainge wakanangana nekudzidzisa vechidiki nezvehumhizha mukuburitwa kwemashoko kana kuti digital media. VaChisina vakaudza Studio 7 kuti kubva kune zvakataurwa nevesangano re ZEC vainge vari kumusangano uyu, musarudzo munogona kushandiswawo digital media iyi. “Kubva kune zvakataurwa nevaimirira ZEC pamusangano uyu zvakabuda pachena kuti muZimbabwe vanhu vapfumbamwe pagumi vane nharembozha kana kuti vari pedyo nayo nekudaro pakashandiswa nharembozha pakudzidzisa vanhumashoko anogona kufambiswa nechimbi chimbi mukunyoresa nekudzidzisa vanhu nezvesarudzo.” VaChisina vatenda kuti vechidiki vemuZimbabwe vachine rwendo rwurefu mukukwanisa kushandisa humhizha hwechizvino zvino mukuita mabasa akasiyana siyana. “Tadzidza zvakawanda. Asi chikuru chatadzidza ndechekuti vechidiki vakawanda havana ruzivo nezvekushandisa digital media. Se Zimbabwe Youth Council tave kutoenda kunobuda negwaro rekuti tidzidze vechidiki nezvekushandisa digital media mumabasa akasiyan siyana.” Hatina kukwanisa kubata mukuru weZEC Amai Rita Makarau sezvo vange vasiri kudaira nhraembozha ravo. Musangano uyu wakaparurwa neNAYO nemusi weChipiri nechinangwa chekudzidzisa vechidiki nezvekushandisa humhizha hwechizvino zvino kana kuti digital media kuti vapinde muzvirongwa zvehutongi hwejekerere zvakaita sesarudzo nezvimwe. Humhizha uhu hunosanganisira kushandisa nharembozha nemadandemutande akaita seFacebook, WhatsApp ne Twitter. Musangano uyu uri kuitirwa kuKadoma Ranch Hotel uye uri kutarisirwa wakapera nemusi weChishanu. Sangano reNAYO isangano remuZimbabwe rinoyedza kuunza kuyanana mune vechidiki kuitira kuti vamise nyaya dzemhirizhonga. Musangano uyu wange wakanangana nekukurudzira nhaurirano pakati pevechidiki vemuZimbabwe neve kunze kana kuti Dialogue Exchange Program. Vanoona nezvekuenzaniswa kwemikana pakati pevakomana nevasikana musangano iri, Muzvare Starline Mukumbachore, vanoti chinangwa chavo chikuru ndechekukurudzirawo kushandiswa kwemichina yechizvino zvino munyaya dzesarudzo. Izvi vanoti zvakanangana nesarudzo dzichazoitwa muna 2018. No media source currently available  	https://www.voashona.com/a/zimbabwe-matongerwo-enyika/3309051.html
business	Mutungamiri weBotswana, VaMasisi, Vanovhura Harare Agricultural Show Vachiti Covid-19 Yakaratidza Zinyenyeke Riri munyika dzeSADC neAfrica	Mutungamiriri weBotswana, VaMokgweetsi Masisi, vavhura zviri pamutemo Harare Agricultural Show vachiti Covid-19 nehondo yekuUkraine zvakaratidza zinyenyeke riri munyika dzeSADC neAfrica yose panyaya dzekurima. Vati zviviri izvi zvakapinza nzara uye yave nguva yekuti nyika dzemuAfrica dzishandise michina yechizvinozvino kusimbaradza mabasa ekurima kuti pasave nenzara kunyange pakaita matambudziko akaita seCovid-19. VaMasisi vati Zimbabwe neBotswana dzinofanira kusimbaradza kudyidzana kwadzo panyaya dzekurima vachiti Zimbabwe inyanzvi pakurima zvirimwa zvakaita sechibage, ukuwo nyika yavo ine hunyanzvi panyaya dzekugadzira mishonga yezvipfuyo yakaita seyekurapa zvirwere zvakaita se newcastle ne foot and mouth. Vatiwo Zimbabwe ine nyanzvi munyaya dzekurima uye dzimwe dzacho dzave kutoshanda munyika yavo. VaMasisi vati hurumende dzenyika mbiri idzi dziri kushanda pamwe kurwisa dambudziko rekubiwa kwezvipfuyo pamuganhu wenyika mbiri idzi iro rakonzera mutauro. Nyanzvi munyaya dzekurima uye vari nhengo yeZimbabwe Agricultural Society, Va Ivan Craig vaudza Studio kuti vanowirira nemashoko aVaMasisi ekuti Covid-19 nehondo yeUkaraine zvakaburitsa zinyekenyeke panyaya dzekurima muAfrica. Vati izvi zvinofanira kusvinudza nyika dzemuAfrica kuti dzinofanirwa kuzvirimira chikafu chakakwana nekuti dzine zvese zvinodiwa kuita izvi. Zvichakadai Zimbabwe National Army ndiyo yatora mubairo wezviratidzwa zvakakunda vese pashowo yegore rino. VaJonathan Musoki ndivo vawana mubairo wekutanga pavarimi yefodya. Vamwe vawana mibairo vanosanganisira Amai Priscillar Marauka, avo vawana wekuve murimi wepamusorosoro, kana kuti Best Agro Produce Farmer, purazi re Zvikomborero richiwana mubairo wekutanga pavarimi vemombe. VaConcern Mutasa vekuZaka ndivo vawana mubairo wekutanga pavarimi vePfumvudza uye vapiwa mubairo wetirakita. VaMutasa vanoti vafara nekukunda kwavaita vachiti kurima nepfumvudza hakurwadzi sezvinofungidzirwa nevakawanda. Aka ndekutanga mukati memakore maviri veruzhinji vachibvumidzwa kupinda mushowo iyi nehuwandu hwavo zvichitevera kurerutswa kwehurongwa kwekudzivirira kupararira kweCovid-19. Kunze kwevarimi nemakambani emuno, pane makambani kubva kunyika nhanhatu dzinosanganisira Botswana, South Africa, Malawi neIndia ari kuratidzira pashowo iyi iyo inopera neMugovera. No media source currently available 	https://www.voashona.com/a/6728953.html
sports	‘Ndinofara kuti nhabvu yadzoka’	  MUTAMBI wenhabvu wemaWarriors neNAPSA Stars yekuZambia, Dennis Dauda, anoti kugara asingatambe bhora kwange kuchirwadza asi ave kunzwa mufaro sezvo mitambo yekunyika iyi yave kutanga.   Kubva pakamiswa nhabvu pasi rose, kusanganisira kuZambia, senzira yekudzivirira kupararira kwechirwere cheCovid-19, Dauda ange angogara kunyika iyi.   Muchinda uyu akambobuda pachena kuti kugara pamba kwaimuremera achiti asuwa nhabvu uye mhuri yake iri kuZimbabwe.   Muhurukuro neKwayedza svondo rino ari kuZambia, Dauda anoti kudzoka kwenhabvu kunyika iyi, iyo inotarisirwa kutanga nemusi wa17 Gumiguru, kwaunza mufaro mukuru kwaari sezvo ange asuwa zvikuru mutambo uyu.   “Handidi kunyepa, nhabvu ndange ndaisuwa zvikuru, kuramba ndakangogara kwange kwave kurema. Isu sevatambi venhabvu tinoraramiswa nemutambo uyu saka kana tisingatambe manje hupenyu hwedu hunobva hwatiremera.   “Mitambo yeZambian League iri kutanga musi wa17 Gumiguru saka ndagadzirira kutanga kwayo,” anodaro Dauda.   Pachatanga mitambo yeZambian League yemwaka uno, Dauda anenge ave kutambira chikwata chitsva cheNapsa Stars icho chakamutenga kubva kuLusaka Dynamos.   Anoti ari kutarisira kutanga kutamba nhabvu kuchikwata chake chitsva ichi uye anoshuvira kuhwina mikombe yakawanda nacho.   “Ndave kutanga hupenyu hutsva kuNapsa Stars, shuviro yangu kuhwina mikombe yakawanda,” anodaro.   Dauda, uyo akambohwina mubairo weSoccer of the Year mugore ra2014 apo aitambira ZPC Kariba, anoti shuviro yake ndeye kuzotambira kuEurope mune remangwana.   Anoti acharamba achishanda nesimba kusvikira awana mukana uyu.   Apo paakaita Soccer Star of the Year, akamboenda kumbonozama mhanza yake kuchikwata cheGabala, kuAzerbaijan.   “Mutambi wese wenhabvu shungu dzake kuti rimwe remazuva azotambirawo kuEurope uye iniwo ndini mumwe wacho anozvishuvira. Kana zvikazoitikawo, ndinovimba mukana uchauya kwandiri ndoendawo kuEurope,” anodaro.	https://www.kwayedza.co.zw/ndinofara-kuti-nhabvu-yadzoka/
business	Vanotengesa muMigwagwa Vanoti Havasi Kuzovhunduka Masoja	Mutungamiri werimwe sangano revanotengesa zvinhu mumigwagwa reVendors Initiative for Social and Economic Transformation kana kuti (VISET) VaSamuel Wadzai Mangoma vanoti havasi kuzovhunduka mashoko egurukota rezvematunhu VaJuly Moyo ekuti vakumbira mumwe mutevedzeri wemutungamiri wenyika vari gurukota rezvekudzivirirwa kwenyika Retired General Constantino Chiwenga kuti mauto abatsirane nemapurisa mekanzuru kubvisa vanotengesa mumigwagwa. VaMoyo vakapa vanotengesa mumigwagwa ava mazuva maviri ekuti vange vabuda mumigwagwa. Asi VaWadzi Mangoma vanoti hurumende haina kana kumboyedza kugara navo pasi kuti vaone kuti dambudziko iri ringagadziriswe sei. Nyaya yekushandisa mauto yakamboitwawo panguva yeOperation Restore Legacy asi zvakakona n'anga murapwa achida. Nyanzvi munyaya dzezvehupfumi dzinoti nyaya yehupfumi husina kumira zvakanaka iri kupa kuti vanhu vakawamda vagume vaenda kunotengesa zvinhu mumigwagwa. No media source currently available  	https://www.voashona.com/a/zimbabwe-hupfumi/4216739.html
politics	Vaimbove Varwiri veRusununguko Vokumbira Veruzhinji Ruregerero	Vamwe vevaimbove varwiri vehondo yerusununguko vakumbira ruregerero kuruzhinji rwavanhu vavakatyorera kodzero dzavo muzimbabwe, vachiti kubva nhasi zvichienda mberi, havasi kuzobvuma kushandiswa nevezvematongerwo enyika, sezvavakaitwa nebato reZanu PF. Mashoko aya abuda apo vaimbove varwiri vehondo ava vanga vachiparura boka idzva rinokurudzira runyararo munyika rinonzi War Veterans Peace Initiative Vachitaura nevatori venhau muHarare nhasi, vaimbove varwiri vehondo ava, avo vari pasi pesangano reZimbabwe National War Veterans Association, ZNLWVA, vanoti munyika hamuna runyararo izvo zvinotadzisa budiriro mukati menyika. Munyori mukuru muboka idzva reWar Veterans Peace Intiative, VaZvakanyorwa Wilbert Sadomba, vati zvinosuwisa kuti makore makumi matatu nemanomwe nyika yawana kuzvitonga, muZimbabwe machine mweya wehondo nemhirizhonga, uye vamwe vavo vachiri kushandiswa kuita zvemhirizhonga. VaSadomba vati izvi ndozvapa kuti vapinde muhurongwa hwekuvaka hwaro hwerusununguko VaSadomba, avo vari muchikwata chinotsigira VaChris Mutsvangwa, sachigaro weZNLWVA, vati apo nyika yakatarisana nesarudzo dza2018, zvizvarwa zveZimbabwe zvofanirwa kubatana mukurwisa mhirizhonga kuitira kuti munyika muitwe sarudzo dzakachena uye murunyararo. VaSadomba vatiwo zvinosuwisa kuti munyika machine vanhu vasingadi runyararo, vane zvavanowana nemhirizhonga Vachipa muenzaniso waSaul wemubhaibheri, sachigaro weboka rerunyararo iri, VaWilfred Marimo, vati sevarwi verusununguko vanokumbira kuregererwa neruzhinji pane zvavanopomerwa uye zvakaitwa nevamwe vavo vaimbunyikidza veruzhinji. VaMarimo vati vanotarisira kushanda nemasangano akasiyana siyana mukuparidza shoko rerusununguko. Imwe nyanzvi munyaya dzematongerwo enyika, VaTinashe Muzamhindo, vanoti zviri kuirwa nevaimbove varwiri verusununguko zvinoratidza kuti vava kuonawo zvavaitadza uye danho ravatora rekukumbira ruregerero rinoita kuti vabatane nevamwe mukurwira kodzero dzemunhu wese. Sangano reZimbabwe National War Veterans Association rine zvikwata zviri kurwira masimba, chimwe chikwata chichitungamirwa naVaPatrick Nyaruwata, chimwe naVaMutsvangwa. Makatanwa aya panyaya yehutungamiri ari mumatare edzimhosva, kunyange hazvo paine mutongo wekuti chikwata chaVaMutsvangwa ndicho chinocherechedzwa nemutemo. No media source currently available  	https://www.voashona.com/a/zimbabwe-war-veterans-ask-for-forgiveness/4046806.html
business	Hurumende Inoramba Mashoko eKuti iri Kuparura Mari Itsva yeNyika Svondo Rino	Hurumende pamwe nagavhuna vebhanga guru renyika reReserve Bank of Zimbabwe, Doctor John Mangudya, varamba mashoko ekuti nyika iri kuparura mari yayo svondo rino. Zvichitevera mashoko aburitswa padande mutande reTwitter nevakambove gurukota rezvemari muhurumende yemubatanidzwa, VaTendai Biti, ekuti svondo rino hurumende iri kuparura mari yenyika itsva, Doctor Mangudya vanoti vanhu havafanirwe kuteerera mashoko enhema akadai, ayo vanoti anokanganisa zvinhu mune zveupfumi. Doctor Mangudya vanoti Zimbabwe haina hurongwa hwakadaro munguva pfupi inotevera. Ukuwo, bazi rezvekuburitswa kwemashoko raburitsawo mashoko ekuramba nezvehurongwa uhwu, richiti hurumende iri kushushikana zvikuru nemanyepo ari kutenderedzwa nemamwe mapoka ezvematongerwo enyika ekuti nyika iri kuparura mari yayo svondo rinouya. Aka hakasi kekutanga kuti hurumende inzi iri kuda kuparura mari itsva. Masvondo mashoma adarika mashoko aya akamboduawo zvakare, zvikuru mumadandemutande. Asi mwedzi wapera gurukota rezvemari, Muzvinafundo Mthuli Ncube vakazivisa kuti nyika isunge dzisimbe sezvo paine hurongwa hwekuparura mari itsva yenyika mukupera kwegore rino. No media source currently available   	https://www.voashona.com/a/zimbabwe-currency-rbz-mangudya-new-currency/4782190.html
health	Zvipingaidzo Zvobuda muChirongwa cheNhomba yeCovid-19	Bazi rezvehutano rinoti harikwanise kuongorora vanhu vose vari kuda\nkubayiwa nhomba vasati vabayiwa nhomba iyi sezvinokurudzirwa nevakagadzira nhomba yeSinopharm. Vachitaura nevatori venhau nezuro mukuru webazi rezvehutano mudunhu\nreMashonaland West, Dr Gift Masoja, vakati hurumende haikwanise kuongorora sezvo vasina zvikwanisiro zvinokwanira munhu wese ari kuda kubayiwa nhomba. Dr Masoja vakati chimwe chikonzero ndechekuti nguva yekubayiwa nhomba inozowandisa zvakanyanya sezvo zvichitora maawa maviri kana kudarika munhu akamirira zvichabuda muongororo inenge yaitwa iyi.\n\nDr Masoja vakati munhu akamborwara nechirwere cheCovid-19 anogona\nkubayiwa nhomba sezvo paine mukana wekuti anogona kurwara nechirwere ichi zvakare.\n\nNyanzvi yezvehutano uye vaimbove gurukota rezvehutano muhurumende\nyemubatanidzwa, Dr Henry Madzorera, vanoti hurumende yakatadza kare kuti iwongorore vanhu nekudaro vakada kuzviita chirongwa chekubaya nhomba chinodzokera kumashure.\n\nDr Madzorera vanoti hurumende inofanirwa kukurudzira vanhu vari kuda\nkubayiwa nhomba kuti vataure chokwadi kuti vane hutano hwakasimba\nhere,kana kuti kwete.\n\nDunhu reMashonaland West iro rakapihwa majekiseni enhomba anosvika\nzviuru gumi rechimwe chete, rabaya vanhu chiuru chimwe chete nezana\nnemakumi masere nevasere, kana kuti 1188 mumazuva\nmashanu kusvika nezuro. Munyika yose, vanhu zviuru gumi nezviviri nemazana mashanu nemakumi manomwe nevapfumbamwe, 12579, vakange vabayiwa nhomba iyi mukupera kwezuva ranezuro. Chirwere ichi chakauraya vanhu vashanu nezuro, izvo zvakasvitsa huwandu hwevanhu vafa munyika yose pachiuru nemazana mana nemakumi matanhatu nevatatu, 1463. Vanhu vabatwa nechirwere ichi munyika vava zviuru makumi matatu nezvitanhatu nemakumi mana nevana, 36044, zvichitevera kubatwa kwevanhu makumi mashanu nechirwere ichi nezuro. No media source currently available 	https://www.voashona.com/a/impediment-unearthed-in-zimbabwe-vaccination-program/5795371.html
politics	Mapurisa Anorova Nhengo yeMDC Zvakaipisisa kwaRusape	Mukuru wemapurisa munharaunda yeRusape ari kupomerwa mhosva yekuzvindikita imwe nhengo yeMDC yanga yaenda kukamba yemapurisa kunobvunza nezvehurongwa hweMDC hwekuratidzira kusafara nehutongi hwemutungamiri wenyika, Va Robert Mugabe, kuri kuda kuitwa nebato iri mangwana ma Rusape makare. Mutauriri we MDCT mudunhu reManicaland, Va Trevor Saruwaka, vaudza Studio 7 kuti vanowona nezvekurongwa kwemisangano ku Makoni Central mubato ravo, Va Tazviona Marima, vakarohwa zvakaipisisa nemukuru wemapurisa wemaRusape neChitatu achibatsirana nemamwe mapurisa asina kudomwa mazita awo. No media source currently available Va Saruwaka vanoti Va Marima vakarohwa ndokuchengetedzwa nemapurisa mushure mekunge vaenda kunonzwa mhinduro yemapurisa pamusoro pehurongwa hwebato ravo hwekuratidzira kwavari kuda kuita mangwana. Va Valentine Ziswa, vanove munyori anowona nezvekurima mukomiti yepamusoro ye MDC national executive, vaudza Studio7 parunhare vari kwa Rusape kuti nhengo dzebato ravo dzanga dzaenda kunowona Va Marima pamwe nekuvaunzira chikafu dzarambidzwa kupinda mukamba nemapurisa anga akapakatira zvombo. Va Saruwaka, avo vanove zvakare mumiriri weMutasa Central muparamende, vati Va Marima vave kutarisirwa kumiswa pamberi pedare neChishanu kunyange hazvo zvisati zvanyotsozivikanwa kuti vari kupomerwa mhosva ipi. Vaenderera mberi vachiti bato ravo richaenderera mberi nekuratidzira kwavakaronga uku zvisinei nekuti mapurisa anoti kudii. Hatina kukwanisa kutaura nemukuru wemapurisa ma Rusape, vanzi vanonzi Dispol Gwangwava kuti tinzwe divi ravo panyaya iyi sezvo mapurisa ose anga achidaira nhare pakamba yeRusape anga achiti havasi muhofisi mavo. Mutauriri wemapurisa, Amai Charity Charamba, vati havakwanise kutaura nezvenyaya iyi sezvo vasati vanzwa kubva kune vamwe vavo vavanoshanda navo vari mudunhu reManicaland. Zvichakadai, Va Saruwaka vanoti kuratidzira kwavari kuda kuita kwakanangana nekuti VaMugabe vabve pachigaro vachiti hurumende yavo yatadza kugadzirisa zviri kunetsa munyika. Asi Va Mugabe pachezvavo vakaudza nyika yose pavaitaura mamiriro akaita zvinhu munyika muna Nyamavhuvhu, kana kuti State of the Nation Address, kuti vane chivimbo chekuti hupfumi hwenyika huchasimukira zvakakomba munguva pfupi iri kutevera.	https://www.voashona.com/a/mdc-rusape-mugabe-saruwaka/3018713.html
business	Vakawanda Vanoti Mari Iri Kuda Kupihwa Bazi reHutano Ishoma	"Mari iri kuda kupihwa bazi rezveutano nekurerwa zvakanaka kwevana pabhajeti regore ra2018, yatambirwa zvakasiya-siyana munyika. Asi vanhu vazhinji vari kunyunyuta kuti ishoma. Bazi iri riri kuda kupiwa mamiriyoni mazana mana nemasere emadhora kubva pamabhiriyoni mashanu nemamiriyoni zana emari yebhajeti. Kunyangwe hazvo mari iyi yawedzera kubva pamamiriyoni mazana maviri nemakumi masere akapihwa bazi iri gore rino, sangano reZimbabwe Association of Doctors for Human Rights rinoti mari iyi ishoma zvikuru kana pakatariswa zvinodiwa mubazi iri. Munyori musangano reZADHR, Doctor Evans Masitara, vati mari yaiswa kubazi rezveutano ishoma zvikuru. ""Mari yapihwa bazi iri iri pasi pezvikamu gumi nezvishanu kubva muzana zvebhajeti renyika yose sezvakabvumiranwa kuAbuja,"" vadaro Dr Masitara. Vanokokera nhengo dzeMDC inotungamirwa naVaMorgan Tsvangirai muparamende, huye vari mumiririri weMutare Central, VaInnocent Gonese, vatiwo vange vaine tarisiro yekuti hurumende izadzise zvibvumirano zvayakasaina. ""Isusu tanga takatarisira kuti hurumende icharemekefza chibvumirano chakaitwa kuAbuja mubhajeti regore rinouya iri'"" VaGonese vaudza Studio7. Vachitaura bhajeti risati raitwa, gurukota mubazi rezveutano nekurerwa zvakanaka kwevana, Doctor David Parirenyatwa, vakaudza Studio7 kuti vanoda mari inosvika biriyoni imwechete nemamiriyoni zana emadhora kuitira kuti vafambise mabasa ezveutano zvakanaka. Asi sachigaro wedare remadzishe, Mambo Fortune Charumbira, vati vanogutsikana nemari yapiwa kubazi rezvehutano. VaCharumbira vati mamwe mapazi mana apiwa mari yakawanda kudarika yehutano akakosha kuti vanhu vave nehutano hwakanaka. Bazi rehutano rakatarisana nematambudziko akasiyana siyana anosanganisira vashandi vashoma, kuparara kwezvipatara, kushaikwa kwemishonga nemichina yechimanje manje inoongorora zvirwere huye mari zhinji inoshandiswa mubazi iri inobva kumasangano akazvimiririra. No media source currently available "	https://www.voashona.com/a/zimbabwe-health-budget-under-scrutiny/4155031.html
business	GMAZ Yoronga Kuwedzera Mutengo hweHupfu	Sangano reGrain Millers Association of Zimbabwe rinoti riri chiri rakangomirira kunzwa kubva kuhurumende kuti mutengo wehupfu hwowedzerwa kusvika papi. Izvi zvinotevera kuwedzerwa kwemutengo wetani rechibage kubva pazviuru zvina zvemadhora kusvika pazviuru makumi matanhatu nezana nemakumi mapfumbamwe nemakumi mashanu nemasere. Mwedzi wapera, hupfu hwakawedzerwa kubva pamadhora makumi mashanu kusvika pamadhora manomwe. Gurukota rezvekuburitswa kwemashoko Amai Monica Mutsvangwa vakti mutengo wechibage wainge wawedzerwa kubatsira varimi. Hatina kukwanisa kubata gurukota rezvemari Muzvinafundo Mthuli Ncube kana gurukota rezvemaIndustry Doctor Sekai Nzenza kuti tinzwe divi ravo. Asi mutauriri weGrain Millers Association of Zimbabwe VaGarikai Chaunza. No media source currently available 	https://www.voashona.com/a/gmaz-yoronga-kuwedzera-mutengo-hwehupfu/5319443.html
sports	Vatambi veZim kuEurope	   MUMASVONDO anotevera, nhabvu yekuEurope – iyo inoteverwa zvikuru muno – ichange yave kutanga uye vatambi vemaWarriors vari kutarisirwa kutambira zvikwata zvavo zvakasiyana.   Iye zvino vatambi vakaita saMarvelous Nakamba weAston Villa, Tino Kadewere weLyon yekuFrance naMarshall Munetsi weStade de Reims yekuFrance vange vachitamba mitambo yegadziriro kuzvikwata zvavo apo vakatarisana nekutanga kwemwaka mutsva wenhabvu.   Mwaka wekuEngland nekuFrance zvose zvichatanga musi wa5 Nyamavhuvhu.   Chikwata chaKadewere ndicho chichavhurira mwaka mutsva wekuLigue 1 apo chichasangana necheAjaccio musi wa5 Nyamavhuvhu.   Kuchiti zuva rinotevera, chikwata chaNakamba chekuEnglish Premier League chichazotamba apo chichasangana nechaJordan Zemura cheAFC Bournemouth.   Svondo rino, Kwayedza yakaita ongororo yevatambi vemaWarriors vanotambira kuEurope pamusoro pekuti gadziriro dzavo dziri kufamba sei panguva ino yepre-season.    Marvelous Nakamba   Nakamba: Mutambi weAston Villa uyu angokwanisa kutamba mutambo mumwe chete wegadziriro dzemwaka mutsva wechikwata chake kubva pamitambo mina yachatamba chiri kuAustralia uko chiri kuita gadziriro dzacho. Akatamba mutambo wechikwata chake neLeeds uyo vakahwina 1-0.   Mumutambo uyu, Nakamba akatanga akagara pabhenji ndokuzopinda muchikamu chechipiri vachibva pahalftime.   Mimwe mitambo yakazotevera, weBrisbane Roar neManchester United, kana pabhenji chaipo aive asipo uye murairidzi wake Steven Gerrard haana kutaura kuti sei asina kumutambisa.   Svondo rino, chikwata chake chichasangana neRennes mumutambo wekupedzisira wegadziriro mwaka wePremier League usati watanga.    Tino Kadewere   Kadewere: Mutambi weLyon uyu mwaka wadarika haana kunyatsotamba sezvaakaita paakatengwa nechikwata ichi paakanwisa ka10 kubva mumitambo 33 yaainge atamba. Mwaka wadarika, akangonwisa kamwe chete kubva mumitambo 15.   Pari zvino chikwata chake chatamba mitambo mishanu yehushamwari uye Kadewere atamba katatu apo vakasangana neBourge en Bresse (France) iyo vakakunda 4-2 uye akazotamba mutambo weAnderlecht (Belgum) apo vakakundwa 3-0.   Akazotamba zvakare mutambo wechikwata chake apo chakazvamburwa 5-0 neWillem II Tilburg (Netherlands).   Lyon iri kutarisirwa kutamba mutambo wekupedzisira wehushamwari apo ichasangana neInter Milan musi weMugovera.   Zvakadaro, Kadewere anonzi ari kudiwa nezvikwata zvakasiyana kusanganisira cheReal Valladolid chekuSpain.    Marshall Munetsi   Marshall Munetsi: Mutambi weStade de Reims uyu mwaka uno watatarisana nawo anonzi ange achidiwa neBrighton & Hove yekuEngland.   Pari zvino atamba mutambo mumwe chete hwehushamwari wechikwata chake asi ndokutadza kutamba yaitevera sezvo ainge akuvara.   Ange achitarisira kudzoka svondo rino kuzosimudzira gadziriro dzake apo chikwata chake chakatarisana nemwaka mutsva wemuLigue 1.    Tendayi Darikwa   Darikwa: Tendayi Darikwa ndiye kaputeni weWigan Athletic uye mugadziriro dzavo ange achitamba zvikuru izvo zvinorakidza kuti ari muhurongwa hwechikwata chake mwaka uno. Chikwata chake chichatambira muligi reEnglish Championship chichirwira kuti chigopinda muEnglish Premier League.   Mitambo yeChampionship iri kutanga svondo rino musi weChishanu apo pachaona Huddersfield ichisangana neBurnely.   Chikwata chaDarikwa mutambo wacho wemwaka mutsva chichisangana nePreston North End musi weMugovera.   Pamitambo yehushamwari mishanu yakatambwa neWigan, Darikwa akatamba yese apo chikwata chake chakasangana necheOldham Athletic chikwahwina 3-1, chichakunda Liverpool XI 6-0, chikaita mangange 0-0 neAccrington Stanley uye ndokuzokunda zvekare Bamber Bridge neSheffield Wednesday 5-1 ne4-1.    Jordan Zemura   Jordan Zemura (AFC Bournemouth): Zvakawanda zviri kutarisirwa kubva kuna Zemura uyo mwaka uno chikwata chake chichange chichitambira muEnglish Premier League.   Mwaka wadarika, Zemura aipisa zvikuru muChampionship izvo zvakamuona achitamba ka33 ndokunwisa katatu apo chikwata chake chakahwina tikiti rekupinda muEnglish Premier League.   Mumitambo mitatu yehushamwari yatambwa nechikwata chake, Zemura akatamba yese izvo zvakaona vachikunda Sheffield Wednesday 2-1, ndokukundwa 2-1 neSporting Braga yekuPortudal uye vakazokundwa zvekare 1-0 neBristol City yekuEngland.   Bournemouth iri kutamba mutambo wayo wekupedzisira hwehushamwari svondo rino musi weMugovera apo ichasangana neReal Sociedad yekuSpain.   Zvakadaro, vamwe vatambi vakaita saAdmiral Muskwe weLuton Town, Macauley Bonne weQueens Park Rangers naBrendon Galloway wePlymouth vose vari pakati pekuita gadziriro nezvikwata zvavo.   Kuchiti David Philani Moyo, uyo aitambira Hamilton Academical yekuScotland, haasati ave kuzivikanwa kuti nhabvu yake achange achiitambira kupi mwaka uno zvichitevera kubva kwaakaita kuchikwata ichi apo kondirakiti yake yakapera.	https://www.kwayedza.co.zw/vatambi-vezim-kueurope/
politics	Dare Rotarisirwa Kutura Mutongo Waro Chero Nguva paChikumbiro chaVaMaengahama neVamwe Vavo	Dare reSupreme Court rati richazotura mutongo waro panguva yarisina kutara pachikumbiro chasvitswa kudare iri nenhengo dzeMDC dzakabatwa nemhosva yekuponda mupurisa mumusha weGlen View muna 2011. Vachisvitsa chikumbiro kudare iri chekuti mutongo wakapihwa VaTungamirai Madzokere, VaLast Maengehama, VaPhineas Nhatarikwa pamwe naMuzvare Yvonne Musarurwa, wekuti vapike makore makumi maviri vari mujeri, gweta revasungwa ava, Amai Beatrice Mtetwa, vati dare repamusoro rakakanganisa parakavawana vaine mhosva. Amai Mtetwa vati kunyange hazvo Muzvare Musarurwa vakaburitswa mujeri mushure mekunzwirwa tsitsi nemutungamiri wenyika zvakange zvisingakodzere kuti vabatwe nemhosva kubva pekutanga sezvo vati mapurisa akapa hufakazi pakutongwa kwenyaya iyi mudare repamusoro akapa humbowo hwakasiyana. Amai Mtetwa vati hufakazi hwemapurisa aya hwakasiyana nezviri mumutongo waVaChinembiri Bhunu avo vakatura kuti hufakazi hwese hwakapihwa nemapurisa hwakanga hwakafanana zvairatidza kuti vasungwa ava ndivo vakakonzera kufa kwemupurisa, VaPetros Mutedza, pane rimwe bhawa riri mumusha weGlen View muno muHarare muna 2011. Amai Mtetwa vati dare repamusoro harina humbowo hwarakapihwa nevafakazi hunoratidza kuti chii chaizvo chakaitwa nemumwe nemumwe pavasungwa ava chinoratidza kuti ndivo vakauraya VaMutedza. Vati panzvimbo yemabhizimusi apa pakange paine vanhu vakawanda vaizvifambirawo saka nokudaro zvinoshamisa kuti hapana kana munhuwo zvake akauya kudare kuzopa hufakazi hwekuti akaonawo kana munhu mumwechete zvake pavasungwa ava achiita mhirizhonga ingave yakakonzera kufa kwaVaMutedza kunyange hazvo mapurisa akambenge audza dare kuti vasungwa ava pavaikumbira mukana wekubhadhara mari yechibatiso kuti pane veruzhinji vakawanda vaifanira kuzopa hufakazi hwekuroverera vasungwa. Zvataurwa naAmai Mtetwa mudare zvatsinhirwa naVaCharles Kwaramba vanove rimwe remagweta evasungwa ava. Asi gweta rehurumende panyaya iyi, VaFungai Nyahunzvi, vaudza dare kuti hapana chakakanganiswa nemutongi wedare vachiti mutongi akashandisa mutemo sezvauri uye humbowo hwakasvitswa mudare pakutongwa kwenyaya iyi, hunoratidza kuti vasungwa ava ndivo vakakonzeresa kufa kwaVaMutedza. VaNyahunzvi vati VaNhatarikwa kunyange hazvo vainge vasipo pakarohwa VaMutedza vakafa, kutakura kwavakaita vamwe vevasungwa vakange votiza panzvimbo yakaparirwa mhosva kunoburitsa kuti vaive nerimwe nevasungwa vakabatwa nemhosva ava. VaNyahunzvi varamba kutaura neStudio7 vachiti havabvumirwe nemutemo webasa ravo kutaura nevatori venhau. Vatongi vedare reSupreme Court vatatu vanga vachiti Amai Elizabeth Gwaunza, Amai Susan Mavhangira pamwe naAmai Rita Makarau vati vachazotura mutongo wavo pazuva ravasina kutara. Zvichakadai, Muzvare Musarurwa, avo vauya kuzonzwa nyaya iyi, vaudza Studio 7 kuti mwoyo wavo unorwadza pose pavanoenda kunoona vavakange vakasungwa navo kujeri. Munyori mukuru muMDC inotungamirwa naVaNelson Chamisa, VaCharlton Hwende, vaudzawo Studio7 padare apa kuti sebato vari kushushikana zvikuru kuti nhengo dzebato dziri kushungurudzirwa mhosva yavanoti hadzina kutara. VaMaengehama nevamwe vavo vakatongerwa kuti vagare mujeri kwemakore makumi maviri mushure mekubatwa nemhosva yekuponda VaMutedza. Vasungwa ava vakanga vari makumi maviri nevasere asi vamwe vavo vakawanikwa vasina mhosva. Pakutongwa kwenyaya iyi, vasungwa ava vakati vaishungurudzwa zvine chekuita nezvematongerwo enyika vachiti havanei nekufa kwakaita VaMutedza. Padare panga paine hutungamiri hweMDC hwanga huchisanganisira mumwe wevatevedzeri vemutungamiri webato iri, Amai Lynette Karenyi Kore, mutevedzeri wemunyori anoona nezvekudyidzana nedzimwe nyika, VaDouglas Mwonzora, munyori anoona nezvemitemo mubato iri, VaInnocent Gonese, nevamwe. No media source currently available 	https://www.voashona.com/a/zimbabwe-supreme-court-reserves-judgment-on-maengahama-and-others-appeal/5313472.html
health	Nhomba yeKutanga yeCovid-19 Yotarisirwa muNyika neMuvhuro Kubva kuChina	Bazi rezvehutano rinoti mutevedzeri wemutungamiri wenyika uye vari gurukota rezvehutano VaConstantino Chiwenga ndivo vachagashira nhomba yeCovid 19 yakapihwa Zimbabwe neChina panhandare yendege yeR.G. Mugabe International Aiport muHarare nemusi weSvondo. Nhomba iyi, inosvika zviuru mazana maviri, inonzi Sinopharm iri kutarisirwa kusvika muZimbabwe nenguva dza 3 mangwanani. Kunyangwe dzimwe nyanzvi dziri kuti China haisi kunyatsobuda pachena nezvenhomba iyi, nyika dzakaita seTurkey, Indonesia neBrazil dziri kuishandisa dzinoti iri kushanda nezvikamu makumi mashanu kusvika pamakumi mapfumbamwe nerimwe kubva muzana kana kuti 50% to 91%. Hurumende inotiwo veMedicines Control Authority of Zimbabwe vachaongororawo kuti mushonga uyu unoshanda here usati wabayiwa vanhu. Nyanzvi munyaya dzezvehutano Dr Brighton Chireka vakurudzira vanhu kuti vatambira nhomba iyi kuti chirwere chisarambe chichipararira zvakanyanya. Tichiri panyaya iyi, huwandu hwevanhu vari kufa nekubatwa nechirwere cheCovid-19 huri kuramba huchiderera uye bazi rezvehutano rinoti nemusi weSvondo kwakafa vanhu vaviri nechirwere ichi. Izvi zvinorevea kuti vanhu vafa kubva chirwere ichi zvachakatanga kupararira vave vave chiuru chimwe chete nemazana mamana kana kuti 1, 400. NeSvondo vanhu makumi matanhatu nevasere kana kuti 68 vakabatwa nechirwere ichi zvasiya vanhu vabatwa nechirwere ichi kubva zvachatanga kupararira vave zviuru makumi matatu nemashanu anezana nemakumi manomwe nevaviri kana kuti 35, 172. Vanhu mazana mashanu negumi nevaviri kana kuti 512 vakapora kubva kuchirwere ichi nezuro zvasiya vanhu vapora vave zviuru makumi matatu nemazana matanhatu nemumwe kana kuti 30, 601. Vanhu vachiri kurwara zviuru zvitatu nezana nemakumi manomwe nemumwe kana kuti 3, 171. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu nezviuru mazana manomwe kana kuti 3,7 million vabatwa nechirwere cheCovid-19 muAfrica. Vanhu vafa vasvika zviuru makumi mapfumbamwe nemanomwe nemazana masere nemakumi manomwe kana kuti 97, 870. Vapora muAfrica vadarika mamiriyoni matatu nezviuru mazana maviri kana kuti 3,2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana manomwe kana kuti 1,7 million. North Africa ine vanhu vabatwa nechirwere ichi vadarika miriyoni imwe chete. Huwandu hwevanhu vabatwa nechirwere checoronavirus pasi rose hwadarika zana remamiriyoni nemasere kana kuti 108 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana mana nemakumi masere nevatatu zvine mazana matanhatu kana kuti 483, 600 vabatwa nechirwere ichi vachidarika mamiriyoni makumi maviri nemanomwe ane zviuru zvishanu kana kuti 27, 5 million. Pasi rose, vanhu vafa nechirwere ichi vanodarika mamiriyoni maviri nezviuru mazana matatu kana kuti 2,3 million. Asi vapora pasi rose vachidarika mamiriyoni makumi matanhatu nezviuru mazana manomwe kana kuti 60, 7 million. No media source currently available 	https://www.voashona.com/a/nhomba-yekutanga-yecovid-19-yotarisirwa-munyika-nemuvhuro-kubva-kuchina/5777917.html
health	VaChari Vanoti Vatumira Vana Chiremba Kunobatsira Vakakuvadzwa neCyclone Idai	"Mumwe wevanhu vakatanga hurongwa hwekutsvaga mari yekubatsira mudambudziko reCyclone Idai, VaFreeman Chari, vanoti mari yavakwanisa kuunganidza pari zvino yave kudarika zviuru makumi masere nezvina zvemadhora. VaChari vanoti vakatanga hurongwa hwe GoFundMe vaine chinangwa chekuunganidza zviuru zana zvemadhora. VaChari, avo vanogara muAmerica, vanoti vari kushanda nemasangano akazvimirira, pamwe nevanhu vemumatunhu akatarisana nedutumupengo iri. VaChari vanotiwo pane vana chiremba makumi maviri vaendeswa kumatunhu aya kuitira kuti vanobatsira vanhu vanoda rubatsiro zvichitevera kukuvara kwavakaita mutsaona yemvuramupengo. ""Tiri kushanda nevanhu vari mumatunhu akabatwa nedambudziko iri. Chishuwo chedu ndechekuti vanhu vawane rubatsiro nechimbi chimbi pasina zvekumbomirira kuwana mvumo kumamwe mahofisi. Pari zvino tinofara nevatiri kushanda navo nekuti zvese zvatiri kuita zviri kuitwa pajekerere,"" VaChari vaudza Studio7. VaChari vanoti rutsigiro rwavari kuwana kubva kunezvizvarwa zveZimbabwe zviri pasi rose rwunodadisa nekuti dambudziko iri neremunhu wese. Vanoti vakatanga chirongwa ichi mazuva apfuura uye vanoshuwira kuti vanhu varambe vachibatsira nepavanokwanisa sezvo dambudziko iri richiri rakakomba. VaChari vanoti kune dzimwe dzvimbo rubatsiro harusati rwasvika sezvo kusiri kufambika asi varikushanda nemasangano akawanikwa vachiwunza zvikopokoko munzvimbo iyi kuti vatakurewo chikafu nemishonga zvichieswa kune avo vakatarisana nedambudziko iri. No media source currently available    "	https://www.voashona.com/a/zimbabwe-africa-hurricane-idai-chimanimani-masvingo/4849050.html
politics	NPRC Yonzwa Humbowo paNyaya yeGukurahundi Kutanga kweMwedzi Uno	Komisheni inoona nezverunyararo nekuregererana, yeNational Peace and Renciliation, nhasi yazivisa kuti ichatanga kunzwa humbowo kubva kune veruzhinji pamusoro peGukurahundi pakati pemwedzi uno kana ichinge yapedza kutsanangurira veruzhinji gwara rairi kutora mukuita basa rayo kana kuti maOuthreach Programs ayo iri kuitwa mumatunhu ese munyika. Vachitaura pamusangano waitwa nekomisheni iyi muHarare, imwe nhengo yekomisheni iyi, Amai Netty Musanhu vati kana chirongwa chavari kuita parizvino munyika yese chapera, vachatanga kunzwa humbowo kubva kune veruzhinji munzvimbo dzakaitika Gukurahundi. Vati komisheni yavo iri kutora danho iri nekuti veruzhinji vakaratidza kuti vachivimba nekutenda basa rekomisheni iyi kana ikange yagadzirisa nyaya yeGukurahundi. Asi mumwe apinda mumusangano uyu asina kuda kudomwa nezita, aratidza kusafara nenyaya yekuti pane vamwe vakaurayiwa paGukurahundi vave kutofukunurwa komisheni isina kuzivisa veruzhinji. Asi makomishina eNPRC ati komisheni yavo haisati yatanga kuita zvekufukunura makuva evakafa. Ati svondo rapfuura komisheni yakakokwa neimwe mhuri kuTsholotsho kuti ipe huchapupu apo imwe mhuri yaichera makuva ehama dzavo dzakapondwa panuva yeGukurahundi. Zvinofungidzirwa kuti pane vanhu vanodarika zviuru makumi maviri vakaurawa panguva yegukurahundi kumatunhu eMatabeleland neMidlands. Amai Emerenzia Chitsaka vaudzawo komisheni iyi kuti mabhizimisi avo anoparadzwa panguva yemhirizhonga uye inyaya yavanoda kuti komisheni yavo igadzirise. Komishina Musanhu vati kunyange hazvo komisheni yavo iri kutanga kunzwa humbowo panyaya yeGukurahundi, pane nyaya dzakawanda dzakabuda mumatunhu akasiyana siyana dzichaongororwa nekomisheni yavo. Vati nyaya yeGukurahundi yakabuda zvakanyanya kumatunhu eMidlands, Bulawayo, Matabeleland North neSouth uye kumatunhu eMashonaland East, Central neWest nyaya dziri kunetsa vanhu inyaya dzemhirizhonga panguva yesarudzo kozoti kuManicaland vanhu veko havasi kufara nemafambisirwe akaitwa nyaya dzemangoda ukuwo kuMasvingo vagari vachiti havasi kufara nenyaya yekuti vakabviswa munzvimbo dzavaigara kuti pavakwe madhamu akaita seTokwe Mukosi kana mamwe mabasa ebudiriro asi vasingapihwe muripo sezviri mubumbiro remutemo. Komisheni iyi yati ichaongorora nyaya idzi dzose nekutora matanho ese anodiwa akaita sekuti vakapara mhosva varipe kana kusungwa uye vati vachashanda neveruzhinji oanguva dzose. Komishina Geoffrey Chada vati vanhu vakasununguka kupa humbowo kutokomisheni yavo uye pasi pemutemo imhosva kurambidzidza kana kutyisidzira munhu anenge apa humbowo komisheni yavo. Vati nekuda kwaizvozvo vese vachapa humbowo kukomisheni iyi vachange vakachengetedzwa nemutemo. No media source currently available 	https://www.voashona.com/a/nprc-yonzwa-humbowo-panyaya-yegukurahundi-kutanga-kwemwedzi-uno/4902878.html
business	Voruzhinji Vopiwa Mukana weKupa Pfungwa Dzavo paBhiri reRBZ Amendment Act	Gurukota rezvemari, VaPatrick Chinamasa, nhasi vamisa hurongwa hwavo hwekuda kupasisa muparamende bhiri reReserve Bank Ammendment Act iro rinogadzirisa kushandiswa kwemari yemaBond Notes nechimbichimbi uye vati vatora danho iri mushure mehurukuro dzavaita nevakuru veparamende pamwe nevebato rinopikisa reMDC. NeChitatu VaChinamasa vainge vakumbira paramende kuti zvinhano zvese zvinodiwa kuti bhiri ripasiswe zviitwe musi mumwechete asi nhasi vati vabvisa chikumbiro ichi pamberi pedare reNational Assembly. VaChinamasa vaita izvi mushure menhaurirano dzavaita nemutauriri weNational Assembly, VaJacob Mudenda, avo vabva vazivisa kuti komiti yeparamende inoona nezvemari nebhajeti ichatenderera nyika yese svondo rinouya ichinzwa pfungwa dzevanhu pamusoro pebhiri iri, iro rakanangana nekushandiswa kwemari yemaBond Notes. Mumwe wevatevedzeri vemutungamiriri weMDC T zvakare vari mumiriri weKuwadzana East mudare reNational Assembly, VaNelson Chamisa, vanoti vano bvumirana nedanho ratorwa naVaChinamasa rekupa veruzhinji mukana wekupa pfungwa dzavo pamusoro pebhiri iri. Vanoti hazvina kunaka kuti hurumende ityore bumbiro remutemo apo ine mutemo wainenge ichida kugadzira vachiti bumbiro rinosungira paramende kuti ipe vanhu mukana apo inenge ichiumba mutemo. Vati kunyange hazvo vachiziva kuti hurumende haiteerere kana kutambirwa pfungwa dzeveruzhinji, zvakakosha kuti vanhu vataure zvavanoda. Kunyange hazvo veRBZ vange vari kushambadza zvemaBond Notes, VaChamisa vati nhengo dzeparamende ndidzo dzine mvumo yekubvunzurudza vanhu vadzinomirira. Mumwe mugari wemuHarare, VaMalvin Mukudu vanoti nyaya yekunzwa pfungwa dzeveruzhinji yakanaka chose kunyage hazvo pfungwa dzacho dzisingazotevedzwi. Mukuru weMedia Centre, VaEnerst Mudzengi vanoti danho ratorwa neparamende rakanaka chose uye ndizvo zvinofanira kuitwa pese panoumbwa mutemo. Kunyange hazvo mutungamiriri wenyika VaRobert Mugabe vakashandisa simba ravo pasi pemutemo we Presidential Powers (Temporary Measures) Act kuti maBond Notes ashandiswe zviri pamutemo, mutemo weRBZ Act unofanirwa kuvandudzwa kuti uenderane neizvi. Nyanzvi dzemutemo musangano reVeritas dzinoti kana RBZ Amendment Act ikapasiswa inotanga kushanda musi wakagazetwa mutemo wemaBond Notes nemutungamiriri wenyika, musi wa31 Gumiguru gore rino. Mutemo wePresidential Powers uri kupikiswa nevanhu nemasangano anoti unopikisana nebumbiro remutemo wenyika. No media source currently available 	https://www.voashona.com/a/zimbabwe-politics-economy-bond-notes-rbz-amendment-bill/3610312.html
business	Mari Inonzi neCCZ Inodiwa neMhuri paMwedzi Inonzi Inotambirwa neVashandi Vashoma Kwazvo	Sangano reConsumer Council of Zimbabwe rinoti kusvika musi wa 09 Chikumi, unove mwedzi uno, mhuri ine vanhu vatanhatu yaida madhora emunyika zviuru makumi mana nemazana matanhatu ane makumi masere nemaviri, kana kuti RTGS$40 682.84, kuti ikwanise kurarama. Asi mutungamiri werimwe sangano revashandi reZimbabwe Congress of Trade Unions, ZCTU, VaPeter Mutasa, vanoti mari iyoyo iri kutaurwa neConsumer Council of Zimbabwe yatove pasi kwazvo pachitariswa kukwira kwemitengo yezvinhu. VaMutasa vanoti iyo mari yacho yaidiwa nemhuri kuti irarame hakuna mushandi ari kuitambira sezvo vashandi vari kupiwa mihoro iri pasi kwazvo isina chaichatenga. Izvi zvatsinhirwawo nemunyori mukuru werimwe sangano revashandi, reZimbabwe Federation of Trade Unions, ZFTU, VaKennias Shamuyarira, avo vanoti mhuri ine vanhu vatanhatu yave kutoda mari inoita madhora zviuru zvishanu pamwedzi kuti ikwanise kurara nekuda kwekukwira kuri kuita mitengo yezviinhu. Mukuru werimwe sangano rinomirira vanorarama nekutengesa, reVendors Initiative for Social and Economic Transformation, VaSamuel Wadzayi, vanotiwo dambudziko rekushaya mari inokwanira mhuri ratonyanya munyika nekuda kwekuti vazhinji vave kuzvishandira. Nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti mari yakataurwa neConsumer Council of Zimbabwe inoratidza kuti mutengo wekurarama muZimbabwe uri kuramba uchikwira, zvikuru mushure mekudzikwa kwemutemo weStatutory Instrument 127. Doctor Chitambara vanotiwo mihoro iri kutambirwa nevashandi vakawanda mumapoka mazhinji iri kure kwazvo pachitariswa mari inonzi inodiwa nemhuri yevanhu vatanhatu iyi. Vanoti semuenzaniso, vashandi vemuboka rezvekurima vari kutambira madhora zviuru zvitatu nemazana matanhatu ane makumi mapfumbamwe nematanhatu kana kuti RTGS$3 696.00 pamwedzi, kuchitiwo vari muboka remachira vachitambira madhora zviuru gumi nezitatu pamwedzi, (RTGS$13 000.00), vari mukuvaka vachinziwo vari kutambira madhora zviuru zvisere, kana kuti RTGS$8 000.00. Doctor Chitambara vanoti mari iyi ishoma zvikuru pane inonzi neConsumer Council of Zimbabwe inodiwa kuti mhuri ine vanhu vatanhatu vararame iyi. Saka dambudziko iri ringagadziriswa sei? VaShamuyarira vanoti chasara chinofanirwa kuitwa nevana veZimbabwe kubatana kwevashandi pamwe nevarimi voenda kuhurumende, kwete nnechinangwa chekuibvisa pachigaro, asi kuti vagare pasi vataurirane vese voisa misoro pamwechete. Studio7 yakundikana kubata gurukota rezvevashandi nemabasa, Muzvinafundo Paul Mavima, kuti tinzwewo kuti vanoti kudii namararamiro anonzi ari kuita vashandi aya sezvo vanga vasiiri kudaira nharembozha yavo, uye vanga vasati vapindura mubvunzo wedu pataenda pamhepo. Nhaurirano dzemihoro pakati pevashandi nevashandirwi kusanganisirawo vashandi vehurumende, dzinonziwo nevashandi hadzisi kuburitsa chimuko sezvo dzisina kwadziri kuenda. Nekuda kwaizvozvo, nyanzvi munyaya dzehupfumi dzinoti vashandi vacharamba vachinoga svosve nemuromo. No media source currently available 	https://www.voashona.com/a/zimbabwe-consumer-council-of-zimbabwe-consumer-basket-zctu-zftu/5946947.html
business	Chizvarwa cheZimbabwe Choshura Mare neKurima Bindu muSouth Africa	Chimwe chizvarwa cheZimbabwe chiri muSouth Africa chiri kushura mare nekurima miriwo yendudzi dzakasiyanasiyana, izvo zvave kuchipa raramo yachakanga chisingatarisire muhupenyu hwacho mushure mekumboomerwa nezvinhu munyika iyi. VaLeonie Kuchakanya, avo vane makore makumi matatu ekuberekwa, vanoti vakafunga kutamba nevhu mushure mekunge vaona kuti zviroto zvemafuro manyoro vari muSouth Africa zvakanga zvisiri kubereka michero. VaKuchakanya, avo vanobva kuMasvingo asi vakakurira mumusha weOld Highfield muHarare, vanoti pavakapinda munyika iyi vaive netarisiro yepamusoro sevakawanda vanobva kuZimbabwe, asi izvi handizvo zvakaitika, izvo zvakazoita kuti vashande mabasa akawanda asi hazvina kugadzirisa matambudziko avo. Vaona kuti zvinhu zviri kuramba kubatana, vanoti vakazofunga kuedza mamwe mabhindauko izvo zvakazoita kuti muna 2016 vatsvage nzvimbo yekurima muPretoria, uko vakawana gombo ravakatotanga kugobora voga. Mushure memakore mashanu, VaKuchakanya vanoti vave kudya cheziya ravo sezvo vave mumwe wevarimi vepamusoro vari kuwanisa vanhu muriwo wendudzi dzinosanganisira makabheji, tsunga, hanyanisi, matomati nezvimwe zvakawanda. Vanoti vanhu vanotenga zvirimwa zvavo vanobva muPretoria nenzvimbo dzakapoteredza, kusanganisirawo neguta reJohannesburg, uko vakawanda vanobva vachinohodha zvekuzotengesawo mberi. Asi VaKuchakanya vanoti hausi mutserendende nguva dzose mubasa ravo sezvo vari kusangana nedambudziko guru rembavha dziri kuvashanyira dzichifunga kuti vari kuchengeta mari mumba. Vanotiwo munguva ino yechirimo vanosangana nedambudziko remvura, izvo zvinoita kuti vade kuisa bhohoro kana mukana wacho wawanikwa. Vanokurudzirawo zvizvarwa zveZimbabwe zviri kunze kwenyika kuti zvishande nesimba kunyange munguva yekuomerwa, pane kuti zvitsvage ruramo kuburikidza nekuita mabasa erima. No media source currently available 	https://www.voashona.com/a/zimbabwe-diaspora-vegetable-farmer-leonie-kuchakanya-pretoria/5594628.html
health	Vanhu Makumi Maviri neVaviri Vanofa Mutsaona kuTsholotsho	Tsaona yakaitika neMugovera ku Tsholotsho ku Matabeleland North inonzi yakatora hupenyu hwevanhu makumi maviri nemumwe pakaitika tsaona, mumwezve ndokufira kuchipatara. Tsaona iyi yakaitika apo vanhu makumi matanhatu vakange vari murhori yehurumende vachiendeswa kunzvimbo dzakasiyana siyana kunorwisa chirwere che malaria kwa Sipepa, ku Tsholotsho kwakare. Vari munzira kuenda kubasa, zvinonzi muchairi werhori anonzi akatadza kutyaira zvakanaka rhori iyi kuti irambe iri mumugwagwa payakasvika panomonyoroka mugwagwa, ndokubuda mumugwagwa ichibva yapinda musangano umo yakabheukira. Mukuru anoona nezvehutano mudunhu reMatabeleland North, Doctor Nyasha Masuka, vanoti hurumende iri kubatsira vakashaya mutsaona iyi. Vatiwo munhu akashaya mutsaona iyi ari kuwana mari inoita chiuru chemadhora. Dr Masuka vatiwo pane vanhu vari kurapwa muzvipatara zvinoti Tsholotsho, Mpilo Central Hospital ne United Bulawayo Hospitals zvichitevera tsaona iyi. Studio7 haina kunzwa divi remapurisa panyaya iyi. Muna Chikunguru gore rino, vanhu gumi nevaviri vakafa vazhinji vakakuvara ku Kamativi ku Matebeleland North kwekare. No media source currently available 	https://www.voashona.com/a/zimbabwe-accident-claims-lives-of-21-health-aid-workers-at-sipepa-tsholotsho-matabeleland-north/4148783.html
sports	Vatsigiri vorumbidza Nakamba	Villa vari kurumbidza zvikuru chizvarwa chemuZimbabwe Marvelous Nakamba padandemutande reTwitter zvichitevera kutamba kwaakaita zvinodakadza svondo radarika apo chikwata chake chakaita mangange 2-2 neBurnley kuVilla Park.   Rakange risiri zuva rekufara reAston Villa iyo mwaka uno yarasa zvibodzwa zvisere zvayainge ichifanirwa kuwana muPremier League.   Asi Nakamba ari kurakidza kuti mutambi wepamusoro izvo zvakaona murairidzi wechikwata chake ichi, Deam Smith, achimutenga nemari inosvika 11 miriyoni paunzi.   Mumutambo wavo neBurnley, Nakamba  akatamba zvemhando yepamusoro.   Kubva paakatengwa neAston Villa mwaka uno achibva kuClub Brugge yekuBelgium, Nakamba akwanisa kutamba mitambo mina kuchikwata ichi iyo inoti mitatu yemuEnglish Premier League kozoti mumwechete mumakwishu eCarabao Leagu Cup uyo wakave mutambo wake wekutanga.   Chikwata chake parizvino muEPL chatamba mitambo minomwe asi Nakamba haana kukwanisa kutamba yose sezvo akambenge akakuvara apo aitambira chikwata chenyika chemaWarriors mumutambo weAfrica Cup of Nations uyo wakaitirwa kuEgypt nguva yadarika.   Asi kubva apora, Nakamba ari kurakidza kuti arovera hoko muchikwata chaSmith zvichitevera kutamba kwaaita mitambo mitatu yadarika.   Izvi zvamuona zvakare achigarisa pabhenji vamwe vatambi vakaita saDouglas Luiz chizvarwa chekuBrazil uyo aimbotambira Manchester City naHenri Lansbury chizvarwa chemuEngland uyo akambotambira Arsenal.   Ane bhora kunyangwe asina, Nakamba anorakidza kuti mutambi wepamusoro.   Mashoko anotevera ndiwo mamwe ezvakataurwa nevatsigiri veAston Villa padandemutande reTwitter.       Si R   @Sprawlsy   Zviri pachena handina kufara nezvabuda mumutambo uyu, asi regai nditi ndinofarira zvandiri kuona pana Nakamba????#avfc       Gav ??   @gavlarAVFC   Chandakatora kubva pamutambo wedu, Marvellous Nakamba ari kukurumidza kuita mumwe wevatambi vandinofarira #avfc       Tom King   @thomasavfc12   Nakamba ange asiri kubatika nhasi – HITC Sport	https://www.kwayedza.co.zw/vatsigiri-vorumbidza-nakamba/
health	Veruzhinji Voyambirwa Kuti Vakoshese Hutsanana Kuitira Kuti Vasa Batwe neTyphoid	"No media source currently available Veruzhinji vari kuyambirwa kuti vakoshese hutsanana uye kuti vaende kuchipatara kana vakaona vachiita manyoka ane ropa sezvo vangange vane chirwere chetyphoid. Nyanzvi munyaya dzehutano, Dr Rutendo Bonde, vanoti dambudziko retyphoid rakatekeshera muGweru. Sangano re Gweru Residents Forum nhasi razivisa kuti pane vanhu vapfumbamwe vakashaya nechirwere ichi, vamwe vanhu mazana matatu vakarapwa chirwereichi. Sangano iri rinoti dambudziko iri riri kuwanda kuMkoba township nzvimbo inogara vazhinji. Dr Bonde vanoti vanhu vanofanirwa kukoshesa kugeza michero yavanotenga pamisika uye kuziva pekuchengetedza mvura yakachena kuitira kuti dambudziko iri risavabate. Dr Bonde vanoti panguva iyo dambudziko iri ririkunetsa kunzvimbo dzakadayi seGweru, vanhu vanofanirwa kumbomira kukwazisana uye kuchenjera kutapurirana chirwere chemanyoka ichi pamichato nendufu sezvo vanhu vanenge vasingazive kuti chikafu chavanenge vachudya chinenge chabikwa pakachena uye nehutsanana here. ""Dambudziko iri rinokwanisa kuderera kana vanhu vakaita hutsanana uye vakakurumbidza kuenda kuchipatara kana vachinge vawona vava kuita manyoka aneropa nekupisa muviri zvakanyanya,"" Dr Bonde vaudza Studio7."	https://www.voashona.com/a/zimbabwe-africa-health/4526689.html
business	Vashandi veForestry Commission Voyaura neNhamo	Vashandi veForestry Commission vanoti vanoda rubatsiro nekuti vave nemakore akawanda vasingapiwe mari dzavo dzakakwana. Mumwe wevashandi ava, uyo aramba kudomwa nezita, ati anovimba kuti gurukota idzva rezvemari, VaMthuli Ncube, vachavabata zviri nani pane zvavaiitwa nevaimbove gurukota rezvemari, VaPatrick Chinamasa. Mushandi uyu anoti VaChinamasa ndivo vakaita kuti Forestry Commission isave pasi pehurumende muna 2015. Munyori mukuru we National Employment Council for Lumber Milling, Timber Processing and Trading Industry, VaZakia Tagwirei, vanoti chimwe chakakonzera izvi ndechokuti vashandi ava havasi pasi pesangano rinomirira vashandi. “Zvave nenguva chaizvo, kusvika kumakore matanhatu vashandi ivava ava vachipihwa mari dziri pasi pedzakatarwa pamutemo,” VaTagwirei vaudza Studio 7. “Havana kumbosvika kwatiri kuzotsvaka rubatsiro. Ndinoona sekuti chinovatadzisa kusvika kusaziva kuti veNational Employment Council inovabatsira kusvika papi…asi tichavabatsira kana vakatiudza.” Vashandi vakawanda vari mudambudziko iri ndivo vanoita basa recheka matanda vachiatengesa. No media source currently available 	https://www.voashona.com/a/zimbabwe-forestry-commission-say-they-are-not-being-paid-their-full-salaries-zakia-tagwirei/4591857.html
politics	VaMugabe Votaura paKutoreswa Mhiko kwaVaLungu vekuZambia	Mutungamiri wenyika yeZambia VaEdgar Lungu vakatoreswa mhiko nemusi weChipiri mushure mesarudzo dzakaitwa mwedzi wapera. VaLungu vakatora mhiko kunhandare yeHeroes Stadium muLusaka. Asi vemapato anopikisa vanoti sarudzo idzi dzakabirirwa uye VaLungu vaishandisa mhirizhonga. Valungu vanoti vari kuzorwa mafuta enguruve yavasina kudya. Mutungamiri wenyika VaRobert Mugabe ndevamwe vatungamiri venyika dzemuAfrica vashoma shoma vakange vari kuZambia. VaMugabe ndivo vakataura vakamirira vamwe vatungamiri venyika dzemuAfrica. VaMugabe vati nyika dzine hutongo hwejekerere hadzidi vanhu vanoda kushandisa mhirizhonga kutora masimba. Vakatiwo Zambia yainge yabuda pachena kuti sarudzo ndidzo dzinofanira kushandiswa munyaya dzezvematongerwo enyika. Nyanzvi munyaya dzezvematongerwo enyika kuMulungushi University of Zambia VaShakespeare Hamauswa vanoti mashoko aVaMugabe akatambirwa zvakasiyana muZambia vamwe vachiti vainge vabaya dede nemukanwa asi vamwe vachishora vachiti makudo ndemamwe zvikuru vachitarisa nyaya yemhirizhonga. No media source currently available 	https://www.voashona.com/a/zimbabwe-matongerwo-enyika/3505998.html
sports	‘Onai COSAFA muri kumba’	  VATSIGIRI vechikwata chenhabvu cheZimbabwe Warriors vanokurudzirwa kuti vatevedzere mitemo yenyika neyeWorld Health Organization (WHO) iyo yakananga kuderedza kupararira kwechirwere cheCovid-19 uye kuti vasaungane panguva iyo vachaona chikwata chavo chichikwikwidza mumitambo yeCosafa Cup iri kuitirwa kuSouth Africa.   Mitambo yeCosafa Cup yakatanga svondo rino uye maWarriors ari kurwira kuhwina mukombe uyu kechinomwe zvekare kuudzora kumusha kubva gore ra2018.   Kusvika pari zvino, maWarriors ndiwo akahwina mikombe yakawanda kudarika zvimwe zvikwata achiteverwa neZambia iyo yakwanisa kuhwina mukombe iwoyu kashanu.   Achitaura svondo rino, mutungamiri weFriends of the Warriors – Edward Chimedza – anoti ino haisisi nguva yekuti vatsigiri venhabvu vaungane vachiona pazvivhitivhiti mitambo iri kuitirwa kuSouth Africa sezvo zvichizokonzera kuti Covid-19 itapuriranwe pakati pevanhu.   “Chikumbiro changu kune vatsigiri venhabvu, ndapota ngatisanungane sezvataiita kare nekuti Covid-19 iri kuuraya. Kare taingonzwa kuti chirwere ichi chiriko kune vamwe vanenge vane hama dzavo dzabatwa kana kuuraiwa nacho, asi iye zvino chave kuuraya hama dzedu dzepedyo muno.   “Saka ngationei mitambo tiri kudzimba dzedu tichitsigira chikwata chedu tichienda padandemutande pakaita seTwitter neFacebook tichitumira mashoko esimbaradzo ipapo. Hatidi vanoungana nekuti mhando itsva yeCovid-19 iyo iri kunzi Delta variant iri kuuraya uye haisi kutambisa.   “Hatidi kurasikirwa nehama dzakawanda, ngatigare kudzimba dzedu toona mitambo tiri ikoko,” anodaro Chimedza.   Anoenderera achiti zvakakosha kuti vatsigiri venhabvu vaende kunobaiwa nhomba kana kuti majekiseni ekudzivirira Covid-19 sezvo iyi iri iyo imwe yenzira dzinobatsira.   “Ngatiite mudungwe wekuenda kunobaiwa nhomba nekuti zvinobatsira kudzivirira chirwere ichi. Kana tichida kuzowana mukana wekuona zvikwata zvedu zvichikwikwidza, ngatifarirei kubaiwa, ngatiite mudungwe wekunobaiwa,” anodaro Chimedza.   Achitaurawo, mutsigiri mukuru wenhabvu Adomsi Mukwasi, anoti kana zvichibvira dai mapurisa afamba achiongorora munzvimbo sedzekutandarira kuti vanhu havasi kuungana here izvo zvisingatenderwe achiti kazhinji panowanzotamba chikwata chenyika, vanhu vanofarisa vachida kuona chikwata chavo chichitamba.   “Chikwata chedu tinochidisisa zvikuru zvekuti tinoda kuona mitambo yacho takawanda. Asi iye zvino dai tambogara kudzimba nekuti Covid-19 haina kumira zvakanaka, vanhu vari kufa.   “Kuti tikunde denda iri tinofanira kutevedzera zvinotaurwa neHurumende yedu togara kudzimba tichitsigira chikwata chedu.   “Tine mapoka akawanda eWhatsApp anoita nezvenhabvu, imomo ngatinge tichikurukura tichiongorora matambiro anenge achiita chikwata chedu kwete kuungana.   “Kuungana imhosva huru, ndapota hangu ngatigare kudzimba,” anodaro Mukwasi.   Achitaurawo, munyori mukuru weFriends of the Warriors – Zivanai Muwashu – anoti zvinorwadza kuti chikwata chavo chakaenda kumakwikwi aya chisina vatsigiri, asi vanofanira kutevedzera mitemo iripo ine chekuita nedenda reCovid-19 kuitira kuti zvigobatsira kuponesa upenyu hweveruzhinji.   Anoti naizvozvo vatsigiri vanofanira kubatana mukuisa minamato kuti maWarriors agohwina kuSouth Africa.   “Cosafa yagara ndeyedu makore ose, saka tinoziva kuti maWarriors achadadisa kumutambo uyu. Isu sevatsigiri, ngatinamatire chikwata chedu kuti chigokunda mukombe uuye kumusha,” anodaro Muwashu.   Zvakadaro, maWarriors akavhurira mitambo yawo yeCosafa apo akasangana neMozambique. Mutambo wavo unotevera achasangana neMalawai musi weChishanu.   Mutevedzeri waZdravko “Loga” Logarusic, Tonderayi Ndiraya ndiye ange achifanorairidza maWarriors sezvo Loga ange arambidzwa kupinda munyika yeSouth Africa nekuti ange asina magwaro akakwanana (visa).   Asi Loga akazopihwa zvake visa rekuti atevere chikwata chake kuSouth Africa.	https://www.kwayedza.co.zw/onai-cosafa-muri-kumba/
politics	Chenjerai Hove Anorangarirwa Zvine Mutsindo muHarare	Vanyori, vana nyanduri, vaimbi pamwe nehama neshamwari dzemushakabvu, VaChenjeral Hove, kubva mativi mana enyika, dzakasangana muHarare nemusi weMugovera manheru dzichipemberera hupenyu hwavo pamwe nemabasa avo munyaya dzekunyora mabhuku nenhetembo. Paive nemufaro mukuru kuQueensade Sports Club uye mhuri yaVaHove inoti yakafara zvikuru kuti shamwari dzavo pamwe nevamwe vavaishanda navo vakaronga mutambo wakadai uyo vakati wakabudirira zvikuru. Mudzimai wamuchakabvu, Amai Tekla Hove, vakatsanangura murume wavo semunhu aive nerudo nemhuri nebasa rake uye vanoti vanotenda chose kuti vakadzisisa vana vavo uye vanokwanisa kurarama pasina dambudziko kunyange baba vavo vasisipo Amai Hove vakati chimwe chinonyanyovafadza rudo rwakaratidzwa neshamwari dzemurume wavo nevamwe vavaishanda navo uye vati izvi zvinoratidza kuti vakasiya vadyara rudo. Mmwe mwana VaHove, Tanatswa, akaudza Studio7 kuti baba vake munhu aive nerudo uye izvi zvakaratidzwa nekuuya nehuwandu kwakaita vanhu, vanyori, shamwari dzavo, vaimbi nevanhuwo zvavo kumutambo wekupemberera hupenyu hwavo nekuvarangarira. Mumwe mwana wavo, Tafadzwa, akatiwo mafariro aita vanhu neMugovera ndozvaigara vachiita nebaba vavo uye zvinorwadzo kuti havasisipo. Mukuru wesangano reZimbabwe Human Rights Association, VaOkay Machisa, avo vakaridzawo mimhanzi pamutambo wekurangarira VaHove, vanoti vakaona zvakakodzero kunge varipowo sezvo VaHove vaive mumwe wevanhu vakavamba sangano rinorwira kodzero dzevanhu reZimRights. VaMichael Mabwe, avo vanoitawo nhetembo dzekukurudziro kodzero dzevanhu, vanoti vanorangarira VaHove nemabasa avo uye mabasa avo ndivo akaitawo kuti vapinde mumabasa ekusimudzira kodzero dzevanhu. Munyori wesangao rinomirira vanyori reZimbabwe Writers Association, Memory Chirere, akati mutambo wekurangarira VaHove wakafamba zvakanaka uye zvinoratidza kufamba kwavaiita nevamwe vavo. Vamwe vanyori, vaimbi nananyanduri vakapinda mumutambo weMugovera vanosanganisira, David Mungoshi, Conte Mhlanga, Shimmer Chinodya, Virginia Phiri, Hope Masike nevamwe. VaHove vaive nemukurumbira uye vakahwina mibairo yakwanda yekunyora mabhuku. Mibayiro iyi inosanganisira we Noma Aaward for Publishing in Africa. Vakashayikira kuNorway munaChinkunguru uko vange vave kugara muhupoteri. Asi vakazochengetwa kumusha kwavo kuGokwe. No media source currently available 	https://www.voashona.com/a/hove-tekla-chinodya-mungoshi-zimbabwe-chirere-phiri/3033354.html
politics	MDC T Yoronga Musangano Mukuru weKupeta Gore kuZimbabwe Grounds	Mutungamiri webato guru rinopikisa reMDC T, VaMorgan Tsvangirai mangwana vari kutarisirwa kutungamira nhengo dzavo pamusangano mukuru wekuvhara gore uchaitirwa munhandare ine nhoroondo yekurwira rusununguko rwevatema yeZimbabwe Grounds iri mumusha weHighfield. Mutauriri weMDC-T VaObert Gutu vanoti chinangwa chikuru chemusangano uyu ndechekutarisa matambudziko akatarisana nenyika pari zvino, pasvika hurongwa hwemubatanidzwa wemapato anopikisa pakatarisanwa nesarudzo dza2018, pamwe nekutendawo vana veZimbabwe nekushinga kunyange vari mukati mematambudziko makukutu. VaGutu vanoti zvimwe zvicha kurukurwawo ndezvakaitwa nebato ravo mukati megore rino, zvinosanganisira kuratidzira mumatunhu akasiyana-siyana enyika. No media source currently available 	https://www.voashona.com/a/zimbabwe-politics-mdct-mega-rally-gutu/3611520.html
health	Vagari veKuMasvingo Voronga Kuratidzira neNyaya yeKushaya Mvura Mudzimba	Sangano rinorwira kodzero dzevagari vemuMasvingo, re Masvingo United Residents and Rate Payers Alliance (MURRA) pamwe nesangano rekodzero dzemadzimai, reWomen’s Coalition of Zimbabwe vanyorera kanzuru yeMasvingo gwaro renyunyuto vachiipa mazuva maviri kuti igadzirise dambudziko rekushaikwa kwemvura. Vagari ava vanoti vari kuronga kuratidzira kana kanzuru ikakundikana kugadzirisa dambudziko ravo. Vagari vemunzvimbo dzinogara veruzhinji mudhorobha reMasvingo vave nemavhiki matatu vasina mvura mudzimba dzavo mushure mekufa kwepombi inodhonza mvura kubva mudhamu reMutirikwi. Vachitaura ne Studio 7 nhasi vesangano re Murra pamwe neWomens’Coalition vanoti vakagumbuka zvikuru nekuti kanzuru haisi kuratidza kuita chimbi chimbi nekugadzirisa dambudziko iri. Vati vave kutyira kuti zvirwere zvakaita seCholera neTyphoid zvinogona kubata vagari. Muzvare Eshter Chimanikire vanoona nezve kufambiswa kwemabasa muMurra vanoti vatora danho rekuda kuratidzira nekuti kanzuru iri kutyora kodzero dzevagari dzekuwana mvura nguva dzose. Vagari vazhinji vave kutorarama nekunwa mvura yemumatsime iyo isina kuchena. Kanzuru iri kuyedza kupawo vanhu mvura nemabhauza asi haisikukwana. Vagari vazhinji vanoti vanomukira pakati pehusiku kubata raini pa mabhauza aya ne zvibhorani zvishoma zviri munzvimbo dzavanogara. Muzvare, Joyce Mhungu, sachigaro we Women’s Coalition, mudunhu reMasvingo, vanoti nyaya yekushaikwa kwemvura iri kunyanya kubata madzimai ndosaka vanyorera kanzuru tsamba uye nekubatana nemamwe masangano kuti vazoratidzira kana Kanzuru isina kugadzirisa dambudziko iri muma awa makumi mana nemasere. Asi Meya weMasvingo VaCollen Maboke vanoti yakagadzirisa dambudziko iri vachiti mvura yatotanga kuwanikwa kune dzimwe nzvimbo mudhorobha. Asi vagari vazhinji vanopikisa Meya vachiti munzvimbo dzavo mvura haisati yave kubuda kunyanya vekuRunyararo West, vachiri kungomirira mabhauza nekuenda ku zvibhorani. VaHardlife Tangai nde mumwe mugari ati zviri kutaurwa na Meya hazvisi zvechokwadi. Dhorobha reMasvingo rave kugara richisangana nedambudziko remvura sezvo mishina inopomba mvura ichigara ichingofa. Muna Nyamavhuvhu vagari vakaita mwedzi wose vasina mvura nekusashanda zvakanaka kwemichina iyi.	https://www.voashona.com/a/vagari-vekumasvingo-voronga-kuratidzira-nenyaya-yekushaya-mvura-mudzimba/4665073.html
health	Vechidiki Votaura Zvimhingamupinyi Zvavanosangana Nazvo Munyaya dzeHIV/AIDS	Kunyange hazvo Zimbabwe ichiverengwa pane dzimwe nyika dziri kukwanisa kurwisa HIV/Aids pamwe nekupa dzidziso pamusoro pekudzivirira zvirwere zvepabonde uye kuronga mhuri, vamwe vechidiki vanoti zvakaomera vakawanda vavo kuti vade kuongororwa ropa ravo, kurapwa zvirwere zvepabonde kana kutsvaga zvekudzivirira zvirwere izvi. Izvi zvakabuda pamusangano weAdolescent Sexual and Reproductive Health Dialogue wakaitwa muBulawayo munguva pfupi yapfuura nesangano reCommunity Working Group on Health nevamwe vechidiki, wekuzeya kuongororwa ropa, kutsvaga ruzivo rwekuronga mhuri, pamwe nerwekuzvidzivirira kwevechidiki kubva kuzvirwere zvepabonde kwevechidiki. Mumwe mukomana anoda kungoziikanwa nezita rekuti Everson, ndemumwe wevechidiki vari muBulawayo, vanodzidzisa vamwe vavo nezveHIV/AIDS, kuronga mhuri pamwe nekudzivirira zvirwere zvepabonde. Everson anoti nyaya yekuti muzvipatara nemumakiriniki hamuna vanamukoti vakakwana ndeimwe inoita kuti vechidiki vakawanda vatadze kuongororwa ropa ravo, kutsvaga ruzivo rwekuronga mhuri pamwe nerwekuzvidzivirira kubva kuzvirwere zvepabonde. Everson anotiwo vechidiki vanotya kubuda pachena panyaya dzine chekuita nezvepabonde nekuda kwekuti vanonyara kutaura nevanhu vanenge vari kumakiriniki kana dzimwe nzvimbo dzavanogona kuongororwa ropa ravo kana kuwana ruzivo rwekuronga mhuri pamwe nerwekuzvidzivirira kubva kuzvirwere zvepabonde. Mumwe musikana wechidiki, Muzvare Natasha Shoko, vanobvumirana nemaonero aya vachiti vechidiki vanoona vana mukoti vakawanda sevanhu vanovasarura vasingakwanise kuvanzwisisa kunyanya panyaya dzine chekuita nezvedzidziso yekudzivirira zvirwere zvepabonde kana kuronga mhuri. VaWatson Chiwambo ndemumwezve mukomana wechidiki anoitawo zvekudzidzisa vamwe vezera rake nezveHIV/AIDS. VaChiwambo vanoti mutemo wekuti vechidiki vari pasi pemakore gumi nematanhatu havakwanise kuenda kuzvipatara kana makiriniki vari vega unokanganisa vechidiki munyaya dzekurwisa HIV/AIDS nzvimwe zvirwere zvepabonde uye kusimudzira ruzivo rwekuronga mhuri. Mumwe wechidiki anoita zvekurwira kodzero dzevechidiki, Muzvare Bertha Nyoni, vanobvumawo kuti mutemo uyu unokanganisa vechidiki. VaNhlanhla Moyo vanoshanda nesangano reYoung People’s Network mubazi reSexual and Reproductive Health. VaNhlanhla vanoti kunyange hazvo chingave chokwadi kuti vechidiki vanosangana nematambudziko akawanda mukeudza kuwana ruzivo pamwe nekurapwa HIV/Aids nezvirwere zvepabonde uye kuronga mhuri, vanoti vechidiki vanofanirwa kuzvipira kuenda kunzvimbo dzinoita izvi. Murongi wemabasa nesangano reCommunity Working Group on Health, VaMongi Khumalo, vanoti zvakakosha kuti veruzhinji, kunyanya vechidiki pachavo, vazeye nezvenyaya iyi senzira yekupedza matambudziko avanosngana nawo panyaya dzine chekuita nezvedzidziso yekudzivirira zvirwere zvepabonde kana kuronga mhuri. Munguva pfupi yapfuura, sangano reUNAIDS rakaburitsa gwaro rinoratidza kuti vechidiki vemuZimbabwe, kunyanya vari pakati pemakore gumi nemashanu nemakumi maviri nemashanu havanyanyofarira kunogororwa ropa ravo. Nyanzvi munyaya dzeHIV/Aids dzinoti kurwisa denda iri kungabudirira chete kana veruzhinji vakaziva mamiriro ehutano hwavo. No media source currently available 	https://www.voashona.com/a/zimbabwe-youths-on-hiv-education/3966615.html
politics	MDC Yoita Musangano Wayo muGweru neSvondo	MDC inotungamirirwa naVaNelson Chamisa ichaita musangano neSvondo muGweru wekutenda vatsigiri vayo vakaivhotera musarudzo dzakaitwa gore rakapera. Mutauriri webato iri, VaJacob Mafume, vaudza Studio7 kuti bato ravo riri kutenda zvikuru vanhu vakarivhotera, uye mutungamiri webato ravo, VaNelson Chamisa, vachange vari ku Mkoba Stadium kuchaitirwa musangano uyu. “Kunenge kune musangano muhombe; tinenge tichiungana sezvo tiri bato rezvematongerwo enyika. Tinoudzana zviri kuitika munyika nekushungurudzwa kuri kuitwa vatsigiri vedu vari kurohwa, vari kuurayiwa, vari kuitwa zvakasiyana siyana,” VaMafume vakaudza Studio7. “Tinoda kupa vanhu gwara, tichivaudza kuti kongiresi yavepo. Munoziva kuti pakongiresi tinenge tichichinja hutungamiri hwedu, tichipana gwara, tichigadzirisana pakakanganisika.” MDC yakaita musangano weNational Council iyo yakabvumirana kuti kongiresi iitwe kubva musi wa 24 kusvika 26 Chivabvu. Kune vamwe vaida kuti kongiresi iitwe muna Gumiguru. Kongiresi iyi iri kuitwa zvichitevera kushaya gore rapera kwevaimbove mutungamiri webato iri, VaMorgan Tsvangirai. VaMafume vati VaChamisa vachashandisa mukana wemusangano wekuGweru kuudza veruzhinji muZimbabwe pamusoro pechirongwa chebato ravo chekugadzirisa hupfumi hwenyika. No media source currently available 	https://www.voashona.com/a/zimbabwe-mdc-alliance-to-hold-thank-you-rally-in-gweru-tomorrow-sunday-jacob-mafume/4801304.html
sports	Mertesacker odemberera Wenger	anoti Arsene Wenger achiri nesimba rekuramba achirairidza nhabvu kana akabva kuArsenal pachapera mwaka uno.   Wenger achabva kuEmirates Stadium pachapera mwaka uno izvo zvaakataura svondo radarika achiti achabva kuchikwata ichi chaakarairidza kwemakore 22.   Vanhu vari kuda kuona kuti shasha iyi ichasendeka here kurairidza nhabvu kana kuti achatsvaga chimwe chikwata chekutungamirira.   Svondo radarika, Wenger akataura kuti acharamba achiita mabasa akasiyana mumutambo wenhabvu.   Wenger akataura chikwata chake chichangobva kukunda West Ham 4-1 achiti haana kuneta.   Kaputeni wechikwata chake – Per Mertesacker – anoti anofunga kuti chizvarwa chekuFrance ichi chichiri nezvakawanda zvekuita munhabvu abva kuArsenal.   “Takashamisika ndicho chekutanga, tingangobaikana ndicho chokwadi,” Mertesacker akadaro achitaura nezvemashoko akabva kuna Wenger svondo radarika ekuti achasiya kurairidza Arsenal.   “Unotozviona kuti achiri nezvakawanda maari uye simba rekuti anogona kuramba achirairidza chikwata ichi chiende mberi kana kune zvimwe zvikwata.” – SportsMail Football	https://www.kwayedza.co.zw/mertesacker-odemberera-wenger/
politics	Mutongo weChikumbiro Chekuti Chin'ono Abvisiswe Mari yeChibatiso Woitwa neChina	Mutongi wedare, Amai Marehwanazvo Gofa, vati vachapa mutongo wavo neChina pachikumbiro chemutori wenhau, Hopewell Chin’ono, chekuti apihwe mukana wekubvisa mari yechibatiso kuitira kuti atongwe achibva kumba kwake. Asi mutongo uyu wanga uchifanirwa kupihwa nhasi sekutaura kwavo Amai Gofa nemusi weChipiri. Amai Gofa vatura mashoko aya mushure mekunzwa zvaturwa naChin’ono nhasi mudare. Achitaura mudare, Chin’ono ati kunyora kwaakaita kuti zvainge zvaitwa nebazi reNational Prosecuting Authority kuti rakanga ratora danho rekusapikisa chikumbiro chaizoitwa mudare nemutungamiri weZimbabwe Miners’ Federation avo vakambomiswa basa, Muzvare Henrietta Rushwaya, hakuna chakwaivhiringidza mafambisirwo enyaya mumatare sezvo nyaya iyi yakanga isati yaunzwa mudare. Chin’ono ati zvaakaita ndizvo zvinotarisirwa kuitwa nevatori venhau kana vachifungidzira kuti zvinhu hazvisi kufambiswa zvakanaka mumapazi ehurumende zvikurusei kana paine humbowo sezvakaitika panyaya yaMuzvare Rushwaya. Chin’ono ati akanyora zvaakanyora paTwitter mushure mekunge awona chatove chijairiro chehurumende kusapikisa zvikumbiro zvekubhadhara mari yechibatiso kuvanhu vanenge vakatarisana nenyaya hombe vakapa nyaya yevaimbova gurukota rezvehutano, VaObadiah Moyo neyaMuzvare Rushwaya achiti izvi zvinoratidza kuti pane huori hunenge huchiitika. Chin’ono audza dare kuti haana chikonzero chekutiza kutongwa panyaya kana akapihwa mukana wekubhadhara mari yechibatiso achiti mhosva iyi idiki zvikuru kana ichienzaniswa neimwe yaari kupomerwa yekukurudzira veruzhinji kuti varatidzire iyo yakatarisira kutanga kutongwa musi waZvita 7. Chin’ono ataura izvi mushure mekunge muchuchisi panyaya iyi, VaLancelot Mutsokoti, vaudza dare kuti Chin’ono anogona kutizira kune dzimwe nyika uye munhu anogara achipara mhosva achishandisa dandemutande rake reTwitter. Asi Chin’ono ati munhu ane midziyo inokosha zvekuti haangatize kutongwa uye ati haasati ambobatwa nemhosva mungave muZimbabwe kana kunze kwenyika zvekuti anganzi nemuchuchisi ihoromori. Chin’ono ati zvataurwa nemuchuchisi izvi kumutuka kuri pachena. Gweta rake, Amai Beatrice Mtetwa, vaudzawo dare kuti hapana humbowo hwasvitswa nemuchuchisi wenyaya iyi pamwe nemupurisa arikuferefeta nyaya iyi hunoratidza Chin’ono akapara mhosva yaari kupomerwa kunyange hazvo dare rakatura mutongo nezuro wekuti pane fungidziro yekuti Chin’ono akapara mhosva yaari kupomerwa iyi. Asi VaMutsokoti varamba vakatsika madziro vachiti zvakaturwa nemutongi nezuro pachikumbiro chaChin’ono chekuti asaiswe pa remand humbowo hwakakwana hunoita kuti Chin’ono asakodzere kupihwa mari yechibatiso. Rimwe remagweta aChin’ono, VaGift Mtisi, vaudza Studio 7 kuti vapedza kusvitsa chikumbiro chaChin’ono. Mune imwewo nyaya yanga iri mumatare, magweta ari kumirira Muzvare Rushwaya nevamwe vavo vana vanosanganisira vasori vaviri avo vari kupomerwa mhosva yekunzi vaida kuburitsa goridhe rairema makirogiramu matanhatu kunze kwenyika zvisiri pamutemo, apedzawo kusvitsa chikumbiro chekuti vasungwa ava vapihwe mukana wekubhadhara mari yechibatiso. Mutongi wedare panyaya iyi, VaNgoni Nduna, vati vachatura mutongo wavo neMuvhuro pachikumbiro ichi vachiti zvakasvitswa kudare nemagweta evasungwa pamwe nevachuchisi zvakawandisa zvekuti zvinoda nguva yakareba kuti vature mutongo wavo. No media source currently available 	https://www.voashona.com/a/court-ruling-on-chinono-bail-application-set-for-thursday/5657176.html
business	Hurumende Yotenga Michina yeMuzvipatara Inodarika Miriyoni yeMadhora ekuAmerica Isingashande	Komiti yeparamende inoona nezvehutano nhasi iri kutarisirwa kushanyira chipatara cheParirenyatwa kuonoona michina yakanzi navanachiremba vakuru nezuro yakatengwa nehurumende asi isiri kushanda. Michina iyi yakanotengwa kuIndia nemutevedzeri wegurukota rezvehutano VaJohn Mangwiro, avo vatiwo vakatenga michina iyi vachibatsirana nevashandi vemuzinda weZimbabwe kuIndia. Vachitaura kukomiti iyi, vanachiremba vakuru vari pasi pesangano reSenior Hospital Doctors Association kana kuti SHDA vakati zvinhu zvichiri zvakaita manyama amire nerongo muzvipatara uye hakuna michina inodiwa kuzvipatara zvehurumende kuti ibatsire varwere. Mutungamiri weSHDA Amai Shingai Nyaguse vakati pamichina yakatengwa nehurumende iyi zvikamu gumi kubva muzana chete ndiyo iri kushanda. Amai Nyaguse vatiwo kunyangwe hazvo vamiriri vekambani yekuIndia kwakatengwa michina vakazodanwa kuuya munyika kuzoigadzirisa vakakundikana. Amai Nyaguse vakatiwo pamichina iyi, mizhinji yacho yakamboshanda uye yakatengwa kukambani isingazivikanwi. Vakapawo muenzaniso wekuti mimwe mibhedha yakauya inofanirwa kushandiswa pakusununguka kwemadzimai akazvitakura yakanyorwa kuti ishandiswe nemadzimai asingaremi zvinodarika makirogiramu makumi matanhatu nemashanu, vakati madzimai mazhinji munyika anenge akazvitakura anodarika huremu uhwu. Vachitaurawo kukomiti iyi, VaMangwiro vakaramba kuti michina iyi haisi kushanda vachiti mishoma chete ndiyo ine zvimwe zvaive zvisipo asi vakati zvinhu izvi zvakazogadzirwa uye vamiriri vekambani yekuIndia kwavakatenga michina iyi vari kuuya kuzoisa zvaive zvisipo izvi kuti itange kushande. Imwe nhengo yeSHDA, Doctor Bothwell Mbuvayesango vanoti zvipatara zvinofanira kupihwa mvumo yekuzvitengera michina yazvo. Vanachiremba ava vakaudzawo komiti yeparamende iyi kuti vanhu vazhinji vari kufa nekuda kwekushaikwa kwezvikwanisiro muzvipatara zvehurumende zvinodiwa mukurapwa kwavo. Vanachiremba vakuru ava vakapawo chichemo kudare reparamende kuti ribvise bhodhi rinovamiririra reHealth Services Board iro vanoti harimiririre zvido zvavo. Asi gurukota rinoona nezvehutano VaObadiah Moyo vakati kubviswa kweHealth Services Board kunonetsa kana pasina kuvandudzwa mutemo. VaMoyo vakabvumawo kuti zvinhu zvakaparara munyaya dzehutano vachiti kugadzirisa matambudziko aya kunoda mari yekunze iyo hurumende isina. Komiti inoona nezvehutano iyi yatiwo nhasi ichaenda kunozvionera pamhuno sefodya kuzvipatara zveParireyyatwa pamwe neSally Mugabe kuti zvinhu zvakamira sei chaizvo munyaya dzezvehutano, sezvo pasina kuwirirana nezvekuti michina iyi iri kushanda here kana kuti kwete. No media source currently available 	https://www.voashona.com/a/hurumende-yotenga-michina-yemuzvipatara-inodarika-miriyoni-yemadhora-ekuamerica-isingashande-/5272689.html
politics	VaMnangagwa Vorangarira Magamba Vachiti Hurumende Yavo Haisi Kutyora Kodzero dzeVanhu	Mutungamiri wenyika VaEmmerson Mnangagwa vatungamira nyika mukurangarira zuva remagamba vachiramba kuti hurumende yavo iri kutyora kodzero dzevanhu. Asi vanopikisa vanoti munyika maberekera ingwe zvapa kuti vanhu vanodarika makumi matatu vatize misha yavo. Mhemberero idzi ndedzechimakumi mana kubva nyika zvayawana kuzvitonga kuzere. Vachitaura kuState House pazuva rekurangarira magamba enyika, VaMnangagwa vati pane vanhu vari kuda kusvibisa nyika vachishanda nehurumende dzekunze. Zimbabwe inocherechedza zuva remagamba muvhiki rechipiri raNyamavhuvhu gore roga roga vanhu vachienda kunoungana kumarinda eHeroes Acre kunoradzikwa magamba muHarare uye kunovigwa magamba ematunhu mumativi mana enyika. Asi rwendo rwuno kwangoenda VaMnangagwa nevamwe vatungamiri kunoisa maruva sezvo pari kutyirwa kupararira kwchirwere checoronavirus kana vanhu vakaungana. VaMnangagwa vati vari kucherechedza magamba ose kubva kuChimurenga chekutanga kusvika chechipiri vachivimbisa kuvaka chimwe chiumbwa chaGeneral Mtshane Khumalo vaitungamira mauto aMambo Lobenguka muna 1893. Vanoti ichi chiremekedzo sechakapiwa Mbuya Nehanda vane chiubwa chiri kuvakwa muHarare. Vati Magamba ose aya ainge akazvipira zvikuru. Asi mutevedzeri wemutauriri webato reMDC Alliance inotungamirwa naVaNelson Chamisa, VaClifford Hlatswayo vanoti hapana chekupemberera kana vanhu zvikuru nhengo dzebato ravo dzichisungwa nekutyorerwa kodzero dzavo sezvaiitwa pahutongi hwaIan Smith munguva yeRhosedia. Mukuru wesangano rePlatform for Youth Development VaClaris Madhuku vanoti zuva remagamba rakasiyana nemamwe makore sezvo riri kupembererwa vaive mutungamiri wenyika VaRobert Mugabe vashaya asi hama dzavo dzichiti vasaradzikwe paHeroes Acre. Nyanzvi munyaya dzezvematongerwo enyika vachishanda neZimbabwe Democracy Institute Doctor Pedzisayi Ruhanya vanoti zuva remagamba rakakosha asi rinokanganiswa nevanotyora kodzero dzevanhu. Asi vanoona nezvekuburitswa kwemashoko muZanu-PF VaTafadzwa Mugwadi vanoti nzvimbo inovigwa magamba icharamba ichikosheswa zvisinei kuti magamba akaita saVaMugabe akaramba kuvigwa ikoko. Vatiwo kunyange munhu akapihwa ruremekedzo rwegamba anokwanisa kuvigwa kwaanoda kana kunodiwa nemhuri yake sezvakaitwa Oliver Mtukudzi uye Muzvinafundo Phineas Makhurane. No media source currently available 	https://www.voashona.com/a/vamnangagwa-vorangarira-magamba-vachiti-hurumende-yavo-haisi-kutyora-kodzero-dzevanhu/5537793.html
politics	MDC Alliance Yoshushikana neMaitiro aVaMnangagwa	MDC Alliance inoti haisi kufara kuti mutungamiri wenyika, VaEmmerson Mnangagwa, vakatara zuva resarudzo pasina kugadziriswa zvose zvinodiwa kuti paitwe sarudzo dziri pachena. Vachitaura nevatori venhau pamuzinda weMDCT inotungamirwa naVaNelson Chamisa, mumwe wevatungamiri veMDC Alliance, VaTendai Biti, vati mubatanidzwa wavo hausi kufara kuti VaMnangagwa vakatara musi wa30 Chikunguru sezuva resarudzo pasina kugadziriswa zvose zvinodiwa kuti sarudzo dziri pachena dziitwe munyika. VaBiti vatiwo vari kuda kuti veruzhinji vapihwe mukana wekunotarisa gwaro revavhoti zvakare zvichitevera kunyoresa kwakaita vamwe vanhu sevavhoti veruzhinji pavaitarisa kuti mazita avo avo arimo here mugwaro revavhoti. VaBiti vati vanhu vakachinja nzvimbo dzekuvhotera paitariswa gwaro revavhoti mazita avo arimo here mugwaro revavhoti. VaBiti vati kusagadzirira zvakakwana kwekomisheni inoona nezvesarudzo panyaya yegwaro revavhoti iro risati rabuda kwave kuvapa dambudziko rekunyoresa mazita evachakwikwidza musarudzo dzegore rino kudare rinotora mazita evanhu vari kuda kukwikwidza musarudzo dzegore rino. Vaenderera mberi vachiti vacharatidzira nemusi weChipiri muHarare vachinosvika kumahofisi eZEC pamwe nemahofisi emutungamiri vachiratidza kunyunyuta kwavo. Hatina kukwanisa kutaura nasachigaro weZEC, Amai Priscilla Chigumba kuti tinzwe pavamire panyaya iyi sezvo vanga vasiri kudaira nharembozha dzavo. Asi mumwe komishina weZEC, VaQubani Moyo, vaudza Studio 7 kuti komisheni yavo ichagara pasi yotarisa nhuna dzeMDC Allianc idzi vachiti komisheni yavo yakazvipira kuita sarudzo dzinogutsa mapato ose achakwikwidza musarudzo dzegore rino. No media source currently available Mune imwewo nyaya, vaimbova gurukota rezvematunhu, VaSaviour Kasukuwere, vamiswa pamberi pedare ramejasitiri muHarare uko kwavapihwa mukana wekubhadhara mari yechibatiso madhora mazana matatu pamhosva yavari kupomerwa yekubuda munyika zvisiri pamutemo panguva yakapindira masoja mune zvematongerwo enyika zvakazoita kuti vaimbova mutungamiri wenyika, VaRobert Mugabe, vasiye basa. Zvichakadai, VaMakomborero Haruzivishe, avo vaimbova mumwe wevatungamiri wesangano rinomiria vadzidzi reZinasu, vaudza Studio 7 kuti hurumende yaVaMnangagwa iri kushandisa mutemo zvetsvete. VaHaruzivishe vanoti VaMnangwagwa pachavo munhu anofanirawo kumiswa pamberi pedare sezvo vakabuda pachena voga kuti vakabuda munyika zvisiri pamutemo pavakadzingwa basa naVaMugabe. Zvichakadai, VaKasukuwere, avo vari kuramba mhosva yavari kupomerwa, vakatarisirwa kudzoka kudare musi wa11 Chikumi apo pachatanga kutongwa kwemhosva yavari kupomerwa iyi. No media source currently available     	https://www.voashona.com/a/zimbabwe-mdc-alliance-says-election-requirements-are-not-all-in-place/4419671.html
business	Hurumende Inoisa Zvikamu Makumi Manomwe neZvitanhatu Kubva Muzana Patafura	Sangano reApex Council, iro rinomirira vashandi vehurumende, rasangana nevamiriri vehurumende pamusangano wekuzeya mihoro yevashandi vehurumende weNational Joint Negotiating Council, NJNC, hurumende ichinzi yaisa patafura zvikamu zvinoita makumi manomwe nezvitanhatu kubva muzana zvekuwedzera nazvo mihoro yevashandi vayo kutanga mwedzi uno. Asi sachigaro veApex Council, Amai Cecilia Alexander, vanoti vakumbira nguva yekuti vambotanga vanzwa kubva kunhengo dzavanomirira vasati vatambira zvauya zvakapfumbatwa nehurumende izvi. Amai Alexander vanoti mushure mekunan’anidza mari yauya nehurumende iyi, vaona kuti mushandi wepasi anenge otambira mari inoita RTGS$1023.00 pamwedzi, achikwira kubva paRTGS$582.00, iyo vanoti iri pasi zvikuru. Vanoti ivo vashandi vari kuda kuti mushandi wepasi atambiriswe mari inoita $4750.00 RTGS pamwedzi kuti akwanise kurara. Zvikwata zviviri izvi zviri kutarisirwa kusangana zvakare nemusi weChipiri kuti zvione kuti zvapeta here nhaurirano idzi. Mwedzi wapera hurumende yakanga yapa vashandi vayo zvikamu gumi kubva muzana, asi vakaramba kutambira mari iyi vachiti chaive chituko chaicho kuwedzera vashandi nezvikamu zvakadaro. Hatina kukwanisa kunzwa divi rehurumende panyaya iyi., sezvo gurukota rezvevashandi, Amai Sekai Nzenza, vanga vasiri kubatika panharembozha yavo. No media source currently available   	https://www.voashona.com/a/zimbabwe-civil-servants-njnc-salary-offers-cecilia-alexander/5054378.html
health	Hurumende Yoendesa VanaHutsana kuRufu neKune Mamwe Magungano Kuyedza Kurwisa Cholera	"Gurukota rinoona nezvehutano Dr David Parirenyatwa vakaudza dare reparamende kuti hurumende ichange ichitumira vanahutsana kumachechi, kurufu nepamwe pose panoungana vanhu zvikuru muChegutu nenzvimbo dzakapoteredza kuti vaona kuti chirwere cheCholera hachirambe chichipararira. Vanhu vana vanonzi nehurumende vakafa nechirwere ichi uye vanhu makumi matanhatu nemashanu vanonzi vanifungidzirwa kuti vakatapurirwa chirwere ichi. Doctor Fortune Nyamande vanoti zviri kutaurwa naDr Parirenyatwa panyaya yavana hutsanana ndizvo chaizvo zvinofanira kuitwa kuti cholera isapararire munyika. Vakurudzirawo vanhu kuti kana vakafungidzira kuti munhu abatwa nechirwere ichi vamupe mvura ine munyu netsvigiri kana kuti ""salt sugar solution"" apo vanenge vachienda naye kuchipatara."	https://www.voashona.com/a/zimbabwe-hutano-enyika/4225928.html
politics	Zanu-PF Yoita Musangano wePagore Mubato Muine Bata Murefu Bata Mupfupi	Bato riri kutonga reZanu-PF neChitatu riri kutarisirwa nemusi weChitatu kutanga musangano wavo wepagore kajna kuti annual conference kuBindura, Mashonaland Central mubato iri muine kunetsana nekurwisa kwakasimba. Mutungamiri wenyika VaEmmerson Mnangagwa vanova mutungamiri webato iri vakatenda kuti mumusangano mave kuita mhirizhonga vakavimbisa kutora matanho akasimba kune vari kupomerwa mhosva yekukonzera kusagadzikana nekuda kwesarudzo dziri kuitwa mumatunhu. MuHarare, Manicaland, Mashonalad West, Mashonaland East neManicaland muri kuitika mhirizhonga inotyisa zvapa kuti vakawanda vasungwe. Asi vakafanobata chigaro chemutauriri webato iri VaMike Bimha vanoti vana tinhayi dzirwe ndivo vari kuti ubato mune kunetsana kwakasimba. Vati parizvino vari kuita gadziriro yakasimba kuona kuti vakunda zvine mutsindo musarudzo dzinotevera dza2023. No media source currently available 	https://www.voashona.com/a/zanu-pf-yoita-musangano-wepagore-mubato-muine-bata-murefu-bata-mupfupi/6283538.html
sports	Musona, Ronaldo dhuma-dhuma	  AIMBOVE kaputeni wemaWarriors — Knowledge Musona — ane mukana wekusangana naCristiano Ronaldo apo chikwata chake cheAl Tai chichatatsurana necheAl Nassr mumutambo weSaudi Pro League.   Zvikwata zviviri izvi zvichasanga neChina svondo rino mumutambo uchatambirwa kunhandare yeAl Nassr yePrince Faisal bin Fahd Stadium kuRiyadh.   Ronaldo akatengwa neAl Nassr svondo rino uye pane fungidziro huru yekuti anogona kutamba mutambo wake wekutanga apo chikwata chake chitsva ichi, icho chinorairidzwa naRudi Garcia, chichange chiri pamusha apo chichasangana neAl Tai.   Pari zvino Al Nassr ndiyo iri kutungamira palog rekuSaudi Arabia iine zvibodzwa 26 kubva mumitambo 11 yayatamba mwaka uno.    Cristiano Ronaldo   Nerimwewo divi, Al Tai yakagara pechinomwe iine zvibodzwa 18 kubva mumitambo 11 yayatambawo mwaka uno.   Musona atamba mitambo yese 11 uye ndokukwanisa kunwisa katatu.   Akanwisa katatu aka (hat-trick) mumutambo mumwe chete apo Al Tai yakakunda Al Khaleej 3-0.   Akapedzisira kunwisa mwedzi wadarika apo Al Tai payakasangana neAL Fateh mumutambo weKing’s Cup uyo wakazopera uri mangange 2-2, ndokuzoenda kumapena uko Al Tai yakakundwa 7-6 zvakaita kuti ibve yazoburitswa mumutambo uyu.   Kuchiti Ronaldo, akaenda kuAl Naasr zvichitevera kudzingwa kwaakaitwa kuManchester United mushure mekunge ashoropodza chikwata ichi pamwe nemurairidzi wacho, Erik ten Hag, uyo waakati haamuremekedze nekuti iye akange asingamuremekedzewo.   United naTen Hag hazvina kutambira mashoko aRonaldo aya zvakanaka ndokubva vamudzingwa kuchikwata ichi apo aigadzirira kuenda kuWorld Cup nenyika yake yePortugal.	https://www.kwayedza.co.zw/musona-ronaldo-dhuma-dhuma/
business	Kanzuru yeChinhoyi Yotsamwisa Vatyairi veDzimotokari	Vazhinji vataura neStudio7 muChinhoyi vanoti nguva dzakawanda vanosungirwa kusapaka motokari zvakanaka vachiti panenge pasina mitsetse yakajeka pavanopaka motokari dzavo. Mumwe anetsana nemapurisa nhasi ndiMuzvare Agnes Chiwoko avo vanogara nekushanda kuSouth Africa. Muzvare Chiwoko vati pavamisa motokari yavo panga pasina mitsetse yanga yakajeka izvo zvaita kuti vabhadhariswe madhora makumi mashanu nematatu. Muzvare Chiwoko vati vashandi vekanzuru vari kuita huori vachiti vanoda kusunga motokari dzine manhamba ekune dzimwe nyika kuitira kuti vapihwe mari yechioko muhomwe. Mumwe mutyairi wemotokari inotakura veruzhinji, VaTom Mbire, vati kanzuru inofanirwa kugadzirisa pekumisa motokari vasati vaita shave rekutora mari. VaAndrew Chisi vatiwo nzvimbo dzekumisa motokari iduku zvakanyanya uye mutsetse yacho haiwoneke vachiti nguva yavanopihwa kuti vamise motokari dzavo ipfupi padhora rimwechete paawa. Mutauriri wekanzuru yeChinhoyi, VaTichaona Mlauzi, vati mapurisa ari kunzi ndeekanzuru haasi, vakati kanzuru yakapa basa iri kukambani yakazvimirira yeClina Investment. Asi VaMlauzi vati vachaongorora zvichemo zvevanhu sezvo kubata basa kwakaipa kwekambani iyi kuchisvibisa zita rekanzuru. Hatina kunzwa divi rekambani yeClina Investment sezvo mukuru wavo, VaBrian Michels, vanga vasinga davire nharembozha yavo. No media source currently available 	https://www.voashona.com/a/zimbabwe-chinhoyi-council-police-accused-of-issuing-frivolous-parking-tickets/4729269.html
health	Vana Mukoti Vanokanda Mapadza Pasi Vachiti Mari Dzavo Dziwedzerwe	Vana mukoti muzvipatara zvikuru zvehurumende zvakasiyana-siyana munyika vatanga kuramwa mabasa neChishanu vachiti vanoda kuti hurumende ihadzirise zvichemo zvavo. Kuramwa mabasa uku kunoitika panguva iyo vana chiremba vadarika masvondo maviri vachiramwawo mabasa. Vana mukoti vanodarika zviuru gumi nezvitanhatu munyika mose vakanda mapadza avo pasi vachiti hurumende iri kuramba ichivabata kumeso pazvichemo zvavo, izvo yakavimbisa kugadzirisa makore akawanda apfuura. Vana mukoti ava vanoti vari kuramwa mabasa kwete senzira yekutsigira vana chiremba avo vava nemazuva gumi nematanhatu vachiramwa mabasa, asi kuti ivo vane zvichemo zvavowo zvisiri kugadziriswa nehurumende, zvavanoda kuti zvigadziriswe nechimbi chimbi. Vana mukoti vari kuda kuti mari dzavanotambira dziwedzerwe, uye mashandiro avo agadziriswe kuitira kuti vashande zvine chiremera, pamwe nekuti muzvipatara muve nemishonga uye zvikwanisiro zvinoita kuti vashande nemazvo. Sachigaro weZimbabwe Nurses Association, VaEnock Dongo, vati ichokwadi kuti nhengo dzavo zhinji dzaramwa mabasa kuitira kuti zvichemo zvavo zvigadziriswe nehurumende. Vati hurumende iri kutaura navo nechinangwa chekugadzirisa zvichemo izvi. Asi vati zvinenge zvavimbiswa nehurumende zvichazeyiwa nesangano ravo voona matanho ekutora. Pashanyira Studio7 zvipatara zvemuBulawayo, vana mukoti vanga vachidzokera kudzimba dzavo mangwanani, pasina basa ravaita. Mutungamiri weZimbabwe Nurses Association muBulawayo, VaSimangaliso Mafa, vaudza Studio 7 vati hapana zvakawanda zvavange vachikwanisa kutaura pamusoro pezvekuramwa mabasa uku sezvo vange vachipinda mumusangano patavabata parunhare. Sangano reZimbabwe Congress of Trade Unions raburitsa gwaro rinoshora gurukota rezvehutano, Dr David Parirenyatwa, richiti VaParirenyatwa vanofanirwa kusiya basa nekuti varatidza kukundikana kugadzirisa matambudziko munyaya dzezvehutano. Munyori mukuru weWomen’s Committee muZCTU, Amai Barbara Tanyanyiwa, vaudza Studio 7 kuti sangano ravo rinotsigira kuramwa mabasa kwemadhokotera navana mukoti vachiti zvakakosha kuti vapiwe mugove wavo wakafanira. Studio 7 haina kukwanisa kunzwa kubva kuna Dr Parirenyatwa kana kuhurumende panyaya iyi. Asi hurumende inoti haina mari yekugadzirisa zviri kudiwa nebazi rezvehutano. Vanhu vakawanda vanoti kuramwa basa kwemadhokotera navana mukoti mabasa kuri kuisa hupenyu hweveruzhinji munjodzi vachiti hurumende inofanirwa kugadzirisa nyaya iyi nekukasika. Mumwe mugari wemuBulawayo uyo angozvidoma nezita rekuti Takunda ati ange aperekedza sekuru vake kuRichard Morris Hospital chikamu chechipatara cheUnited Bulawayo Hospital panorapwa vanhu maziso, asi ati vatadza kuwana rubatsiro. Nhengo yekomiti yeparamende inoona nezvehutano, VaDingilizwe Tshuma, avo vanomirira Entumban/Emakhandeni mudare reparamende, vati nhengo dzeparamende dzinogara dzichitaura kuti hurumende igadzirise matambudziko akatarisana nebazi rezvehutano. Mumiriri we Bulawayo Central mudare reparamende, Amai Dorcas Sibanda,vatiwo hurumende inofanirwa kukoshesa kugadzirisa matambudziko munyaya dzezvehutano pamwe nedzidzo munyika. Nyanzvi munyaya dzehutano dzinoti vana mukoti vari kuramwa mabasa ava vari kuwedzera matambudziko akatarisana nevarwere munyika yose, sezvo vana chiremba vanodarika chiuru chimwe chete, vari kuramwawo mabasa. No media source currently available 	https://www.voashona.com/a/zimbabwe-nurses-down-tools-joining-doctors-on-16th-day-strike/4302106.html
politics	Veruzhinji Vopa Pfungwa Dzavo nezveRwendo RwaVaMugabe Kumusangano weUN	Mutungamiriri wenyika VaRobert Mugabe vari muNew York kuAmerica uko vari vari kupinda mumusanganano weUnited Nations General Assembly. Asi vanhu vemuZimbabwe vanoti kunyange hazvo vasiri kufara nenzendo dzaVaMugabe dzekunze kwenyika, urwu rwendo rwunodiwa kuti VaMugabe vaveko. Vachitaura neStudio 7 muHarare neChishanu, vanhu vakawanda vati VaMugabe vanofanira kupinda mumusangano weUnited Nations uye vanofanira kushandisa mukana uyu kutaura nedzimwe nyika kuti dziregerere Zimbabwe pazvikwereti zvayo. Vamwewo vakaita saRas Chanakira vati kunyange hazvo vasiri kufara nenzendo dzaVaMugabe dzekunze kwenyika, rwendo rwekuUN rwakakosha uye VaMugabe vanofanira kuchenjerera kuita zvavaikaita masvondo maviri apfuura apo vakeverenga mashoko asiri iwo pakuvhurwa kwedare reparamende. “Aiwa, aah, no, zvakanaka kuti vaende President but hatidi kuti vano mixer speech sezvavakaita pakuvhurwa kweparamende, handitika?” Vanodaro Ras Chanakira. “Totarisirawo kuti this time vanotiitira zvakanaka uye havacollapse.” VaWakefiled Mlilo vatiwo vanotsigira rwendo rwemutungamiriri wenyika kuAmerica uye vatiwo vanofunga kuti VaMugabe vachashandisa mukana uyu kugadzirisa hukama hwavo nedzimwe nyika. Mumwewo mugari wemuHarare VaTendai Hakata vati VaMugabe vanofanira kusiyana nekufamba sezvo vavamunhu mukuru. Vati VaMugabe vave kufanira kutuma vamwe vavo kumisangano yakaita seye UN. Vanoongorora zvematongerwo enyika VaTakura Zhangazha vati kunyange hazvo vanhu vasiri kufara nenzendo dzaVaMugabe rwendo rwe kuUN rwakakosha uye VaMugabe vanofanira kuvepo sezvo Zimbabwe ichi batsirwa nenyika dzepasi rose mumatambudziko akasiyana siyana . Vatungamiriri venyika dzepasi rese vanosangana muAmerica gore rega rega pasi pesangano reUnited Nations, apo vanozeya nyaya dzinonetsa pasi rese. VaMugabe vari kutarisirwa kutaura kuUnited Nations General Assembly nemusi weMuvhuro. Vari kuperekedzwa nemudzimai wavo Amai Grace Mugabe, gurukota rezvekudyidzana nedzimwe nyika VaSimbarashe Mumbengegwi uye gurukota rezvehutano Doctor David Parirenyatwa. Vatungamiri ava vari kutarisira kuzeya chirongwa chekutambira gwara idzva reUnited Nations rehurongwa hweSustainable Development Agenda kutsiva maMillenium Development Goals. Izvi zviri kuitwa pamusangano wakakosha kana kuti special summit kutanga neChishanu kusvika Mugovera. No media source currently available  	https://www.voashona.com/a/zimbabwe-politics-mugabe-un/2979569.html
politics	VaKenyatta naVaOdinga Vovimbisa Kugadzirisa Makakatanwa Avo MuKenya	"Mutungamiri weKenya VaUhuru Kenyatta vaita musangano nemutungamiri webato guru rinopikisa munyika iyi, VaRaila Odinga, mukuedza kwevatungamiri vaviri ava kutsvaga nzira dzekupedza gakava munyika iyi. Mutungamiri weKenya VaUhuru Kenyatta vaita musangano nemutungamiri webato guru rinopikisa munyika iyi, VaRaila Odinga, mukuedza kwevatungamiri vaviri ava kutsvaga nzira dzekupedza nadzo gakava rakakonzerwa nezvakabuda musarudzo dzemutungamiri wenyika dzakaitwa gore rapera. VaOdinga Vaipikisa zvakabuda musarudzo idzi, mushure mekunge VaKenyatta vanzi ndivo vakanga vakunda sarudzo dzekutanga, idzo dzakazonzi dzaive dzisina kufambiswa zvakanaka. Izvi zvakazoita kuti dzidzokororwe, asi VaOdinga vakaramba kupinda musarudzo dzepiri idzi vachiti pane zvavaida kuti zvitange zvagadziriswa, izvo zvakazoita kuti VaKenyatta vapinde voga vachibva vakunda zvakare. Izvi zvanga zvakonzera kusagadzikana kwenyika iyi, uye kuurayiwa kwevanhu vanodarika chiuru. Kusangano kwetungamiri vaviri ava ndekekutanga kubva pakaitwa sarudzo idzi, uye vaudza vatori venhau kuti vachashanda pamwechete kuti nyika yavo iende mberi murunyararo. “Tave kutanga nhaurirano dzekutsvakurudza chakanyanya kuita kuti tive nemaonero akasiyana azokonzera kuti tive nekusawirirana pakati pedu,” VaKenyatta vadaro. ""Yakwana nguva yekuti tigadzirise zviri kuita kuti tisawirirane,” VaOdinga vatsinhirawo mashoko aVaKenyatta aya. Asi dzimwe nyanzvi mune zvematongerwo enyika dzinoti kugadzirisa makakatanwa pakati pevatungamiri vaviri ava kwakaoma sezvo nyika yavo ichinetseka zvikuru nenyaya yemarudzi. Asi mumwe anoongorora zvematongerwo enyika, VaPromise Sande, vatiwo dai vanoita zvematongerwo enyika muZimbabwe vaonawo gwara iri, vadzidzawo kuti zvakakosha kuti vatungamiriri vemapato anopikisana vaise zvido zvevanhu pamberi pekupokana kwavo. No media source currently available "	https://www.voashona.com/a/kenya-politics-uhuru-kenyata-raila-odinga/4288173.html
business	Vechidiki Vanofadzwa neZviratidzwa zveMabasa muHarare	Vamiriri vedzimwe nyika, masangano ekunze akaita seEuropean Union neInternational Monetary Fund pamwe nevakuru vakuru muhurumende neChishanu vabatana nevechidiki pazviratidzwa apo nyika dzino darika makumi maviri dzange dzichi ratidza nekutsanangura mikana yedzidzo nemabhizimisi inowanikwa nevechidiki munyika idzi. Pazviratidzwa izvi paitwawo nhaurirano pamusoro pezvingaitwe nehurumende, pamwe nemasangano ekunze pakuvanduza kana kuwedzera mikana yevechidiki munyaya dzemabhizimisi pamwe nekuti vawane mabasa. Vamwe vataura panhaurirano idzi vanosanganisira vamiriri veEuropean Union, International Monetary Fund, Britain neweDemocratic Republic of Congo muZimbabwe nevamwe avo vati zvakakosha kuti hurumende ipe mukana kune vechidiki muzvirongwa zvayo sezvo remangwana riri mavari. Nyanzvi munyaya dzezvhupfumi, VaAshok Chakara vati pari zvino remangwana revechidiki harina kumira zvakanaka sezvo vasina mabasa uye hurumende isiri kuvapinza muzvirongwa zvayo. Mumwe wechidiki wemuHarare Denford Ngadziore ati anowirirana nemashoko aVaChakara. Blesssing Makovera uyo anodzidza pane chimwe chikoro chemuHarare anoti adzidza zvakawanda pazviratidzwa izvi. Shamwari yaBlessing, Hilary atiwo ave neruzivo rwekuti anoita sei kana achida kunodzidza kunze kwenyika. Mumwe wevakaronga zviratidzwa izvi, VaMisheck Gondo,vati zviratidzwa izvi, izvo vati zvinonzi space, zvichange zvave kuitwa gore rega rega uye chinangwa chazvo kupa mikana kune vechidiki munyaya dzedzidzo nemabhizimisi. Nyika dzakawanda kubva kumativi mana kusanganisira America, Britain, Japan, France neIndonesia dzange dziri pazviratidzwa izvi. Nekuda kwekusamira zvakanaka kwenyaya dzezvehupfumi, vechidiki vakawanda vari kunonga svosve nemuromo muZimbabwe. No media source currently available 	https://www.voashona.com/a/zimbabwe-politics/2969671.html
politics	Zimbabwe Inocherechedza Zuva reKubatana kweZanu PF nePF Zapu	Zimbabwe neMuvhuro yakacherechedza makore makumi maviri nemanomwe echibvumirano chokubatana chakanyoreanwa pakati peZanu PF nePF Zapu musi wa 22 Zvita mugore ra 1987. Chibvumirano ichi chakakwanisa kupedza kusagadzikana kwakanga kwapinda munyika kubva panguva yekuwana kuzvitonga kuzere. Chibvumirano ichi chakaita kuti pave nehurumende yemushandira pamwe pakati pebato reZanu PF raVaRobert Mugabe nerePF Zapu raitungamirirwa nevakazove mutevedzeri wemutungamiri wenyika, mushakabvu VaJoshua Nkomo. Chibvumirano ichi chakasunga kuti vatungamiri vemapato maviri aya ndivo vanenge vachiumba hutungamiri hwenyika, VaMugabe vari mutungamiri vachiteverwa naVaNkomo. Asi vamwe vanoti chibvumirano ichi hachichina hudzamu nechiremera chakaita kuti chivepo, sezvo bato reZanu PF rave kuonekwa serisiri kuchiremekedza zvakanyanya. Vaive murwiri wehondo yerusununguko vari kubato rePF Zapu, VaMax Mkandla, vanoti izvi zvakaonekwa nekusadomwa kwemutevedzeri vemutungamiri wenyika anobva kubato re PF Zapu zvichitevera kushaya muna Ndira wegore rapera kwevaive mumwe wevatevedzeri vemutunganiri wenyika vachibva kuPF Zapu, VaJohn Nkomo. VaMkandla vanotiwo kusasimba kwechibvumirano ichi kunoonekwa zvakare nekubuda muchibvumirano ichi kwevamwe vakaita saVaDumiso Dabengwa nevamwe vachinomutsiridza bato reZapu. Asi nhengo yeZanu PF, VaGadzira Chirumhanzu, vanoti kunyunyuta kwevashoma hakumisi bhazi rerunyararo sezvo vanonzi vakabuda muchibvumirano ichi vakazvibudira pachezvavo sevanhu, kwete sebato. VaChirumhanzu vanotiwo vanoona kudomwa kwaVaPhelekezela Mphoko vaive kuPF Zapu kuti vave mumwe wevatevedzeri vemutungamiri wenyika chiri chiratidzo chekuti chibvumirano chichakabata. No media source currently available 	https://www.voashona.com/a/zimbabwe-politics-zapu-zanupf-unity-accord/2569670.html
sports	Zim yateya South Africa	  CHIKWATA cheZimbabwe Cricket A chiri mushishi kuita gadziriro dzekusangana necheSouth Africa A mumitambo mina yeOne Day International nemiviri yeTest Match iyo ichatambirwa kuHarare Sports Club.   Mitambo iyi ichatambwa nemusi wa29 na31 Chivabvu uye 2 na4 Chikumi kozoti yeTest Match ichatanga musi wa7 Chikumi ichizopera musi wa10 Chikumi.   Mutambo wechipiri weTest Match uchatanga musi wa13 Chikumi uchizopera 16 Chikumi uye uchitambirwa kuTakashinga Sports Club.   Muchinyorwa chakabva kuZimbabwe Cricket, ZC Director of Cricket, Hamilton Masakadza, anoti mitambo yose iyi ichatambwa isina vatsigiri sezvo nyika ichiri pakati pekurwisa kupararira kwechirwere cheCovid-19.   Anoti ane mufaro mukuru kuti chikwata ichi chave kudzoka kuzotamba mutambo uyu sezvo zvichibatsira vatambi vazhinji kusimukira.   “Kukosha kweZimbabwe A hakufanirwe kutarisirwa pasi saka tinofara kuti vakomana vadzoka uye vave kutamba mutambo uyu.   “Kutamba cricket padanho iri kuchabatsira vatambi vedu kuwana mikana yakasiyana. “Tinotenda zvikuru kuSouth Africa iyo yakabvuma kutumira chikwata chavo kunosangana nesu, isuwo tiri kutarisira mutambo wezvikwata zviviri izvi,” anodaro.   Chikwata cheZimbabwe A chakapedzisira kutamba cricket mugore ra2017 apo chakaenda kunosangana neUnited Arab Emirates kunyika iyi.	https://www.kwayedza.co.zw/zim-yateya-south-africa/
politics	America Inoti VaMnangagwa Ngavaite Zvavari Kutaura Kwete Kuperera Mukutaura Chete	Mumwe mukuru muhurumende yeAmerica anoti kunyange hazvo mutungamiri weZimbabwe, VaEmmerson Mnangagwa, vari kutaura mashoko akanaka nekuvimbisa kuita zvakanaka, zvakakosha kuti vachitanga kuita zvavari kuvimbisa kuitira kuti vakwanise kudyidzana nekugara nenyika dzepasi rese zvakanaka. Mutevedzeri wemunyori anoona nezvenyika dzemuAfrica muhurumende yeAmerica, Ambassador Matthew T Harrington, vataura mashoko aya vachipindura mibvunzo kubva kuvatapi venhau vemuAfrica pachiitiko chekupa mubairo kumakambani akabudirira mumabhizimisi eAwards for Corporate Excellence. VaHarrington vati nyika dzese pasi rose, kusanganisira America, dzakatarisa Zimbabwe nemaziso matsvuku zvichitevera kushanduka kwakaita hurumende muZimbabwe. Vati Zimbabwe ine mukana mukuru wekuchinja gwara rayaifamba naro mumakore makumi matatu apfuura. Vati America inotarisira kudyidzana neZimbabwe zvekare sezvavaita kare. Vati kunyange hazvo VaMnangagwa vari kutaura mashoko akanaka chinokosheswa nenyika yavo kuita zvinhu izvi kwete kungotaura chete. Ambassador Harrington vati panodiwa kushanduka munyaya dzehupfumu nematongerwo enyika kuti America nenyika dzepasi rose dzigutsikane nekutanga kudyidzana neZimbabwe zvakare. Hurumende yaVaMnangagwa inoti inoda kugadzirisa hukama hwayo nenyika dzepasi rese. Nemusi weMumvuro, gurukota rezvemari, Muzvinafundo Mthuli Ncube, vakaparura hurongwa hwekugadzirisa hupfumi hwenyika pamwe nekuti nyika ichabhadhara zvikwereti zvayo sei kumabhanga epasi rese akaita seWorld Bank, African Development Bank nemamwe. Vakatiwo vachatauririrana nenyika dzese dzakakweretwa neZimbabwe kuti vatange kudzidzana nadzo zvekare. Kusabhadhara zvikwereti ndezvimwe zvange zvave kuita kuti Zimbabwe isemwe nenyika dzepasi rese. No media source currently available 	https://www.voashona.com/a/us-official-say-president-mnangagwa-should-walk-the-talk/4600008.html
business	Masangano Akazvimirira Ogunun'una neMitero Yobhadhariswa Mumamwe Matunhu	Mamwe masangano anoshanda akazvimiriri kana kuti maNGO’s anoti haasi kufara nemari yavari kubhadhariswa nemakanzuru kuti vashande munzvimbo dziri pasi pemakanzuru. Imwe yemakanzuru mudunhu reMashonaland West, yeMakonde yakazivisa nezuro kuti masangano ose anoda kushanda munzvimbo mavo vanofanirwa kubhadhara madhora zana ekuAmerica uye vagara vachishanda vanofanirwa kubhadhara madhora makumi mashanu pamusoro pekuwana gwaro rinovabvumira kushanda kana kuti Memorandum Of Understanding-MOU. Vanoshanda mukanzuru yeMakonde mubazi rinodyidzana nemasangano akazvimirira Amai Geytta Moyo vanobvuma kuti vose vanoda kushandira munzvimbo iri pasi pekanzuru yavo inosanganisa Chinhoyi, Mhangura neMakonde vanofanirwa kubhadhara mari iyi vasati vatanga kuita mabasa avanenge vakabvumirana navo. Sachigaro weZimRights mudunhu reMashonaland West VaAdrian Zarimba vanoti havasi kufara nedanho ratorwa nekanzuru yeMakonde vachiti hazvisi pamutemo. Makanzuru ekunemamwe mutunhu makuru akaita seMidlands anonzi ari kubhadharisawo mari dzekushanda munzvimbo asi dzinenge dzichingodaidzwa nemazita akasiyana. Nhengo yerimwe sangano rinoona nezvekuchengetedzwa kwezviwanikwa zvemunzvimbo asina kuda kuzivikanwa nezita anoti zviri kuita makanzuru hazvisi pamutemo. Izvi zvinotsigirwa nemukuru weZimbabwe Human Rights NGO Forum, VaMusa Kika avo vanoti chekutanga ndechekuti kunyange maMOU ari kudiwa nemakanzuru haasi pamutemo uye mari dziri kutaurwa hazvisi pamutemo zvakare. VaKika vanoti mari dziri kudiwa nemakanzuru inzira yekutsvaka mari zvisiri pamutemo. Izvi zvatsinhirwa nemukuru weCentre for Natural Resource Governance VaFarai Maguwu vanoti mamwe makanzuru ari kubhadharisa masangano akazvimirira nechinangwa chekuda kuti varegere kushanda. Asi mamwe makanzuru akaita seBindura anoti vanongoda wirirano yeMOU chete kuti sangano rishande munzvimbo yavo. Gurukota redunhu reMidlands VaLarry Mavima vakamboudza Studio 7 kuti munyika mune masangano akazvimirira oga akawandisa vachiti ngavaende kuUkraine kune vanhu vanoda ruyamure sezvo kuine hondo. Kunyange mubatanidzwa wemasangano anoshanda akazvimiririra weNational Association of Non Governmental Organisation-NANGO- richiti pane masangano anosvika chiuru chimwechete akanyoresa nesangano ravo, VaMavhima vakati masangano akazvimiririra ega zviuru makumi matatu nezvitanhatu kana kuti 36 000 arikushanda munyika yose. No media source currently available 	https://www.voashona.com/a/6565569.html
politics	VaTrump Voraswa neMamwe Maseneta eBato Ravo	Zvinhu hazvina kumirira zvakanaka kumutungamiri weAmerica, VaDonald Trump, zvichitevera mashoko nezviri kuitwa nevanhu vebato ravo, reRepublican Party, muparamende yeAmerica. Bepanhau reNew York Times rinoti mutungamiri wenhengo dzedare reSenate, dze Republican Party, VaMitch Mcconnell, vaudza bepanhau iri kuti VaTrump vakapara mhosva dzinofanirwa kutongwa. Svondo rapera, vatsigiri vaVaTrump vakapinda zvechisimba mudare reCongress yeAmerica vakapwanya misuwo, mahwindo, matafura nemacheya vachitsvaka mutevedzeri waVaTrump, VaMike Pence, pamwe chete nenhengo dzeparamende idzo dzakazvivharira mune dzimwe dzimba dzikavanda pasi pamatafura. Vamamwe vatsigiri vaVaTrump vanoti zvinotaurwa nemukuru wavo zvekuti sarudzo dzakabirwa ndezvechokwadi. Imwe nhengo yedare reSenate, Amai Liz Cheney, vakati nhasi Chitatu, vachavhota kuti VaTrump vatongwe neparamende pamusoro pemhosva dzavanonzi vakapara mukukurudzira vatsigiri vavo kuti vakonzere mhirizhonga paCapital Hill nemusi weChitatu pakafa vanhu vashanu. VaTrump vari kuramba vachiti vakabirwa musarudzo yemutungamiri wenyika kunyange hazvo matare edzimhosva makumi matanhatu akarasa zvichemo zvaVaTrump achiti hapana humbowo hunoratidza kuti sarudzo yakabirwa. Nyanzvi mune zvematongerwo enyika vari mugari wemu Washington D.C. Doctor Frenk Guni, vanoti zvinhu hazvina kumira zvakanaka mubato raVaTrump sezvo makambani mazhinji abuda pachena achiti haachapi mari kunhengo dzebato iri dzakakwikwidza kuti VaJoe Biden vakasarudzwa nevanhu pasina kubirirwa kwakaitwa. Makambani eSocial Media mazhinji, anosanganisa Twitter, Facebook, Instagram, Google nemamwe akavhara kuti VaTrump vasashandisa madandemutande awo. Doctor Guni vanoti mapurisa ari kushanda zvine simba kuitira kuti pakugadzwa nemusi weChitatu kwaVa Biden, pasave nebongozozo serakaonekwa svondo rapera. No media source currently available 	https://www.voashona.com/a/americana-some-republicans-indicate-to-want-to-impeach-trump-frek-guni/5735526.html
health	Huwandu hweMadzimai Akazvitakura Ari Kuonekwa neNyanzvi Hwokwira	Madzimai akazvitakura muZimbabwe anonzi ave kukoshesa kuenda kune vezveutano kunoongororwa nhumbu dzavo inonzi pachirungu Antenatal Care visits zvichienzaniswa nemakore akare. Mumwe chiremba, Doctor Fortune Nyamande, vanoti zvakakosha zvikuru kuti madzimai akazvitakura vave vachinoonekwa nguva nenguva kuitira kuti kana pane zvinonetsa zvigadziriswe. VaNyamande vatiwo madzimai akazvitakura ari kunoongororwa sezvinotarisirwa asiwo vakati pachine mamwe madzimai anononoka kunyoresa pamuviri kana vasinganoongororwi. Izvi zvatsigirwa naDr Nicholas Wazadza avo vatiwo zvakakosha kuti madzimai akazvitakura apote achinoongororwa vachiti izvi zvinodzikisa hupenyu hwemadzidzimai nevana hunorasika. Mumwe mukuru musangano rinoshanda nemadzimai munyaya dzehutano oasi rose, reUnited Nations Population Fund, Amai Abigail Musemberi, vati madzimai mazhinji ava kukwanisa kunoonekwa kana vabata pamuviri. Amai Musemburi vati zvimwe zvezvipingaidzo zviri kutadzisa kuenda kwemadzimai akazvitakura kunoongororwa inyaya yemufambo unenge uripo. Madzimai aitarisirwa kunovhenekwa pamuviri kana kusvika vabatsirwa asi sangano reWorld Health Organisation rakakwidza kuti madzimai achive achishanyira zvipatara kasere pavanenge vakazvitakura. Amai Musemburi vanoti vachiri kuongorora kuti madzimai ari kuzvigona here ikana kuti kwete zvekuonekwa kasere apo anenge aine pamuviri. No media source currently available 	https://www.voashona.com/a/zimbabwe-more-expecting-mothers-now-attend-ante-natal-clinics-more-than-before/4148664.html
business	"VaBiti Votatsurana naVaMangudya neNyaya yeMari ye""Command Agriculture"""	Gavhuna weReserve Bank of Zimbabwe, Doctor John Mangudya, nhasi vaudza komiti yeparamende kuti hapana chavakatadza apo vakashandisa mari inodarika mabhiriyoni matatu kutenga zvinhu pazvirongwa zvakaita sePresidential Input, Command nezvimwe muna 2017 na2018 vachiti zvese izvi zvakaitwa paine mvumo kubva kuhurumende. Sachigaro wekomiti iyi ndiVaTendai Biti vanova mumwe mutevedzeri wemutungamiri weMDC. Komiti iyi yange yakoka VaMangudya kuti vazotsanangura kuti sei RBZ yakashandisa mari inodarika mabhiriyoni matatu emadhora muna 2017 na 2018 zvisina mvumo yeparamende. VaBiti vaudza VaMangudya kuti komiti yavo yaita izvi mushure mekunge hofisi yaAuditor General yaburitsa magwaro anoratidza kuti RBZ yainge yashandisa mari isiri mubhajeti uye pasina mvumo yedare reparamende sezviri mubumbiro remutemo. VaBiti vabvunza VaMangudya kuti chii chakaita kuti vatyore mutemo wenyika. Asi VaMangudya vaudza komiti iyi kuti hapana mutemo wavakatyora vachiti vakatumwa nehurumende kuita zvese zvavakaita. Vati kana paka kanganiswa mutemo, gurukota rezvemari ndiro rinofanira kubvunzwa nekuti ndiro rakavapa mvumo yekubhadhara zvinhu zvakawanda zvakaita sezvinhu zvaishandiswa pazvirongwa zvakaita sePresidential Input Scheme, Command Agriculture pamwe nekubhadhara makambani akaita seZESA, ZISCOSTEEL nemamwe. Hatina kukwanisa kubata gurukota rezvemari Muzvinafundo Mthuli Ncube sezvo vari kuRussia kumusangano weRussia Africa Summit. Asi VaBiti nevamwe vavo vati komiti yavo yakabvunzurudza vamwe vakuru vakuru mubazi rezvemari nerekurima avo vakataura kuti vainge vasingazive kuti mari dzainge dzabhadharwa neRBZ dzaive dzei. Asi VaMangudya vati zviri pachena kuti vakuru vakuru ava vanogona kunge vakanyepera komiti iyi kana kuti vainge vasingazive zveshuwa asi vakati bhanga ravo rine matsamba ese akabva kugurukota rezvemari richivaudza kuti vabhadhare makambani kana kutenga zvinhu zvakatenga. Imwe nyaya isina kufadza komiti iyi ndeyekuti maTreasury Bills akaburitswa neRBZ nebazi rezvemari ainge asina zvese zvinodiwa pamaTreasury Bills. VaMangudya vabvuma kuti apa vakati vachagadzirisa izvi mune remangwana. Pamusangano wanhasi pamboita kukandira makobvu nematete pakati paVaMangudya naVaBiti izvo zvisina kufadza dzimwe nhengo dzekomiti iyi. Mumwe asina kufara nekuita kwaVaMangudya naVaBiti ndiAmai Barbara Rwodzi avo vaudza vaviriri ava kuti varekemekedze dzimwe nhengo dzekomiti iyi kuti ikwanise kuita basa ravo zvakanaka. Komiti yaVaBiti iri kushushikana kuti mari dzehurumende dzakashandiswa zviri kunze kwemutemo zvikuru sei pazvirongwa zvakaita sePresidential Input Scheme neCommand Agriculture uye nemusi weMuvhuro unouya ichabvunzurudza zvakare vakuru vakuru mubazi rezvemari pamusoro penyaya iyi. Nhasi komiti iyi yange yakatarisirwa kutura gwaro rayo rekutanga pamusoro pemashandire eRBZ. No media source currently available  	https://www.voashona.com/a/vabiti-votatsurana-navamangudya-nenyaya-yemari-ye-command-agriculture-/5138263.html
politics	Dare reSupreme Court muAmerica Rinorasa Chikumbiro ChaVaTrump Chekuti Zvakabuda Musarudzo Zviraswe	Dare repamusorosoro remuAmerica, reSupreme Court, neChishanu rakarasa nyaya yakanga ichitsigirwa nemutungamiri wenyika VaDonald Trump yekuti dare rirase zvakabuda musarudzo yemutungamiri wenyika, izvo zvakaratidza kuti VaJoe Biden ndivo vakakunda. Danho redare reSupreme Court iri rasvitsa kumagumo kurwisa kwaVaTrump kwekuda kuti vatongi vematare ematunhu nevatongi venyika vatambire chikumbiro chavo. Mumutongo waro muchidimbu, dare repamusorosoro iri rakati dunhu reTexas harina masimba ekuendesa kumatare matunhu anoti Michigan, Georgia, Pennsylvania neWisconsin nekuti harina kuratidza zvikonzero zvinotambirika zvingaita kuti ripindire mukuitwa kwesarudzo nerimwe dunhu. Vatongi vanoti Justice Samuel Alito naJustice Clarence Thomas, vakambenge vati dare harina masimba ekurasa nyaya dziri pakati pematunhu, vachiti vaifanirwa kunzwa chinyunyuto chedunhu reTexas. Asi havaikwanisa kuita zvaidiwa neTexas pachimirirwa kugadziriswa kwenyaya nekusendekwa kwemavhoti makumi matanhatu nemaviri kana kuti 62 akawanikwa naVaBiden kubva kumatunhu mana aya. Vatongi vatatu vakadomwa naVaTrump vari kudare repamusorosoro iri. Mukuedza kwavo kuti mutongi wavakadoma, Justice Amy Coney Barrett, vakasike kutoreswa mhiko, VaTrump vakati vaidikanwa kuitira kuzobata nyaya dzaizosvitswa kumatare dzine chekuita nesarudzo. Justice Barrett vanoratidza kunge vakapindawo mukunzwikwa kwenyaya dzose svondo rino. Pavatongi vakadomwa naVaTrump vose, hapana zvinoratidza kuti vakapesana nevamwe vatongi munyaya dzose idzi. Mutongo uyu wakave wepiri svondo rino wekuraswa kwezvikumbiro zvebato reRepublican zvekuda kuti dare iri ripindire mune zvakabuda musarudzo dza 2020. Nemusi weChipiri vatongi vedare vakarasa zvakare chikumbiro chakanga chasvitswa kudare nenhengo dzebato reRepublican dziri mudunhu rePennsylvania. Chikwata chevanhu vanodomwa nematunhu ose emuAmerica chinovhota chichisarudza mutungamiri wenyika, kana kuti Electoral College, chiri kusangana neMuvhuro kuti chisarudze zviri pamutemo VaBiden semunhu achazove mutungamiri wenyika.	https://www.voashona.com/a/united-state-supreme-courts-rejects-lawsuit-to-overturn-election-results/5696964.html
politics	Vakambotochwa Voungana kuNyanga Vacherechedzwa Zuva Ravo Pasi Rose	Masangano anorwira kodzero dzevanhu abatana mukucherechedza zuva revanhu vakatochwa pasi rose, re Intenational Day In Support of Victims of Torture - muhurongwa hwaitirwa kuNyamaropa, kuNyanga, mudunhu reManicaland. Vanhu vanopfuura mazana matatu nemakumi matanhatu vakambotochwa vaungana vachirangarira zuva iri. Izvi zvaitwa muhurongwa hwanga huchikokerwa nemasangano anosanganisira Zimbabwe Human Rights NGO Forum, Zimbabwe Peace Project, Counselling Services Unit, pamwe neZimbabwe Political Victims Foundation Trust. United Nations yakatara muna 1997 kuti zuva iri richerechedzwe gore rega rega nemusi wa 26 Chikumi. Vanoona nezvekurongwa kwezvinhu muZimbabwe Human Rights NGO Forum, VaTafadzwa Christmas, vanoti dambudziko guru riripo nderekuti Zimbabwe haisati yaisa ruoko rwayo pachiga che United Nations chinorambidza kutochwa kwevanhu pasi rose. “Isusu tinofunga kuti munhu anenge asangana nedambudziko rekutochwa anofanira kupiwa betsero yekuti agone kumira pachezvake zvekare nokuti kazhinji vanhu vanenge vakasangana nedambudziko vanosara vaine kusurukirwa kwakanyanya nokuti vanosara vasisagone kuita zvinhu sevamwe,” VaChristmas vakaudza Studio 7. Vanotizve nyaya yekuti Zimbabwe haina kuisa ruoko rwayo pagwaro rinorambidza kutochwa kwevanhu, zvinonetsa kugadzirisa kodzero dzevakambotochwa nekuti bumbiro remitemo yenyika haritauri zvakajeka pakurambidza kutochwa kwevanhu. No media source currently available 	https://www.voashona.com/a/zimbabwe-international-day-in-support-of-victims-of-torture-held-at-nyanga-tafadzwa-christmas-zpp--zimbabwe-human-rights-ngo-forum/4455741.html
politics	Vatungamiri muZimbabwe neAfrica Voyambirwa Kuti Vatonge Zvakanaka Kuti Mauto Asarambe Achipidigure Hurumende	Nemusi weSvondo mauto emuGuinea achitungamirwa naColonel Mamady Doumbouya akapidigura hurumende yaVaAlpha Conde. VaConde avo vakavandudza bumbiro remutemo kuti varambe vachitungamira nyika iyi vakasarudzwa gore rapera musarudzo dzainge dziine mutauro wakanyanya. Izvi zvave kureva kuti muAfrica mauto apindira munyaya dzezvematongerwo enyika muAfrica achiyedza kana kutopidigura hurumende kanodarika mazana maviri. Burkina Faso ndiyo ine mauto akapindira zvakanyanya kanosvika gumi ichiteverwa neNigeria kasere. Mauto akapidigurawo hurumende muZimbabwe muna 2017 kanova kekutanga zvichiitika munyika. Panyika dzemuAfrica makumi mashanu nenhatu, nyika makumi mana dzine mauto akapindira mukupidigura hurumende. Nyanzvi munyaya dzezvematongerwo enyika dzinoti zviri kuitika izvi zviri kudzosera Africa kumashure munyaya dzehutongo hwejekerere kunyangwe yange yambopemberera zvakaitika kuZambia uko kwakatambidzanwa masimba murunyararo. Gweta rinorwira kodzero dzevanhu VaDewa Mavhinga vanoti vatungamiri venyika yeZimbabwe neAfrica vanofanira kukoshesa zvido zvevanhu kuti mauto asapindire munyaya dzezvematongerwo enyika. Asi nhengo yeZanu-PF uye vaimbotungamira bato rinopikisa reDare vaGilbert Dzikiti vanoti chakakonzera kupindira kwemauto kuGuinea inyaya yekupindira munyaya dzezvematongerwo enyika muAfrica kunoita France. No media source currently available  	https://www.voashona.com/a/vatungamiri-muzimbabwe-neafrica-voyambirwa-kuti-vatonge-zvakanaka-kuti-mauto-asarambe-achipidigure-hurumende-/6220411.html
politics	Vakarwa Hondo Voshaikwa kuMusangano weZanu PF wePagore	"Mutauriri wesangano reZimbabwe National Liberation War Veterabs Association, VaDouglas mahiya vanoti sangano ravo harina kukokwa kuti rive pamusangano uyu sezvinosimboitika makore ose apfuura. Nhengo dzesangano revakarwa hondo yerusununguko dziri pasi paVaChristopher Mutsvangwa dzinoti hadzisi kuzoenda kumusangano wepagore weZanu PF, uyo uri kuitirwa kuMasvingo svondo rinouya. Mutauriri wesangano reZimbabwe National Liberation War Veterans Association, VaDouglas Mahiya, vanoti sangano ravo harina kukokwa kuti rive pamusangano uyu sezvinosimboitika makore ose apfuura, uye kana rikakokwa, harisi kuzoenda. VaMahiya vanoti chikonzero chikuru chakaita kuti sangano ravo risakokwa kumusangano weZanu PF uyu ndechekuti havawirirane nevari kutungamiri hurongwa hwemusangano uyu, vanove vechikwata cheG40 icho chinonzi chiri kurwisana nechikwa che Team Lacoste. “Eeh, ichokwadi kusvika pari zvino hatisati tatambira tsamba yekukokwa kuti tivewo pamwechete nechatakatambudzikira, pakaperera hupwere hwedu hwakakosha zvakadaro. Eeeh, hatisati tadaidzwa kumusangano iwoyo wakuitwa wevamwe vanhu isu tisipo,” VaMahiya vanodaro. Vanoti izvi zvichapinda munhoroondo yemusangano weZanu PF kuti kekutanga musangano wakadai waitwa pasina nhengo dzevakarwa hondo yerusununguko vakasarudzwa zviri pamutemo. VaMahiya vanoti kana vakazokokwa kuburikidza nehutungamiri hwavo, vachaenda kumusangano uyu kunotaurira vane simba pamusoro pematongerwo enyika nezviri kukanganiswa uye kutambura kuri kuita vanhu munyika pamwe nehuwori hwose. ""Kana vakaendesa vachitaura nehutungamiri hwedu isusu tinoenda kumusangano kunovataurira zviri kukanganiswa nekutambudzika kuri kuita vanhu munyika muno umu munyaya dzeupfumi, munyaya dzemari, munyaya dzemabasa, nehuwori hwese hunowanikwa munyika muno umu. Ndopatinohutaura. Kwete tiri kure nevane simba pamusoro pazvo, but takatarisana navo,"" VaMahiya vanodaro. Panyaya yekuti zvimwe sangano ravo harina kukokwa sezvo hutungamiri hwavo hwakadzingwa mubato reZanu PF, VaMahiya vanoti havana kudzingwa muZanu PF asi kuti vakadzingwa muG40. ""Aah, ndandichida kuti iwe ugadzirise kuti eeh, wataura kuti Zanu PF, asi dai wati kudzingwa mumusangano weG40 ndozvakaitika. Wedu musangano hatidzingiki nokuti tisu zvidhinha zvakavaka musangano iwoyo, saka hatidzingiki nemunhu, hapana anogona kutidzinga,"" VaMahiya vanotsanangura. Hatina kukwanisa kunzwa kubva kune murongi wemisangano muZanu PF VaSaviour Kasukuwere. Musangano uyu uri kutarisirwa kutanga musi wa13 Zvita uchipera musi wa17. Dingindira remusangano uyu rinoti ZimAsset Murunyararo neKubatata, kana kuti ZimAsset in Peace and Unity. Vanhu vanodarika zviuru zvishanu vari kutarisirwa kupinda mumusangano uyu. No media source currently available "	https://www.voashona.com/a/zimbabwe-politics-zanu-pf-znlwva-mahiya/3625078.html
business	Kusasununguka kweUpfumi Kwodzikisa Chimiro cheZimbabwe	Kusamira zvakanaka kwenyaya dzeupfumi munyika kunonzi kwaita kuti Zimbabwe ive imwe yenyika nhatu dziri pasi dzinonzi hadzina rusununguko munyaya dzezveupfumi. Izvi zvakaburitswa netsvakurudzo yakaitwa nemakambani maviri avana chipangamazano anoti Heritage Foundation ne Wall Street Journal akabatana pamwechete. Tsvakurudzo iyi, iyo inonzi 2015 Index of Economic Freedom, inoratidza kuti Ziri pachinzvimbo chezana nemakumi manomwe neshanu, kubva munyika zana nemakumi manomwe nesere, iine zvibodzwa makumi matatu nezvinomwe. Masangano makuru maviri aya aitarisa zvinhu zvinobata rusununguko rweupfumi zvakaita semitemo yenyika, mitemo yezvemabhizimusi, kuvhurika kwemisika nezvimwe zvakadaro. Nyika nhatu dziri kumashure kweZimbabwe dzinoti Venezuela, Cuba neNorth Korea. Nyika gumi dziri pamusoro dzinoti Hong Kong, Singapore, New Zealand Austria, Canada, Switzerland, Chile, Ireland, Estonia neMauritius. Gore rapera Zimbabwe yaive pachinhambo chezana nemakumi manomwe nenhanhatu, zvichireva kuti gore rino yakakwira nechinzvimbo chimwe chete chete. Kutseketuka kweZimbabwe uku kunonzi kwakakonzerwa nekubatwa zvakanaka kwenyaya dzinosanganisira kushandiswa kwemari nehurumende. Studio7 yakundikana kubata gurukota rezvemari, VaPatrick Chinamsa, kuti tinzwewo divi rehurumende panyaya iyi. Asi nyanzvi mune zveupfumi uye vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti Zimbabwe inokwanisa zvikuru kukwira kubva pachinhambo chinonyadzisa chayagara iri ichi kana chete ikabvuma kushandura mitemo yayo inobata zvemabhizimusi. No media source currently available  	https://www.voashona.com/a/zimbabwe-politics-economy-heritage-foundation-wall-street-journal/2617338.html
business	VaJoram Gumbo Vopomerwa Mhosva yeHuori-ZACC Ichiti Haisati Yasumwa	Gurukota rinoona nezvemhando dzemoto, VaJoram Gumbo vari kupomerwa mhosva yekuita zvehuori apo vaive gurukota rezvekutakurwa kwezvinhu. Bepanhau reHerald rinoti kambani yavo yekusona hembe inonzi JMCD yakapihwa basa nekambani yeZinara uye vachinzi vaitorawo mari kubva kukambani iyi yaive pasi pebazi ravo. Asi vachibvunzwa nebepanhau reHerald, VaGumbo vakaramba kuti vanoita zvehuori vachiti kambani yavo inotengeserawo mbatya kuZanu-PF mauto nemamwe mapazi ehurumende. VaGumbo vanonzi vaipihwawo mari kubva kuZINARA dzekuenda kuMalaysia kunoita basa reAir Zimbabwe risinei nekugadzira migwagwa sezvinoshandiswa homwe iyi. Komishina weZimbabwe Anti-Corruption Commission VaGoodson Nguni vaudza Studio 7 kuti vanga vasati vasumwa nezvenyaya iyi nekudaro hapana chavangataure parizvino. Nhengo yedare reparamende inomirira MDC kuKambuzuma VaWillas Madzimure vanove nhengo yeAfrican Parliamentarians Network Against Corruption uye vari mukomiti yeparamende inoona nezvemashandiro emapazi ehurumende avo vanoti zvakakosha kuti makurukota nenhengo dzedare reparamende vabude pachena panyaya yehupfumi hwavo vachangotora mhiko. No media source currently available  .	https://www.voashona.com/a/vajoram-gumbo-vopomerwa-mhosva-yehuori-zacc-ichiti-haisati-yasumwa/4618476.html
sports	Tino Kadewere ava kutambira kuSpain	  MUTAMBI wemaWarriors, Tinotenda Philana Kadewere, aendeswa kuchikwata cheReal Club Deportivo Mallorca chekuSpain nechikwereti uko achatambira nhabvu yake mwaka uno achibva kuOlympic Lyon.   Chibvumirano chiri kuona Kadewere achienda kuMallorca chinosanganisira kuti chikwata ichi chinogona kuzomutenga kuita mutambi wavo zvachose kana akatamba zvinogutsa mwaka uno.   Kadewere abva aita mutambi wekutanga kubva muZimbabwe achinotambira nhabvu yake muligi reSpanish LaLiga.   Kuendeswa kwaaita kuMallorca neLyon kunotevera kushaiswa mukana wekutamba kwaange achiita zvichitevera kudzoka kwaAlexandre Lacazette kuchikwata chekuFrance ichi.   Pamusoro pezvo, kuArsenal kune vamwe vatambi vanoti Karl Toko Ekambi anobva kuCameroon, Mathis Cherki wekuFrance naMoussa Dembele wekuFrance zvakare avo vange vachitambiswa pamberi pake.	https://www.kwayedza.co.zw/tino-kadewere-ava-kutambira-kuspain/
politics	Masoja Opomerwa Mhosva Yekuda Kuita Kafiramberi Vagari Vari Pamamwe Mapurazi ekuChegutu	Vamwe vevanhu vakagariswa patsva vanosanganisira vaimbove varwi vehondo yerusununguko vanoti vari kushungurudzwa nevanofungidzirwa kuti masoja mumapurazi ari pedyo neChegutu. Vakagariswa patsva ava vanoti masoja ainge akapfeka mbatya dzechiuto uye vaine motokari dzainge dzisina manhamba vakavashungurudza vachiti vabve pamapurazi eDorith neStanley pedyo neChegutu kana kuti vanoitwa kafiramberi. VaLivingstone Nyamadzawo avo vakanga vari muchiuto vanoti masoja mashanu akasvika pamba pavo akavataurira kuti vabve pamunda nekuti vakasabva vaizodzoka kuzovauraya. VaNyamadzawo avo vane tsamba kana kuti Offer Letter yepamunda pavari vanoti masoja aya akati havana basa nevezvematongerwo enyika sezvo vakabvisa vaimbove mutungamiri wenyika VaRobert Mugabe. Mumwe mugari VaMathew Paul vanoti masoja akauya kumba kwavo akafanana nevakauraya vanhu vatanhatu muHarare sezvo vainge vasingade kuzivikanwa kuti ndivanaani. VaPaul vanoti mumwe musoja akazvivisa saMuswere Moyo uye vakanomhan’ara kumapurisa emuChegutu. Amai Mairesi Nyirenda vanoti masoja akati pane vanhu vashanu vavari kuda kuuraya nekuda kwenzvimbo yavakagara. Amai Nyirenda vanoti vave kutya kusiya vana vavo vari vega nekuda kwekuita kwemasoja aya. VaNyamadzawo vanoti vave kutyira hupenyu hwavo sezvo vakambobviswa papurazi ravo gore rapera asi vakadzoserwa nematare. Sachigaro wekomiti yezveminda mudunhu reChegutu VaTariro Tom, vanoti havazive nezvehurongwa hwekubvisa vanhu pavagere sezvo pari kuitwa wongororo yekuti ndiani ane munda uye wakakura sei nedonzvo rekudimura mimwe minda ichipihwa vasina. VaTom vanoti parizvino komiti iyi iri mudunhu reHurungwe vachiti masoja aya ari kuita zvisiri pamutemo. Mumiriri weChegutu muparamende VaDexter Nduna avo vanonzi vaishoropodzwa nemasoja aya vanoti vanhu ava havasi masoja chaiwo sezvo vari kupesana nezviri kukurudzirwa nemutungamiri wenyika VaEmmerson Mnangagwa kuti zvinhu zvese zviitwe pamutemo. Mutauriri wemapurisa mudunhu reMashonaland West Inspector Clemence Mabgweazara vati titaure naAmai Charity Charamba avo vanga vasingadavire mbozhanhare yavo sezvo ivo vasingabvumirwe kutaura nyaya dzinechekuita nemasoja kune vatori venhau. Mutauriri wemauto VaEverson Mugwisi vati tivanyorere tsambambozha kuti vaferefete nyaya iyi. Asi pataenda kumhepo vange vange vasati vapindura mibvunzo iyi.	https://www.voashona.com/a/masoja-opomerwa-mhosva-yekuda-kuita-kafiramberi-vagari-vari-pamamwe-mapurazi-ekuchegutu/4637158.html
politics	VaChamisa Vanodoma VaNcube naVaKomichi seVatevedzeri Vavo	Mutungamiri weMDC, VaNelson Chamisa, vadoma VaWelshman Ncube pamwe naVaMorgen Komichi, sevatevedzeri vavo. VaNcube naVaKomichi vari kubatana naVaElias Mudzuri kuva vatevedzeri vatatu vaVaChamisa. VaChamisa vasimudzirawo Muzvare Thabitha Khumalo kuva sachigaro vebato, uye mutevedzeri wavo vari VaTendai Biti, avo vanga vari mutungamiri wePeople's Democratic Party. VaJacob Mafume ndivo mutauriri mutsva webato. VaMafume vanga vari mutauriri wePeople's Democratic Party. Mutauriri waVaChamisa, VaNkululeko Sibanda, vati vakaedza kuti nhaurirano nechikwata cheMDC-T chinotungamirwa naMuzvare Thokozani Khupe asi zvakakona n’anga murapwa achida. Asi mutevedzeri waMuzvare Khupe, VaObert Gutu, vaudza Studio 7 kuti hapana kumbobvira paita nhaurirano dzakadai pakati pechikwata chavo nechikwata chaVaChamisa. VaSibanda vati MDCT yaMuzvare Khupe yave kushanda neZanu PF ndosaka vari kuramba kushanda nevamwe vemapato anopikisa. Asi VaGutu vati zviri kutaurwa naVaSibanda izvi ndezvemugotsi matsuro. VaGutu vatiwo kugadzwa pazvigaro kwakaitwa VaNcube pamwe naVaBiti naMafume, hakusi pamutemo sezvo vachiti zvinzvimbo zvakadai zvinogadzwa vanhu pakongiresi chete. Asi VaMafume vaudza vatori venhau kuti VaChamisa vane masimba mubumbiro ravo remitemo rekuita izvi uye pamusoro pezvo vanoti vakapihwa masimba ekuita izvi nekomiti yepamusorosoro mubato ravo pakati pemakongiresi reNational Council. Hatina kukwanisa kutaura nemamwe mapato aive mumubatanidzwa weMDC Alliance akaita seZimbabwe People First neTransform Zimbabwe kuti tinzwe paamire panyaya yekupinda muMDC. Kunyange hazvo tatadza kutaura nemutauriri weTransform Zimbabwe, VaJustin Makota, avo vanga vasiri kudaira nharembozha yavo, vane ruzivo nezviri kuitika mubato iri vanoti mutungamiri weTransform Zimbabwe, VaJacob Ngarivhume, vakamirira kuita musangano nehutungamiri hwebato ravo vasati vazivisa kuti votora gwara ripi panyaya iyi. Nyanzvi munyaya dzezvematongerwo enyika dzinoti mapato ose anopikisa ari munyika akabatana kuita bato rimwe chete ane mukana wakakura kwazvo wekubvisa Zanu PF mumasimba pachaitwa sarudzo dzinotevera. No media source currently available   	https://www.voashona.com/a/zimbabwe-opposition-appoints-his-deputies/4567289.html
business	VaMangudya Vanoti Dhiziri nePeturu Zvizere Munyika	Gavhuna weReserve Bank of Zimbabwe, Dr John Mangudya, vaudza komiti yeparamende inoona nezvemhando dzemoto kuti munyika mune mafuta emotokari akawanda uye vanhu vanofanira kuashandisa zvine mwero. Vatiwo mitsetse iri pamagaraji mazhinji inokonzerwa nekuti vanhu vari kutenga vachityira kuti achashaikwa zvakare. Vachipa humbowo pamusoro pemamiriro akaita zvinhu munyika panyaya dzepeturu nedhiziri nezvimwe, VaMangudya vati nyika yakatenga mafuta akawanda zvekuti vanhu havafaniri kutenga mafuta zvematyira sezvari kuitwa pari zvino. Vati bhanga ravo rine zvirongwa zvekutenga mafuta kubva kumakambani akawanda uye pari zvino makambani emafuta ari kuendesa mafuta aya kumagaraji mazuva ose. Semuenzaniso, vati kambani yeTrafigura inounza munyika mamiriyoni gumi nemana emarita emafuta ayo inoendesa kumakambani ePUMA, Redan, CMED, Trek ne Genesis pasvondo rega rega, panguva imwe cheteyo Total ichiunza mamiriyoni gumi, Engen ichiunzawo mamiriyoni manomwe kozotiwo IPG ichiunza mamiriyoni manomwe. Vatiwo kune mamwe makambani akawanda anopinzawo mafuta munyika achiwana rubatsiro kubva kuRBZ. VaMangudya vati kunyange hazvo nyika iine dambudziko rekushomeka kwemari yekunze, bhanga ravo riri kupa makambani anounza mafuta munyika mari inokwana kutenga mafuta anokwanira nyika yese. Zimbabwe inoda zana nemakumi maviri emamiriyoni emadhora semari yekutenga mafuta mwedzi wega. Vati mitsetse iri kuonekwa zuva nezuva pamagaraji inokonzerwa nekuti vanhu vari kutenga mafuta vachinochengeta nekutengesa pamukoto sezvo vachitya kuti anogona kuzoshaikwa. Vatiwo huwandu hwemotokari hwakwirawo zvakanyanya zvekuti munyika mave nemotokari dzinosvika miriyoni nemazana masere. Mukuru weZimbabwe Engery Regulatory Authority, VaEddington Mazambani, vaudzawo komiti iyi kuti pave kudiwa kutora matanho anopedza dambudziko remafuta aya. Vati panodiwa kumutsiridza hurongwa kwekuti pashandiswe mabhazi nematireni kuitira kuderedza huwandu hwevanhu vanoshandisa motokari. No media source currently available 	https://www.voashona.com/a/zimbabwe-rbz-governor-assures-parliament-of-abundance-of-fuel-in-the-country-john-mangudya/4709537.html
business	Mbatya Tsaru Dzorambidzwa Kupinda Munyika	Gurukota rezvemari, VaPatrick Chinamassa, vaparura hurongwa hwavo hwekuongorora mashandiro ari kuita hupfumi kana kuti mid term fiscal policy review. No media source currently available Mukuparura chirongwa ichi, VaChinamasa vanoti vatora matanho akawanda akanangana nekusimudzira maindasitiri nekuwezdera mari yehurumende. Vchitura muparamende hurongwa hwepakati pegore hwemafambisirwo emari, VaChimanasa vati kunyange hazvo paine mitero yakakura pashangu nembatya tsaru, zvinhu zvange zviri kuramba zvichipinzwa munyika uye zvava kukanganisa maindasitiri emuno. Vati kutanga mwedzi unouya, zvinhu izvi zvinenge zvisisabvumidzwe kupinda munyika, uye zvikabatwa zvichatorwa nekuparadzwa. Vatiwo zvinhu zvakaita semafuta nesipo hazvichabvumidzwe kupinda munyika, sezvo nyika iri kuzvigadzira. Vati mbatya zhinji idzi dzinounza zvirwere munyika. VaChinamasa vawedzera mitero yemotokari tsaru dzinotengwa kunze kwenyika kana kuti surtax charge kubva pazvikamu makumi maviri kubva muzana kusvika pazvikamu makumi matatu nezvishanu kubva muzana. Mari iyi inobhadharwa pamusoro peimwe yeduty inove zvikamu makumi mana kubva muzana VaChinamasa vatiwo hurumende iri ichasandura mutemo kuti machechi anoita mabasa ekutsvaga mari kana kuti profit abhadhare mutero kana kuti tax. Asi vati mari yechegumi nezvipo haisi kuzobhadhariswa mutero. VaChinamasa vatiwo hurumende iri kushishakana nenyaya yekuti mari zhinji yairi kuwana iri kuenda mukubhadhara vashandi nekudaro dare remakurukota rakatora danho rekuti mari inoenda kuvashandi inofanira kuderedzwa kubva pazvikamu makumi masere nezvitatu kubva muzana kusvika pazvikamu makumi mana kubva muzana. Vanoti izvi zvinoita kuti kurumende iwane mari yekushandisa mumabasa ebudiriro. Vaenderera mberi vachiti mutongo wakapihwa nedare repamusoro reSupreme Court unopa vashandirwi samba rekudzinga vashandi mushure mekuvapa chiziviso chemwedzi mutatu chete wakauya panguva iyo hurumende yange iri kuronga kuvandudza mitemo yevashandi kuti inakire vashandi nevashandirwi. Vati kuvandudzwa kwemutemo wevashandi kunofanira kuitwa pachitarisirwa kuti unofanira kupa mukana wekuti makambani akawanise kushanda zvakanaka vachiti pari zvino makambani akawanda ane zvikwereti zvemari yevashandi izvo zvinoatadzisa kuita basa nemazvo. Vapa semuenzaniso kambani yeZiscosteel iyo vati kunyange yakavhara makore akati kuti apfuura, mari dzevashandi dziri kuramba dzichiwedzera. Vatiwo hupfumi hwenyika hausi kuita zvakanaka uye izvi zviri kukonzerwa nekuti mabasa ekurima haasi kufamba zvakanaka uyewo maindasitiri haasikuita zvakanaka sezvo zvichidhura kuita bhizimisi munyika nekuda kwekudhura kwemari, nekudhura kwezvinhu zvakaita semagetsi nemvura. VaChinamasa vatiwo nekuda kwekusashanda zvakanaka kwehupfumi, hurumende yave kutarisira kuwana $3.6 billion gore rino kubva pane $3.9 billion yavange vachitarisira. VaChinamasa vati hurumende pamwe nevanhu vanofanira kuchinja maitiro avo kuitira kuti hupfumi hwenyika hubudirire. Mukuru wesangano rinomirira vemabhizimisi reZimbabwe National Chamber of Commerce, VaDavison Norupiri, vanoti matanho atorwa naVaChinamasa ekuchengetedza maindasitiri emuno akanaka chose uye vanoatsgira. Vatiwo zvakakosha kuti hurumende ideredze mari inoenda kuvashandi vachiti izvi zvinoipa mukana wekuita zvirongwa zvebudiriro. Mukuru weConferderation of Zimbabwe Industries, VaBusisa Moyo, vatiwo vanotsigirawo matanho atorwa naVaChinamasa. Gavhuna webhanga guru renyika, VaJohn Mangudya, pamwe nemutungamiri weMDC, VaMorgan Tsvangirai, vanga vari muparamende vachinzwa VaChinamasa vachitaura	https://www.voashona.com/a/zimbabwe-chinamasa-chifera-tsvangirai-shona/2887056.html
business	Boka reVezvitoro Rinokura muGore Rino Kunyange Paine Zvimhingamipinyi zveCovid-19	Vakuru vakati kuipa kwechimwe kunakana kwechimwe. Izvi ndizvo zvinenge zvakaitika muboka rezvekutengeserana revezvitoro, iro rinoti kunyange hazvo rakakanganiswa zvakanyanya nedenda reCovid-19 rakatokura nezvikamu zvishanu nechiga chimwe kubva muzana kana kuti 5.1 precent mugore rino. Izvi zvakaziviswa nemutungamiri wesangano rinomirira vezvitoro, reConfederation of Zimbabwe Retailers VaDenford Mutashu svondo rapera vachiti vanofara kuti boka ravo rakakura nezvikamu zvavakanga vakatarisira gore rino kunyange hazvo rakasangana nezvimhingamipinyi zvakakonzerwa nedenda iri. Nyanzvi mune zvehupfumi vari mutungamiri webato rinopikisa re Nationalists Alliance Party uye vari nhengo ye Polad, VaDivine Hove, vanoti nyaya iyi ine mativi akati kuti kuti munhu anyatsonzwisisa zviri kuitika pasi apa, vachiti zvinenge zvakakosha kuti panzwisiswe kuti kukura kuri kutaurwa uku kuri kubva papi kuchienda papi. Asi imwe nyanzvi mune zvehupfumi vachishanda nesangano reLabour and Economic Development Institute of Zimbabwe, Doctor Prosper Chitambara, vanotsanangura zvinotariswa pakukura kuri kutaurwa uku vachiti vanenge vachitarisa zvigadzirwa zvavanenge vatengesa mugore rino, vachienzanisa nezvavakatengesa mugore rapera. Asi VaHove vanoti kunyange hazvo pachida kunzwisiswa kuti zvinhu zviri kufamba sei, vanoti zvinenge zviri zvinhu zvakanaka chose kuti hupfumi hwenyika hwakakura munguva yezvimhingamipinyi zvedenda reCovid-19. Imwe nyanzvi yezvehupfumi uye vakambotungamira sangano reEmployers’ Confederation of Zimbabwe, EMCOZ, VaJohn Mufukare, vanotiwo kukura kweboka revezvitoro uku kwakave minana chaiyo pachitariswa matambudziko akawanda akakonzerwa neCovid-19 anosanganisira kuderedwa kwenguva dzekuvhurwa kwezvitoro, uye kumbovharwa kweboka revanozvishandira rinove ndiro rave guru kudarika vakabairwa zvitupa. Imwe nyanzvi vari munyori wezvehupfumi mubato reMDC-T, Doctor Tapiwa Mashakada vane mamwe maonero panyaya iyi, Asi Doctor Mashakada vanoti chinonetsa muboka iri inyaya yemitengo iri kuita chamurambamhuru. Vamwe vanotevera zvehupfumi vanoti kunyange pakaita matambudziko akadii, veruzhinji vanototi vatenge zvekudya nezvekupfeka, izvo zvinogona kunge zvakaita kuti boka iri rikure. Mune dzimwe nyika vanoongorora zvehupfumi vanoti boka iri rakatokura munguva yeCovid-19 ino sezvo vanhu vakawanda vakanga vasina zvekuita kunze kwekutenga zvinhu muzvitoro kana pamadandemitande. Sezvo nyika yatarisana nemwaka wekurima pamwe nezororo reKisimusi, boka rezvekutengesa iri rinogona kuwedzera zvakare kukura kwaro sezvo vanhu vari kuita besanwa muzvitoro. No media source currently available 	https://www.voashona.com/a/zimbabwe-economy-retail-and-wholesale-sector-grows-despite-covid-19-challenges/6306306.html
health	Vanhu Gumi neVashanu Vofa neKudya Hohwa hweMusango Hune Muchetura	Vanhu vana kubva kumhuri imwe chete vakafa mushure mekudya hohwa une muchetura kumusha weThandanani kuFilabusi Matabeleland South. Vamwe vanhu vana vanonzi vari kurwara zvakaipisisa vari muchipatara. Izvi zvave kureva kuti vanhu vanosvika gumi nevashanu vafa nekudya hohwa usingafanire kudyiwa nevanhu uhu. Bazi rinoona nezvehutano rinoti vanhu havafanire kungodya chero hohwa hwemusango sezvo humwe huchiuraya. Vamwe vanhu gumi nemumwe vakafawo kuMberengwa, Midlands svondo rapera mushure mekudyawo hohwa hune muchetura.	https://www.voashona.com/a/zimbabwe-matongerwo-enyika/4287309.html
health	Zvinhu Zvichakaminama Muzvipatara zveHurumende	Apo kudzokera kubasa kwavana chiremba kwange kusati kwaziviswa kune veruzhinji neChina masiakati, vamwe varwere vange vachiburitswa nehama dzavo muchipatara chepaChinhoyi vachinorapirwa kumba sezvo muchipatara ichi manga musina vana chiremba. Zvinhu zvanga zvasvika pakaoma pachipatara ichi izvo zvange zvave kumanikidza vamwe vanhu kuti vatore hama dzavo vachinodzirapisa kunana chiremba vakazvimirira. Muzvare Tariro Chinogwenya, avo vanogara na amai vavo mumusha unogara veruzhinji weChikonohono, vaudza Studio7 neChina masikati kuti amai vavo vakadimurwa gumbo nezuro nachiremba wavakatora kubva kuHarare uyo vakabhadhara madhora ekuAmerica mazana mana. Muzvare Chinogwenya vati amai vavo vakanonokerwa kurapwa sezvo vari murwere weshuga izvo zvakazokonzera kuti vadimurwe gumbo. Muzvare Chinogwenya vati vakaisa amai vavo muwadhi yakatsaurwa iyo vati inodhura sezvo vari kubhadhara madhora makumi matatu ekuAmerica pazuva. Mumwe mugari, Amai Cleopatra Tsomondo, vaudza Studio7 kuti vakaburitsa murume wavo muchipatara cheChinhoyi nekuti ainge asingarapwe zvakakwana. Amai Tsomondo vati mari yavari kubhadhara chiremba akazvimirira nemishonga yakawanda zvikuru. Mumwe murwere adzoserwa kumba nhasi, VaErick Madzimbamuto, vati vadzoserwa kumba vachinzi pachipatara hapana vanachiremba. Mumwe murwere anoda kuzivikanwa nezita rekuti Tawanda ati zvave pachena kuti vana mukoti havachashande sezvavanofanirwa kuita. Mukuru webazi rezvehutano mudunhu reMashonaland West, Dr Wencilus Nyamayaro, vati chipatara chemuChinhoyi chakaremerwa zvakanyanya sezvo varwere vematunhu madiki vachiendeswa pachipatara ichi. Mukuru wechipatara chemuChinhoyi, Dr Collet Mawire, vatiwo madhokotera anga asati ave pabasa panguva yashanyirwa chipatara ichi neStudio7. Vanhu vakawanda vari kutarisira kuti vana chiremba vachadzokera pamabasa avo nechimbi chimbi zvichitevera kumiswa kwaitwa kuramwa mabasa uku nesangano ravo reZimbabwe Hospital Doctors Association. No media source currently available Zvichakadaro, mubati wehomwe muZimbabwe Hospital Doctors Association, Dr Prince Butau, vaudza Studio 7 kuti pachine zvinhu zvakawanda zvichiri kutauriranwa nehurumende sezvo zvichemo zvavo zvizhinji zvisati zvagadziriswa. No media source currently available 	https://www.voashona.com/a/zimbabwe-hospital-doctors-association-returns-to-work/4737526.html
business	GMAZ Inoti VaMnangagwa Vanoziva nezveNyaya yeMari Inofungidzirwa neParamende Kuti Haina Kufambiswa Zvakanaka	Sangano reGrain Millers Association kana kuti GMAZ nhasi razivisa paramende kuti rakabatsira Grain Marketing Board nemari yekugadzirisa matura ayo mushure mekunge rakumbirwa kuita izvi nemutungamiriri wenyika, VaEmmerson Mnangagwa, panguva yavaive mutevevedzeri wemutungamiriri wenyika zvakare vari sachigaro wedare remakurukota ainona nezvekuti nyika yawana chikafu chakakwana kana kuti Food Security pachirungu. Avo ndisachigaro wekomiti yeparamende inoona nezvekurima, VaJustice Mayor Wadyajena, vachikandirana makobvu nematete nasachigaro weGrain Millers Association of Zimbabwe, VaTafadzwa Musarara. VaMusarara, nhasi vaudza komiti yeparamende inoona nezvekurima, kuti vakapa kambani yehurumende yeGMB mari yekugadziria matura ayo muna 2016 mushure mekunge vakumbirwa kuita izvi naVaMnangagwa. Vaenderera mberi vakati vakaudzwa naVaMnangagwa kuti chirongwa cheCommand Agriculture chaizoburitswa goho rakanaka nekudaro vaida kuti GMB igadzisirise mataura ayo uye vaida kuti sangano ravo ribatsire panyaya iyi. Vati mushure mekutaura naVaMnangagwa, vakazoita mumwe musangano nevaive gurukota rezvemari, VaPatrick Chinamasa, apo vakazoita chibvumira chekubatsira GMB nemamiriyoni mapfumbamwe emadhora ekuAmerica. Vati vakabvumirana kuti hurumende yaizobhadhara mari iyi nekutengesera sangano ravo chibage nemutengo uri pasi izvo zvinove zvakazoitika. Kunyange hazvo VaMusarara vaburitsa magwaro avati anoratidza kuti mari iyi yakashandiswa kubva kubhanga ravo reMetbank pamwe nevanoongorora mari dzeGMAZ kana kuti auditors veBaker Tilly, GMB yaramba kuti yakawana mari kubva kuGMAZ. Mukuru anoona nezvekufambiswa kwemabasa muGMB, VaClemence Guta, vati GMB yakagadzirisa matura ayo nemari yaitengwa chibage nenhengo dzeGMAZ. Panyaya yekuti bazi rezvemari raiziva nezvekubatsira kwakaitwa GMB neGMAZ, VaWadyajena vati paramende yakanyorera kugurukota rezvemari Muzvinafundo Mthuli Ncube avo vakataura kuti hapana humbowo rweizvi mubazi ravo uye havana zvavanoziva nezvenyaya iyi. VaWadyajena vati nekuda kwaizvozvo VaNcube vakati hapana humbowo hwavaikwanisa kupa komiti yavo. Komiti yaVaWadyajena yati iri kuenderera mberi nekuongorora nyaya iyi uye inoda kuti GMAZ iendese kuparamende magwaro aya kaita chibvumirano chekubatsira GMB nebazi rezvemari nezvimwe zvingabatsire komiti iyi panyaya iyi. Mune imwewo nyaya, komiti yaVaWadyajena yange ichida kuziva kuti GMAZ yakashandisa sei mamiriyoni makumi maviri nemanomwe emadhora ekuAmerica ayakapiwa neReserve Bank of Zimbabwe. VaMusarara vati mari iyi yakashandiswa kutenga gorosi kunze kwenyika. Vati mari iyi haina kupihwa kuGMAZ asi kuti yakapihwa kukambani yeHolbud iyo inove kambani yaiunza gorozi munyika. Asi VaWadyajena vati komiti yavo haina kugutsikana nezvetaurwa naVaMusarara uye vati kuferefetwa kwakaita neparamende kumakmbani akaita seZimbabwe Revenue Authority, kwaratidza kuti GMAZ haina kana kumbotenga gorosi kubva kunze kwenyika asi kuti izvi zvakatoitwa neimwewo kambani inonzi Drostky. VaMusarara vabvuma kuti Drostky ikambani yavo uye VaWadyajena vati komiti yavo iri kuenderera mberi nekuongororo kuti sei Droskty iri iyo yaitenga gorosi kubva kunze kwenyika ichishandisa mari yainge yapihwa GMAZ. Mangwana komiti yaVaWadyajena iri kutarisirwa kushanyira makambani aVaMusarara anoti Drostky neAlpha Grain apo iri kuenderera mberi nekuongororo nyaya iyi. Nyaya iyi yaifanira kunge yakaitwa gore rapfuura asi VaMusarara vakanyorera kumutauriri weparamende VaJacob Mudenda vachiti vaida kuti inzikwe nekomiti inoona nezvekushandisa kwemari yehurumende sezvo vaiona VaWadyajena semunhu aive nedivi raakarerekera. Asi hutungamiriri weparamende hwakagara pasi hukaona zvakakodzera kuti VaMusarara vamire pamberi pekomiti yaVaWadyajena ndokuvatumira masamanisi azovaunza kudare nhasi. VaWadyajena varatidzawo kusafara kuti VaMusarara pamwe nevashandi veGMAZ vaitaura kumapepanhau nezveongororo iyi uye vati kana zvikaitika zvekare vachatongwa nenyaya yekuzvidza dare. VaMusarara avo vauya negweta ravo varambidzwa kushandisa gweta ravo uyewo mutauriri wesangano reGMAZ, VaGarikai Chaunza, avo vange vatora mhiko yekuti vape humbowo vadzingwa mudare vachinzi vange vave kukanganisa komiti iyi. VaChaunza vayambirwawo kuti vacharangwa kana vakaramba vachitaura pamusoro penyaya iyi. Ongororo iyi iri kuenderera mberi uye VaMusarara pamwe nedzimwe nhengo dzeGMAZ vanzi vachakokwa zvakare kudare. No media source currently available  	https://www.voashona.com/a/gmaz-inoti-vamnangagwa-vanoziva-nezvenyaya-inofungidzirwa-neparamende-kuti-haina-kufambiswa-zvakanaka/5303372.html
business	RBZ Yoti Inomira neGwaro reMazita eVanhu Vari Kubira Nyika Mari Vachiburitsa Kunze	Gavhuna webhanga guru renyika Doctor John Mangudya vanoti vanomira negwaro ravakaburitsa revanhu vavanoti vari kubira nyika mari vachiiyendesa kunze kwenyika zvisiri pamutemo. Arthur Chigoriwa anotipa nyaya inotevera. Gwaro rakaburitswa iri riri kushorwa nevakawanda vanoti vaitarisira kuona mazita evakuru-vakuru vezvematongerwo enyika sezvo vakawanda vavo vachinzi vanoendesa mari yehuwori kunze kwenyika. Asi VaMangudya vanoti vanomira negwaro ravo sezvo zviri kuita makabhani aya nevanhu ava zviri kuita kuti vanhu vashaye mari munyika. Panyaya yekuti pane vanhu vari kufungidzirwa nevakawanda kuti vari\nkuita zvehuwori vachiburitsa mari, VaMangudya vanoti kana pane anoziva vanhu vacho ngaamhan'are. Mumwe mugari wemuChinhoyi, VaJasper Kawondera, vanoti gwaro rakaburitswa harina mazita evanhu vanofungidzirwa nevakawanda kuti vane mari dzakawandisa kunze kwenyika. VaKawondera vanoti zviri pachena kuti vanhu vakatiza munyika\nvakaendesa mari kunze kwenyika zvisiri pamutemo iyo yavave kushandisa\npari zvino. Vanoti kune mazita ari pamiromo pevakawanda asiri mugwaro reRBZ iri, zvikuru vakuru-vakuru muhurumende, nemamwe mapoka ezvemabhizimusi, nematongerwo enyika. Mumwe mushandi weimwe kambani anoda kuzivikanwa nezita rekuti\nTambudzai anoti mazita akaburitswa mashoma sezvo kambani yavo iyo\ninotengesa nzvimbo dzekuvaka dzimba kuvagari vari kunze kwenyika, asi\nvachibhadharira mari yekutenga kuBritain. Mamwe makambani nevanhu vakaburitswa mazita avo vanoti zvakabuda mugwaro reRBZ manyepo sezvo vakapedzerana nebhanga guru renyika iri kare. Kunyange vakuru vemakambani varamba kudomwa nemazita vanoti vakapedzerana nebhangi guru renyika. Mumwe mushandi wekambani yeUnilever asina kuda kudomwa nezita anoti zita rekambani yake rakadomwa nekuda kwekusagona basa kwebhangi guru\nrenyika sezvo vakabhadhara mari yakabuda kare kare. Nyanzvi munyaya dzezvehupfumi, vachishanda nesangano reLabour and Economic Development Research Institute, Doctor Prosper Chitambara, vanoti vanhu vakaburitswa mugwaro iri vashoma zvichienzaniswa nemari yakambotaurwa iyo inosvika kumabhiriyoni ane chitsama. VaChitambara vanoti hurumende ichine mukana wekuzvichenesa kana ikaita\nkomishoni inoongorora kuburitswa kwemari munyika nemunhu wese. Kuburitsa mari zvisiri pamutemo kana kuwana mari kunze kwenyika munhu\nasingataure kuhurumende mari yaanenge awana kuti abhadhare mutero\nimhosva. Vamwe vanoona nezvehupfumi vanoti mitemo yakafanana nekurambidza\nvemabhizinisi kudzosera mari yavanenge vashanda kumusha kwavo zvimwe\nzvezvinhu zvinodzinga vemabhizinisi vekunze. Mamwe magweta anotiwo zvinonetsa kusunga vakaburitsa mari ava sezvo mutemo wacho usina kujeka. No media source currently available 	https://www.voashona.com/a/zimbabwe-economy-externalization-mangudya/4319770.html
sports	Zhoya apihwa ‘red card’ neFIFA	  AIMBOVE munyori mukuru wevaridzi vepembe kuZIFA, Obert Zhoya, akatemerwa zvirango zvekuti asave nechekuita nenhabvu kwemakore mashanu zvichitevera kubatwa kwaakaitwa nemhosva yekushungurudza zvine chekuita nebonde varidzi vepembe vechidzimai.   Akabva aripiswa US$20 400.   Zhoya akasiya chigaro chake muna Kubvumbi gore rino apo FIFA yakatanga kuferefeta nyaya yakaendeswa kwavari nevanhu vaimupomera mhosva.   Zhoya akawanikwa aine mhosva nesangano reFIFA Adjudicatory Independent Ethics Committee. Muchinyorwa, FIFA, iyo isingade kunzwa nyaya dzine chekuita nekushungurudzwa, inoti chikwata chaiferefeta nyaya iyi chakagutsikana nehumboo hwachakawana panyaya yaZhoya.   “Mushure mekunyatsoongorora humboo hwakabva kune vakashungurudzwa zvichitevera kuferefetwa kwakaitwa nyaya iyi, chikwata cheInvestigatory neAdjudicatory Chamber chakagutsikana kuti Zhoya akatyora mutemo weArticle 23 (Protection of physical and mental integrity), Art. 25 (Abuse of position) uye Article 13 (General duties) yeCode of Ethics,” chinodaro chinyorwa cheFIFA.   Zhoya akaziviswa nezvemutongo wake uyu nezuro, zuva iro pakabva patanga zvirango zvaakatemerwa. Aimbove shefu waZhoya, Bryton Malandule ari kupomerwawo mhosva yekushungurudza varidzi vepembe vachidzimai uye nyaya yake iri kuferefetwa.   Nyaya dzekushungurudzwa nenzira yepabonde munhabvu, kubva kuhutungamiri kusvika kuvatsigiri, huri kuwanda muZimbabwe zvekuti vanamazvikokota vanoti nyaya yaZhoya inofanirwa kuve mucherechedzo kune vangade kuzopara mhosva dzakadai mune remangwana.	https://www.kwayedza.co.zw/zhoya-apihwa-red-card-nefifa/
health	South Africa Inoti Vabvakure Vachabaiwavo Nhomba yeCovid-19	Hurumende yeSouth Africa yakazivisa kuti vanhu vese vari mu South Africa vachakwanisa kubaiwa mushonga wenhomba, kana kuti vaccine, wekudzivirira chirwere che Covid-19. Izvi zvinotevera gurukota reSouth Africa rinoona nezvehutano, VaZweli Mkhize, vazivisa kuti South Africa ichangobaya mushonga uyu pazvizvarwa zveSouth Africa chete, kwete vabvakure. Mushure mekushorwa zvikuru nenyanzvi dzezvehutano nemasangano anorwira kodzero dzevanhu, mutungamiri weSouth Africa, VaCyril Ramaphosa, vakazivisa neMuvhuro kuti vanhu vakuru vose vari munyika iyi vachabaiywa mushonga uyu zvisinei kuti zvizvarwa zvekunyika ipi. Sangano reHuman Rights Watch, iro rakashoravo zvikuru hurumende yeSouth Africa payakange yataura zvekusarura vabvakure mukudzivirira chirwere ichi, rinoti izvi ndizvo zvinotarisirwa kuitwa munyika dzose, kusanganisa muSouth Africa. Mukuru weHuman Rights Watch kuchamhembe kwe Africa, VaDewa Mavhinga, vanoti sezvo South Africa ine mbiri yekusarura vabvakure, sangano ravo richange rakatarisisa kuona kuti South Africa inoita here kana kuti kwete, zvayavimbisa kuita izvi. No media source currently available 	https://www.voashona.com/a/zimbabwe-cyril-ramaphosa-uturn-on-vaccinating-non-south-africans-dewa-mavhinga/5762421.html
sports	Hatikwate: Chegutu Pirates	  CHIKWATA chenhabvu cheChegutu Pirates chinoti hachina chimwe chachinovhunduka apo chatarisana nekusangana neSimba Bhora FC mumutambo weAxis Solutions Super 8 Tournament svondo rino.   Mitambo iyi ichaona zvikwata zvange zviri muTop 8 zvichibandana apo ligi reNorthen Region Soccer League (NRSL) rakamboenda pazororo. Mumitambo iyi, kunze kweChegutu Pirates ichisangana neSimba Bhora FC, Herentals U20 FC ichatamba neBlack Mambas FC, Golden Eagles ichitatsurana neNgezi U19 FC uye Commando Bullets ichibandana neTrojan Stars FC.   Munyori mukuru weChegutu Pirates, Jeffrey Wachiseka, anoti vagadzirira mutambo uyu uye hapana chikwata chavanotya.   “Zvikwata zvose zvikuru, kusanganisira iyo Simba Bhora, tiri kusangana nayo svondo rino mumutambo weAxis Solutions Super 8 Tournament, takatombosangana nayo tikasvitsana kumiganhu.   “Haina kutikunda uye hatisati tambokundwa nezvikwata zvikuru, taitozvikunda. Saka tiri kuzvitemba kuti tine mukana mukuru wekufambira mberi mumutambo uyu,” anodaro Wachiseka.   Murairidzi weNgezi Under-19 FC, Klifton Kadurira, anoti chikwata chavo chiri kutamba nhabvu inonwisa mvura uye vanoda kubika vatambi vechidiki avo vanozotumira kuchikwata chevakuru.    Klifton Kadurira   “Isu tinofara kuve pakati pezvikwata zvisere zvakabudirira kuti zvigokwikwidza mumutambo weAxis Solutions Super 8 Tournament. Zvinorakidza kuti basa ratiri kuita rekubika vechidiki riri kufamba negwara chairo.   “Kutaura kuno, tine vatambi vatatu avo vave kutotambira muchikwata chevakuru. Saka ticharamba tichisevenza nevechidiki tichivabika.   “Mutambo weAxis Solutions Super 8 Cup tiri kuona kuti uri kusimudzira vatambi vedu vazhinji,” anodaro Kadurira.   Zvakadaro, neMugovera svondo rino apo Simba Bhora FC iri kutamba neChegutu Pirates, nemusi weSvondo kuchasangana Herantals U20 neBlack Mambas.	https://www.kwayedza.co.zw/hatikwate-chegutu-pirates/
politics	Zanu PF Inoti Zvirango zveAmerica Ngazvibviswe	Mutungamiriri weAmerica, VaDonald Trump, vakawedzera neMuvhuro rimwe gore pazvirango zvakatemerwa vakuru vakuru muhurumende yeZanu PF, pamwe nemakambani anodyidzana nehurumende yaVa Emmerson Mangagwa. VaTrump vakati maitiro evanhu vari pazvirango izvi anokanganisa kutonga kwejekerere. Vakatiwo kodzero dzevanhu vemuZimbabwe dziri kuramba dzichityorwa nehurumende yaVa Mnangagwa. VaTrump vakati sarudzo dzakaitwa munyikaa gore rapera dzaifanirwa kunge dzakapa mukana wekuti Zimbabwe ipinde munzira itsva, ichipa America mukana wekuti itange zvekare kudyidzana nayo, asi izvi hazvina kuitika. Studio7 haina kukwanisa kubata mutauriri waVa Mnangagwa, Va George Charamba, kuti tinzwe divi ravo. Hatina wo kukwanisa kubata munyori mubazi rezvekuburitswa kwemashoko, VaNick Mangagwa. Asi imwe nhengo yeZanu PF, uye vaimbove mumiriri weMpopoma Pelandaba mudare reNational Assembly, VaJoseph Tshuma, vanoti VaTrump havasi kuziva zvavari kutaura nekuti zvinhu zvinonetsa muZimbabwe hazvigone kugadziriswa nenguva pfupi. America yakatemera zvirango zvehupfumi nekufamba vakuru vakuru muhurumende yavaive yaVaRobert Mugabe muna 2003 zvicitevera kutyorwa kwekodzero dzevanhu muZimbabwe. No media source currently available 	https://www.voashona.com/a/zanu-pf-officials-says-us-should-remove-sanctions/4813686.html
politics	Mutongo weDare Unomanikidza Hurumende Kudzika Mutemo Unotara Mashandiro eMakurukota neVatevedzeri veMutungamiri weNyika Wotambirwa neMufaro	Dare repamusoro reHigh Court neChitatu rakapa mutongo wekuti gurukota rezvemitemo VaZiyambi Ziyambi pamwe negweta guru rehurumende, VaPrince Machaya, vange vabuda nemutemo unotara mitemo inofanirwa kuteverwa nevatevedzeri vemutungamiri wenyika, makurukota pamwe nevatevedzeri vemakurukota mukuita mabasa avo kana vari muhofisi, kana kuti Code of Conduct. Vachipa mutongo wavo, mutongi weHigh Court Justice David Mangota vakapa vaviri ava mazuva makumi mana nemashanu (45) ekuti vange vabuda nebhiri iri uye ringe raendeswa kudare remakurukota. Mutongo uyu unotevera matanho ekuenda kumatare edzimhosva akatorwa nemumwe mudzidzi wezvemitemo wepachikoro chepamusorosoro cheZimbabwe Ezekiel Guti University, ZEGU, Nyasha Chirima, uyo aida kuti dare rimanikidze VaZiyambi pamwe naVaMachaya kuti vabude nebhiri iri sezvinokurudzirwa nechikamu 106 (3) chebumbiro remitemo yenyika. Vaive mutevedzeri wemutungamiri wenyika, VaKembo Mohadi, vakamanikidzwa kusiya basa mushure mekunge nyaya dzavo dzehupombwe dzaburitswa mumadandemutande. Svondo rapera mutungamiri wenyika VaEmmerson Mnangagwa vakadzinga basa vaive mutevedzeri wegurukota rezvekurima, VaDouglas Karoro, mushure mekunge vapomerwa nyaya dzehuwori. Hatina kukwanisa kubata VaZiyambi Ziyambi sezvo vanga vasingadairi nharembozha yavo. Takundikanawo kubata VaMachaya kuti tinzwewo divi ravo panyaya iyi. Asi gweta rinorwira kodzero dzevanhu vachishanda nesangano reAll Hands on Justice, VaKennedy Masiye, vanoti mutongo uyu mutongo wakanaka kwazvo uye wanga watononokesa. VaMasiye vanoti havaoni zvavo pachizotorwa matanho ekuti pange pave nemutemo uyu nekukasika, kunyange hazvo uri mutongo uri kuendesa zvinhu mugwara rakanaka. No media source currently available 	https://www.voashona.com/a/6609629.html
sports	‘Tagadzirira kudzoka kwePSL’	  VARAIRIDZI vezvikwata zvakasiyana zvinokwikwidza muCastle Premier Soccer League (PSL) vanoti vakagadzirira kudzoka kwemitambo iyo iri kutanga nemusi weMugovera svondo rino zvichitevera makore maviri yakambomiswa senzira yekurwisa kupararira kwechirwere cheCovid-19.   Svondo rino, kuchange kusingadanwe anonzwa kunhandare dziri kumativi mana enyika uko zvikwata zvichatatsurana mumitambo yePSL yekutanga iyo yakapedzisira kutambwa mugore ra2019 apo FC Platinum yakahwina mukombe uyu kechitatu.   Varairidzi vakaita hurukuro neKwayedza svondo rino vanoti vane mufaro mukuru nekudzoka kwemitambo iyi.   Murairidzi wevakomana vatsva muPSL veCranborne Bullets – Nesbert ‘Yabo’ Saruchera – anoti chikwata chake chagadzirira zvakasimba kusangana nezvimwe zvavakabva nazvo kuDivision One. Mumutambo wekutanga, Cranborne Bullets ichasangana neChicken Inn kuLuveve Stadium kuBulawayo.   Yabo anoti mitambo yavange vachitamba yeChibuku Super Cup yakabatsira chaizvo kuumba chikwata chake apo chatarisana nemwaka wacho wekutanga muPSL.   “Yazosvika mitambo yatange takamirira kwenguva ndefu. Takatarisira zvikuru svondo rino apo tichatamba mutambo wedu wekutanga wePSL tichisangana neChicken Inn, maGamecocks. “Zvinhu zvatange takatarisira kwenguva ndefu asi tichikundikana kuzviita nekuda kwedenda reCovid iro range richidzorera mutambo wedu uyu kumashure. Iye zvino tave kutarisira mberi, mutambo wave kutsvuka ropa. Tingave tiri vadiki pazita sezvo tichangopinda muPSL asi tinovimbisa kuti tichatamba nhabvu inonwisa mvura,” anodaro Yabo.   Kuchiti murairidzi weTriangle United – Taurai Mangwiro – anoti kudzoka kwemitambo yePSL kunofadza asi zvakakosha kuti vose vane chekuita nenhabvu varangarire kuti denda reCovid-19 richiriko uye votora matanho ose ekuridzivirira.   “Iyi ndiyo nguva yatange takamirira kubva takaenda palockdown, taingoti nhabvu yedu ichanyatsodzoka rinhi. Iye zvino tine mufaro kuti tave kuchisimudzira mitambo yedu. “Asi zvakakosha kuti tirangarire kuti Covid-19 ichiriko haisati yapera. Saka patinenge tichitamba mitambo yedu titevedzere matanho ose anodiwa ekudzivirira kupararira kwedenda iri,” anodaro.   Chikwata chaMangwiro mutambo wacho wekutanga wemwaka uno chiri kunanga kuBulawayo uko chichasangana neBulawayo Chiefs. Murairidzi weChicken – Joey ‘Mafero’ Antipas – anoti mwaka wegore rino uchanakidza zvikuru sezvo vatsigiri vange vasuwa nhabvu.   Mafero, uyo chikwata chake cheGamecocks chakaburitswa muquarter-final yeChibuku Super Cup svondo radarika, anoti vachashanda nesimba kuti vagopedza vari pakati pezvikwata zvepamusoro. “Takatarisana nekudzoka kwemitambo yePSL, mutambo wedu mukuru wenhabvu munyika. Mutambo uyu pawange usingatambwe zvange zvichitirwadza, asi zvakakosha nekuti taive pakaoma senyika nekuda kweCovid-19. Isu tiri kutarisira zvikuru kutanga kwemitambo uye tinovimbisa kuti ticharwa semvumba mumitambo yedu tiyedze kusimudza mukombe watakambohwina 2015. Ndinoziva kuti zvakaoma nekuti tinenge tichikwikwidza nezvikwata zvakasimba,” anodaro Mafero.   Zvakadaro, kune mimwe mitambo iriko svondo rino, Dynamos ‘DeMbare’ inenge iri pamusha apo ichasangana neYadah Stars kuchiti vakaomana veBlack Rhinos vachange vari pamusha zvakare vachitatsurana neHighlanders.   FC Platinum iri kutanga mwaka wayo mutsva iri pamusha apo ichasanganawo nevakomana vachangopinda muPSL veTenax.	https://www.kwayedza.co.zw/tagadzirira-kudzoka-kwepsl/
politics	Paramende Yozeya Mutemo weSarudzo weElectoral Amendment Bil	Dare reNational Assembly riri kuzeya mutemo wesarudzo weElectoral Amendment Bill, uye chibvumirano chemapato ezvematongerwo enyika chekuita sarudzo dzakachena dzisina mhirizhonga, cheElectoral Code of Conduct for Political Parties and Candidates and Other Stakeholders chapinzwawo mubhiri iri kuti chive mumutemo wesarudzo. Bhiri iri rakanangana nekuvanduza mitemo yesarudzo kuti nyika ikwanise kuita sarudzo dzakachena. Zvimwe zviri kudiwa nemapato anopikisa kuti mapato aya avewo nechekuita pamwe nekuongorora kudhindwa kwemagwaro ekuvhotesa kana kuti maballot papers. Mapato aya anodawo kuti mitemo yesarudzo usungire mapato kuti ape mukana wakaenzana kuvanhukadzi nevanhurume pazvinzvimbo zvese zvino kwikwidzwa musarudzo. Chibvumirano chemapato chekuita sarudzo dzakachena icho chapinzwa mumitemo yesarudzo, chinorambidza nyaya dzemhirizhonga uye chinosungira kuti vemapato, vemasangano anoshanda akazvimirira, vanokwikwidza musarudzo vapanane mukana pamwe nekuregawo vamwe vachitaura pfungwa dzavo pamwe nekupinda mumisangano pamadiro. Chibvumirano ichi chinosungurirawo kuti vanhu vapihwe mukana wekuzvishambadza uye chinoti vaye vachazenge vachibvisa kana kubvarurwa zvinyorwa zvevamwe kana kuti maposters, varangwe nemutemo. No media source currently available Chibvumirano ichi chinorambidzawo kutenga vavhoti kana kutyityidzira vanhu kuti vavhotere bato rinenge richida munhu. Chinorambidzawo vemapato kuti vataure zvinenge zvabuda musarudzo zvisati zvaziviswa neZimbabwe Electoral Commission. Mukuru wesangano rePlatform for Youth Development, VaClaris Madhuku, vati danho rekuisa chibvumirano chemapato mumutemo wesarudzo chakanaka chose. VaMadhuku vati sezvo wave mutemo vanenge vautyora vacharangwa. Vati kana mutemo mutsva wesarudzo ukatevedzwa, nyika inogona kuita sarudzo dzakachena. Chibvumirano ichi chinosungirawo vemapato ezvematongerwe enyika kurega vatapi venhau vachipinda mumisangano yawo yekutsvaga rutsigiro pamwe nekuvachengetedza. Mukuru weMedia Institute of Southern Africa – Zimbabwe, VaTabani Moyo, vati vanofara nenyaya yekuti vatapi venhau vachengetedzwe pavenenge vachiita basa ravo. VaMoyo vati vatapi venhau vanogara vachishungurudzwa nemapato ezvematongerwo enyika zvikuru munguva yesarudzo uye mutemo unofanira kubuda nezvirango zvakaomarara kune vanoshungurudza vatapi venhau. Dare richiri kuzeya bhiri iri uye rinotarisirwa kuripasisa chero nguva	https://www.voashona.com/a/zimbabwe-parliament-electoral-bill/4385354.html
business	Vagari vekuMasvingo Vochema neKukwira kweMitengo yeZvekudya	Vagari vemudhorobha reMasvingo vochema-chema kuti mitengo yezvinhu, kunyanya chikafu, yakakwira zvisingaiti muzvitoro apo hurumende iri kuti mamiriro ehupfumi hwenyika hwaka gadzikana. Vamwe vagari vataura neStudio 7 vanoti vakashamisika svondo rino mitengo yezvikafu zvakaita sehupfu, mafuta ekubikisa pamwe nenyama zvamuka zvakakwira mutarara. Amai Rumbidzai Magomo vemumusha we Mucheke F, vanoti hupenyu huri kuramba huchivaomera nekukwira kwaita mitengo svondo rino. Chisaga chehupfu cinorema makirogiramu gumi chave kuita mazana mashanu nemakumi mashanu emadhora e RTGS kubva mumazana mana muchitoro che OK. Apowo kirogiramu imwe chete yenyama, yaiita mazana matatu emadhora eRtgs yave kuita mazana matanhatu emadhora akaraudzira, zvimwe chete nemafuta ekubikisa. Marita maviri aiita zana nemakumi manomwe emadhora ave kuita mazana maviri nemakumi mashanu emadhora e RTGS. Vagari vazhinji vanoti mitengo iri kukwira asi mihoro yavo isiri kukwira nekudaro zvichawedzera kutambura kwavo sezvo kuwana chikafu chakakwana kunenge konetsa. Muzvare Eve Mamombe, vanoti kukwira kuri kuita mitengo yechiakafu munyika kwovashaisa hope. Sangano rinomiriria vashandi munyika, reZimbabwe Congress of Trades Unions(ZCTU), rinoti mihoro yakatarwa nehurumende yevashandi vepasi inokwana zvikamu gumi nezviviri kubva muzana pamari inodiwa kushandiswa nemhuri yevanhu vashanu munyika. Sangano rinomirira vatengi munyika reConsumer Council of Zimbabwe rinotiwo mhuri yevanhu vatanhatu inoda mari inosvika zviuru makumi maviri nechimwe yemaRTGS apo vashandi vazhinji vachiwana mari isingapfuuri zviuru zvishanu zvemadhora emunyika pamwedzi. Mutungamiriri we ZCTU munyika VaPeter Mutasa, vanoti vashandi vari kunonga svosve nemuromo uye vadzorerwa munguva yehutongi hwevapambepfumi. Studio 7 yatadza kunzwa divi rehurumende panyaya iyi sezvo gurukota rezve maIndasitiri nekutengeserana munyika, Amai Sekai Nzenza vanga vasingadairi nharembozha yavo. Asi vachitaura mudare reparamende munguva pfupi yapera Amai Nzenza vakati hurumende iri kushushikana nekukwira kwemitengo uye vachashanda nemamwe mapazi ehurumende kuti vagadzirise nyaya iyi. Asi vamwe vagari vanoti zvinoshamisa kuti hurumende inogara ichiti zvinhu zvakanaka munyika iyo mitengo ichikwira kudai. VaLovemore Mashinga vanoti ivo nenyaya yekudhura kuri kuita zvinhu vave kutodya kashoma pazuva. Vanoona nezve hupfumi hwenyika vanoti mitengo iri kukwira mumari yemunyika nekuti iri kukwikwidzana ne mari yekunze yakasimba yeku America iyo yave kubvumidzwa kutenga. No media source currently available 	https://www.voashona.com/a/zimbabwe-basic-commodities-price-hike-in-masvingo-shocks-residents/5633141.html
business	Vanhu Vomanikidzwa Kutenga Hupfu neZvitupa	Vamwe vagari vemuChinhoyi vanoti havasi kufara nedanho rakatorwa nevamwe vanotengesa hupfu rekuti munhu aburitse chitupa chake kuti atenge hupfu. Zvitoro zvakaita seN. Richards, Gain Wholesale neOK Zimbabwe zvave kutengesera hupfu kune munhu anenge ayine chitupa chete. Danho iri riri kushorwa nevakawanda avo vari kuti zvinosiya vanhu vakawanda vasina zvitupa vachifa nenzara. Mumwe mugari wemuChinhoyi VaBasildon Kanonge vanoti zvekudya ikodzero yemunhu nekudaro haafanirwe kutadza kudya nekuti haana chitupa. Izvi zvatsigirwa naVaIsrael Nyandoro avo vanoti vanhu vakawanda havasikupihwa zvitupa kwamudzviti zvichinzi havana mapepa anogadzira zvitupa. Asi vamwe vakaita saAmai Cornilia Matekenya vanoti kutenga hupfu munhu aburitsa chitupa zviri kuita kuti hupfu hutengwe nevanhu vakawanda uye zvinoderedza huori. VaDesire Mapfumo vanoti zvose zviri kuitika zvinoreva kuti chikafu chishoma munyika nekudaro hurumende inofanirwa kuunza hupfu hwakawanda kuvanhu. Mukuru wechitoro cheN. Richards VaJohn Matikiti vanoti vari kuti munhu anoda hupfu anofanirwa kuuya nechitupa kuti vazvichenure kana vazobvunzwa kuti vakatengesera ani hupfu. Hupfu hweRoller Meal uhwo hwavekutengwa nemadhora makumi manomwe emabhondi kana RTGS sezvo vanohugaya vachipihwa mari nehurumende huri kunetsa munyika yose. Hurumende iri kufungawo kupa vanhu vanoshaiwa makuponi ekutenga hupfu senzira yekupedza huori munyaya dzezve kugaya nekutengeswa kwehupfu. Vamwe vanhu vari kupomerwa mhosva yekutanga hupfu muzvitoro nemari iri pasi vonoutengesa nemutengo wepamusoro pamukoto. World Food Programme inoti vanhu vanoda kusvika mamiriyoni masere vakatarisana nenzara inotyisa munyika uye vanoda kupihwa chikafu nechimbi chimbi. Izvi zvinonzi nesangano iri zvakakonzerwa nekusanaya zvakanaka kwemvura uye mitemo yehurumende iri kungovandudzwa chero nguva. No media source currently available 	https://www.voashona.com/a/vanhu-vomanikidzwa-kutenga-hupfu-nezvitupa/5308673.html
sports	Rodriguez odzika midzi kuMunich	(27) acharamba ari kuBayern Munich kusvika mwaka wegore rino wapera uye haasi kuzoenda kuArsenal kana, kuNapoli mwedzi uno.   Chizvarwa chekuColombia ichi, chiri kuBayern kwemwaka miviri nechikwereti kubva kuReal Madrid uye haasi kunyatsotamba sezvaangade achirairidzwa naNiko Kovac mwaka uno.   Akatadza kutamba mitambo mitanhatu yeBundesliga nemiviri yeChampions League mushure mekunge akuvara gumbo rake munaMbudzi ndokuzodzoka svondo radarika apo vakakunda Hoffenheim.   Mamiriro ezvinhu aya ndiwo akaita kuti pabude mashoko ekuti anogona kuenda kuArsenal kana kuti kuNapoli mwedzi uno kuti atambe kakawanda.   Asi, sekutaura kweESPN FC, Rodriguez acharamba ari kuBayern kusvika kondirakiti yake yapera panopera mwaka uno uye anogona kuramba ariko mwaka unotevera.   Zvimwe zviri mukondirakiti iyi zvakawiriranwa mugore ra2017, zvinotaura kuti Bayern inofanirwa kutenga mutambi uyu yobhadhara mari inosvika 37 miriyoni paunzi.   Rodriguez akwanisa kunwisa katatu nekubatsira vamwe vatambi kunwisa kaviri mumitambo 12 yaatambira chikwata cheBavaria ichi mwaka uno.   Anoshanda zvakanaka nemurairidzi weNapoli Carlo Ancelotti uyo waakashanda naye kuReal Madrid neBayern, asi hazvizivikanwe kuti vaviri ava vachasanganiswa zvakare here. – SportsMail Football	https://www.kwayedza.co.zw/rodriguez-odzika-midzi-kumunich/
business	Nyaya yeKuendeswa kweMasimba kuMatunhu Inotsviriridza paMusangano weStudio 7 kuBulawayo	Nyaya yekuendeswa kwemasimba kumatunhu yakatsviriridza pamusangano wakaitwa muBulawayo neChishanu manheru, vamwe vagari vachitsutsumwa zvikuru nekwavanoti kusarangarirwa nehurumende kwematunhu ekuMatabeleland. Pamusangano uyu, uyo wakaitwa nenhepfenyuro yeStudio 7 yakabatana neMedia Centre, pakaita makakatanwa makuru pamusoro pekuti chii chaizvo chinoreva kuendeswa kwemasimba kumatunhu. Asi vanhu vakawanda vaive pamusangano uyu vakaratidza pachena kuti havazi kufara nenyaya yekuparara kwemaindasitiri muguta reBulawayo pamwe nekusarira kumashure munyaya dzebudiriro kwavakati kuri kuita matunhu eMatabeleland. VaNqobizitha Dube, vanove mudzidzisi muzvidzidzo zvehupfumi uye vari mumwe wevatauri pamusangano uyu, vakati hazvishamise kuti nyaya yekuendeswa kwemasimba kumatunhu inokonzera makakatanwa sezvo ichibata raramo yeveruzhinji. VaDube vakati zvakakosha kuti vanhu munyika vabvumirane gwara kana nzira yakajeka yekuti izvi zvichaitwa nenzira ipi. Takunda Madzana mumwe wechidiki vaive pamusangano uyu. Takunda akati haabvumirane nepfungwa yekuti hupfumi hugovanwe kuchishandiswa huwandu hwevanhu vari mumatunhu akasiyana-siyana, achitiwo maonero ake ndeekuti kuendeswa kwemasimba kumatunhu haizi nyaya inofanirwa kunetsa. Vamwe vanhu vaive pamusangano uyu vakati nyaya yekuti kune vanhu vakawanda vanogara munzvimbo dzavasingabvi, humbimbindoga pamwe nehuwori kunyanya hunoitwa nevezvematongerwo enyika ndezvimwe zvinhu zvinokonzera kusarira kumashure kwematunhu ari munyika. Asi mutevedzeri wameya weguta reBulawayo VaTinashe Kambarami, avo vaivewo pamusangano uyu, vakati vanhu vemuZimbabwe havafanirwe kuitirana rusarura kuchishandiswa nyaya yerudzi kana kuti munhu anobva kupi, vachitiwo matambudziko akatarisana neveruzhinji munyika akangofanana. VaKambarami vakabvuma kuti huwori idambudziko guru munyika asi vakati kana kuchitariswa makanzura, pave nemitemo yakajeka inobatsira kudzivirira nyaya yehuwori. Mutauriri webato reZAPU, VaIphithule Maphosa, avo vaivepowo pamusangano uyu, vakaudza Studio 7 kuti kuendeswa kwemasimba kumatunhu kunogona kubatsira kupedza matambudziko everuzhinji munyika, asi vakati havazi kugutsikana nenzira iri kutorwa nehurumende mukuti danho iri rizadzikiswe. Musangano uyu waive wekupedzisira muchikamu chemisangano yakaitwa neStudio 7 ichishanda nesangano reMedia Centre munzvimbo dzakasiyana-siyana munyika senzira yekunzwa mafungiro everuzhinji panyaya dzebudiriro nezvimwe zvinovabata mumararamiro avo zuva nezuva. Misangano iyi yaiitwa nerutsigiro rwemuzinda wenyika yeAmerica muZimbabwe. No media source currently available 	https://www.voashona.com/a/zimbabwe-devolution-bulawayo-town-hall/4682523.html
business	Vasungwa Vodzidziswa Kurima Fodya kuBanket	Vasungwa nevakange vari muhusungwa vanosvika gumi nevatanhatu vepajeri rekuBanket, Mashonaland West vakaita zvidzidzo zvekurima fodya vakapiwa zvitupa. Mumwe wevakapiwa chitupa chekurima fodya pamhemberero yakaitwa svondo rino ndiVaMathias Mushambe vanogara kuMutorashanga. VaMushangwe avo vakagara mujeri kwemakore matanhatu mushure mekuwanikwa vaine mhosva yekutsika munhu nemotokari vanoti zvidzidzo zvekurima fodya zvakavayamura sezvo vave murimi wefodya anemukurumbira. VaMushangwe vanoti vave kutopinza vamwe vanhu basa mumunda wavo wefodya. Mumwe musungwa akapiwa chitupa chekurima fodya ndiVaWebster Tafadzwa Mubayiwa vekuDomboshava avo vakaburitswa mujeri mushure mekuregererwa nemutungamiri wenyika VaRobert Mugabe mwedzi wapera vanoti varikutarisira kupiwa chidimbu chemunda kuti vagoratidza hunyanzvi hwavo hwekurima fodya. VaMubayiwa vanoti vanofara nekuburitswa mujeri vasati vapedza makore avakakatarirwa pamwe nekudzidziswa kurima fodya izvo vanoti zvichavayamura mukurarama. VaMushambe vanoti parizvino vave kutodzidzisawo vamwe vari munharaunda mavagere kurima fodya. Mutevedzeri wemukuru weZimbabwe Prison and Correctional Services (ZPCS) VaMoses Chihobvu vanoti kuti musungwa akwanise kupinda muchirongwa chekudzidziswa kurima fodya anofanirwa kunge aine chido nekudzidzira kurima fodya. VaChihobvu vanoti vanodzidzisa vasungwa vanenge vasarirwa negore rimwe chete kuti vabude muhusungwa. VaChihobvu vanoti dai hurumende yakwanisa kupa vasungwa ava mabasa kana vabuda sezvo vaveneruzivo. Asi mukuru mubazi rePublic Service Commission Amai Muchada vanoti izvi hazvikwanisike sezvo hurumende yakamira kupinza vanhu mabasa. Vasungwa vakapihwa zvitupa zvekurima fodya kubva zvatanga chirongwa ichi muna 2008 vanosvika zana namakumi manomwe nevapfumbamwe.	https://www.voashona.com/a/zimbabwe-kurima/3395633.html
business	Vanotakura Zvinhu Zvinopfuura nePamuganhu weNyika Voshora Mitemo Mitsva yeZimra	Vatyairi vemotokari dzinofamba neveruzhinji vachienda kunze kwenyika vanoti mutemo wakaiswa nebazi reZimbabwe Revenue Authority, Zimra, wekuti vazivise hurumende mazita evanhu nezvinhu zvavanenge vakatakura maawa matatu vasati vasvika pamuganhu wenyika wakaitwa zvechimbichimbi veruzhinji vasina kupihwa mukana wekupa pfungwa dzawo. Izvi zvinotevera chiziviso chakaitwa neZimra ichiti iri kutora danho iri senzira yekugadzirisa dambudziko rekunonoka kubatsira vanhu vanenge vachida kupinda munyika pamwe nekuti nyika ikurumidze kuwana mari yemitero yainenge ichitora kuvanhu nemakambani. Zimra inoti munhu anotadza kutevedza mutemo uyu anosungwa achibhadhariswa faindi. Mutungamiriri weZimbabwe Union of Drivers and Conductors, VaFradreck Maguramhinga, vanoti pabepa mutemo uyu unoratidza kuve wakanaka asi nguva zhinji mitemo iyi haitevedzerwi nehurumende. VaMaguramhinga vanotiwo zvakakoshawo kuti dai vedzimotokari dzinotakura veruzhinji vachipihwa mukana wekuisawo pfungwa dzavo panenge pachiiswa mitemo mitsva inovabata. VaMaguramhinga vanoti zvinganetsa pamutemo uyu inyaya yekuti vatyairi vanenge voda kuti vashandise michina inoratidza zvinenge zviri mumabhegi evafambi sezvo vachikwanisa kunyeberwa zvinenge zvakatakurwa nemunhu. Imwe nyanzvi munyaya dzezvehupfumi vachishanda nesangano re Labour Economic Development Research Institute of Zimbabwe, VaNyasha Muchichwa, vanoti kuti mutemo uyu ushande zvakanaka, panoda kunyatsotsanangurwa nzira dzekuti mazita evanhu nezvakatakurwa izvi zvinosvitswa sei kuZimra. Asi imwewo nyanzvi inoongorora zveupfumi, VaMasimba Kuchera, vanoti havaoni mutemo uyu uchibudirira nekuti Zimra haisati yavanemishina yechizvino zvino inoita kuti zvairi kuda zvive nyore. Hurongwa hweZimra huri kuitwa zvichitevera mari yayakapihwa nebhanga reAfrican Development Bank kuitira kuti ivandudze mashandiro ayo kuburikidza nekutenga mishina yechizvino zvino inoita kuti Zimra ikurumidze kuwana mari yemitero inobhadharwa nevanhu nemakambani vanenge vachipinda nezvinhu kubva kune dzimwe nyika. Bhanga reAfrican Development Bank rakapa Zimra mamiriyoni masere emadhora ekuAmerica kuitira kuti bazi iri risimbaradze mashandiro aro pakubhadharwa kwemitero. Gurukota rezvemari, VaMthuli Ncube, vakati mari iyi ichabatsira kusimbaradza ZIMRA panyaya dzekutambira mitero pamwe nekurerutsira veruzhinji nemakambani kubhadhara mitero. Vachitaurawo pakasainiranwa chibvumirano chekubatsira Zimra nemamwe mapazi ehurumende, Commissioner General we Zimra, Amai Faith Mazani, vakati mari yavakawana iyi ichavabatsira zvikuru pakuvandudza michina yavo nemabasa avo pakubhadharisa mitero yakasiyana siyana. No media source currently available 	https://www.voashona.com/a/transporters-not-happy-with-zimra-new-laws-on-tax-collection/5251060.html
sports	Mitambo yekuEngland yamiswa	  MITAMBO yeEngland Premier League yesvondo rino yamiswa nhasi zvichitevera kufa kwaQueen Elizabeth II nezuro manheru.   Great Britain yapinda mumazuva 10 ekuchema mambokadzi avo vakatonga nyika iyi kwemakore anodarika 70. Izvi zvaona England Football Association (FA) ichimisa mitambo yose yenhabvu yemuEngland yange ichazotambwa svondo rino.   Muchinyorwa chaburitswa neEngland FA inoti: “Zvichitevera musangano wataita nhasi mangwanani, zvikwata zvemuPremier League zvacherechedza Her Majesty Queen Elizabeth II.   “Senzira yekukudza upenyu hwavo uhwo hwaive hwakatikoshera nenyika yedu uye senzira yekuvaremekedza, mitambo yesvondo rino yePremier League yambomiswa kusanganisira yemusi weMuvhuro.”	https://www.kwayedza.co.zw/mitambo-yekuengland-yamiswa/
health	Chirwere cheKorera Chonetsa muHarare	Hurumende inoti chirwere chekorera chauraya vanhu makumi maviri nemumwe, uye vanhu vanodarika zviuru zvitatu nemakumi matanhatu vabatwa nechirwere ichi kusvika pari zvino. Vachitaura nevatori venhau mushure mekusangana kwemapazi akasiyana-siyana ehurumende, gurukota rezveutano, VaObadiah Moyo, vati zvinosuwisa kuti nyika iri kurasikirwa nehupenyu hwevanhu nekuda kwezvirwere zvinorapika zvakaita sekorera. VaMoyo vati hurumende iri kutora matanho akasiyana siyana senzira yekupedza chirwere ichi, icho chanetsa mumisha inogara veruzhinji muHarare yakaita seGlen View, Budiriro neGlen Norah. VaMoyo vati kunyange hazvo kune dzimwe nzvimbo dzakaitawo seBuhera neMasvingo kwabatwa vanhu nekorera,tsvakiridzo dzavakaita dzinoratidza kuti vanhu ava vakabva muBudiriro neGlenview muHarare. VaMoyo vati hurumende iri kuendesa mvura yakachena kunzvimbo dzine dambudziko, kudzidzisa veruzhinji hutsanana pamwe nekubvisa vatengesi vemumigwagwakuGlenview nekuBudiriro. VaMoyo vati mapurisa eZimbabwe Republic Police ndovachange vachibvisa vatengesi mumigwagwa vachiti mapurisa ekanzuru akatadza kuita izvi. VaMoyo vabvumawo kuti hutachiona hwekorera huriko hauchaurayiki nemishonga yekutanga first line antibiotic drugs. Vatiwo mishonga inodiwa kurapa chirwere ichi inodhura. Kunyange hazvo kune dzimwe nzvimbo kuri kurapwa chirwere ichi kuri kunzi hakuna mishonga yakakwana, VaMoyo vati pari zvino vanayo mishonga. Hurumende neChipiri yakatara korera sedambudziko guru rawira nyika. Zvichitevera danho rakatorwa nehurumende, mapurisa abva azivisawo kuti hapana misangano kana ma rally achaitwa muguta reHarare zvichitevera dambudziko rekorera. Zimbabwe inogara ichinetseka kurwisa dambudziko rezvirwere zvekorera neTyphoid nekuda kwemvura isina kuchena inoshandiswa nevagari pamwe nekuputika kwemvura dzetsvina kunyanya kumisha inogara veruzhinji. Pamusangano uyu, kanzuru yatiwo haina zvikwanisiro zvakakwana zvekuti igadzire nechimbichimbi kunenge kwaputika mvura dzetsvina idzi. Sangano reZimbabwe Doctor’s for Human Rights rinoti hurumende inofanirwa kuisa musoro pamwe chete kuitira kuti igadzirisa dambudziko rezvirwere zvemudumbu zvinoputika gore negore. Munyori musangano iri, VaEvans Masitara, vakurudzirawo veruzhinji kuti vakurumidze kuenda kuchipatara kana vakafungidzira kuti vane chirwere ichi huye kuti vanhu vabike zvekudya zvakanaka. Mugore ra2008 vanhu vanodarika zviuru zvina vakafa nechirwere chekorera. Nyanzvi munyaya dzehutano dzinoti chirwere chekorera hachifanirwe kunge chichinetsa mukore uno sezvo chichikwanisa kudzivirirwa kuburikidza nekuita hutsanana pamwe nekunwa mvura yakachena. No media source currently available 	https://www.voashona.com/a/cholera-claims-lives-in-harare/4569050.html
politics	Vamwe Vanhukadzi Votenda Kuwana Kuzvitonga	Vanhukadzi vakawanda vanoti kubva mugore ra1980 apo Zimbabwe yakawana kuzvitonga, hupenyu hwavo huri kuenda huchishanduka nguva nenguva nekuda kwematanho ari kutorwa nehurumende ekuona kuti madzimai nevanhurume vanofanirwa kupihwa mikana yakaenzana. No media source currently available Mugari wemuManicaland, Amai Moreblessing Shinya, murairidzi pachikoro chiri kwaMarange. Amai Shinya vanoti vanonzwa kufara nematanho ari kutorwa nehurumende pari zvinho ekuti madzimai ange anewo zvigaro zvepamusoro mune zvematongerwo enyika. Vanoti mikana yaveko mazuvano yakanaka uye yasiyana neemakore apfuura. Amai Shinya vanoti panguva ino zvinofadza kuona kuti madzimai awandawo muparamende uye nemuzvigaro zvepamusoro muhurumende - kunyange hazvo pachine zvakawanda zvinoda kuitwa. Muzvare Pamela Chitima vanoshanda nerimwe sangano rakazvimirira, rePeace Building and Development Foundation maMutare. Muzvare Chitima vanoti nguva yegochanhembe ndiyo yakarashwa nehurumende apo zvaingonzi nzvimbo yemudzimai mumba yokubikira, pamwe neyemusikarudzi. Muzvare Chitima vanoti vanofara zvikuru nematanho akaiswa ekuti vanasikana vawane dzidzo zvakaenderana nevanakomana izvo zviri kupa kuti pave nevanhukadzi vakawanda vanodzidza muzvikoro zvepamusoro soro. Muzvare Mandy Kanyemba mugari wemaMutare vachidzidza paZimbabwe Open University. Muzvare Kanyemba vanoti pane zvichakasarira zvinofanirwa kuitwa nehurumende sezvo kuwanira vanasikana, uye madzimai mikana muzvikoro nemumabasa zvisiri izvo zvega zvinokwaniswa kuitwa mukusimbaradza mudzimai wanhasi, kana mwanasikana wanhasi. Muzvare Kanyemba vanoti chinodiwa kuti madzimai akwanda ange ari pazvigaro zvepamusoro zvinobuda nesungawirirano, uye zvigaro izvi vanofanirwa kuzviwana nehunyanzvi, kwete zvekuitirwa tsvete. Muzvare Perpetual Guwila vanoshanda nesangano re-Zimbabwe National Chamber of Commerce maMutare. Muzvare Guwila vanoti mikana inonzi iripo yacho yekuti madzimai anowana haisi kunyatsobuda nemazvo. Vanoti madzimai akawanda ari kunyanya kuwanikwa mumabasa anoita basa repasi pasi. Vanoti izvi zvinofanirwa kugadziriswa kuitira kuti mabasa akawanda epamusoro, ange achitorwawo nevanhukadzi. Mumwe mugari wemuChikanga maMutare, Amai Tarisai Machipanda, vanoti kunyange hazvo hurumende iri kuedza kusimudzira madzimai, mamwe maitiro uye matauriro anoitwa nevamwe vakuru vari muhurumende, kusanganisira mutungamiri wenyika, VaRobert Mugabe, anozvidza vanhukadzi izvo zvinovagumburisa. Amai Machipanda vanoti hurongwa hwekusumudzira madzimai hunofanirwa kuoneka mukuita zvese nemukutaura kwevakuru vemuhurumende kuitira kuti vanhukadzi, avo vakashanda zvakasimba munguva yehondo, vave neramangwana rakanaka munyaya dzose dzehupenyu. Kudzamara izvi zvaitika, vanhukadzi vakawanda vacharamba vachichema muhondo yavo yekuti varemekedzwewo munyaya dzose dzinobata nyika nehupenyu, sezviri kuitika kuvanhurume.	https://www.voashona.com/a/zimbabwe-xhona-moyo-mutare-independe/2720408.html
politics	Mumwe Mushandi wekuMajeri Opinzwa Munyatwa Achinzi Anotsigira VaChamisa	Sangano remagweta anorwira kodzero dzevanhu reZimbabwe Lawyers for Human Rights riri kushora zvikuru vebazi rezvekuchengetedzwa kwevasungwa reZimbabwe Prisons and Correctional Services nekuda kumisa basa mumwe mujeregadhi achipomerwa mhosva yekutsigira bato rinopikisa reMovement for Democratic Change rinotungamirwa naVaNelson Chamisa. Bazi remajeri reZimbabwe Prisons rakanyorera masamanisi kuna VaJohn Mahlabera vanoshanda kujeri reChiredzi kuMasvingo kuti vauye kuzotongwa musi wa 12 Chikumi vachipomerwa mhosva yekutyora chikamu chechitatu chemutemo yekushanda kwevanochengetedza vasungwa kana kuti Section 3(1) of the Prison (Sfaff) (Discipline) Regulations1984. VaMahlabera vari kupomerwa mhosva yekunyora mashoko patwitter vachiti “Huyai kuChiredzi mutungamiri wenyika” kana kuti “Come to Chiredzi my president”. Vebazi rezvekuchengetedzwa kwevasungwa vanoti mashoko aya akanyorwa mushure mekunge VaChamisa vaita musangano kuJerera Growth Point, kuZaka kuMasvingo. VeZimbabwe Prisons vanoti mashoko aya aizvidza zvikuru mutungamiri wenyika VaEmmerson Mnangagwa uye VaMahlabera havana kodzero zvachose yekunyora sezvavakaita izvi. Vanhu vana vari kutarisirwa kupa huchapupu vachiroverera VaMahlabera mhosva uye dare richagara kuMasvingo kutonga nyaya yavo. VaMahlabera vanenge vachimirirwa naVaCollen Maboka uye VaBlessing Nyamaropa vanova nhengo dzeZimbabwe Lawyers for Human Rights. VaMaboke vanoti havaone mhosva yakaparwa naVaMahlabera. Mashoko aya atsinhirwa nerimwe gweta remuMasvingo VaAmen Mafa vanoti bumbiro remutemo harirambidze vashandi vehurumende kutsigira bato ravanoda. Zimbabwe Lawyers for Human Rights inoti kubva muna 2010 vanhu vanodarika mazana maviri vakasungwa nekunenerwa mhosva dzekuzvidza mutungamiri wenyika. No media source currently available 	https://www.voashona.com/a/mumwe-mushandi-wekumajeri-opinzwa-munyatwa-achinzi-anotsigira-vachamisa/4414133.html
business	Zimbabwe Yogunun'una neKurambidzwa Kutengesa Nyanga dzeNzou kuCITES	Gurukota rinoona nezvekuchengetedzwa kwezviwanikwa Amai Oppah Muchinguri kashiri vari kushora zvikuru nyika dziri kuda kurambidza Zimbabwe kutengesa nyanga dzenzou dziri mudura maro. Amai Muchinguru-Kashiri vataura mashoko aya kumusangano weConvention on International Trade in Endangered Species of Wild Fauna and Flora kana kuti CITES uri kuitirwa kuJohannesburg, South Africa. Nyika dzakaita seKenya, China neAmerica dzinoti nyanga dzenzou hadzifanire kutengeswa sezvo zvichizokonzera kuti vari kuvhima nzou zvisiri pamutemo varambe vachizviita. Kenya mwedzi yapfuura yakapisa nyanga dzenzou dzayo dzose. Mukuru wesangano reU.S. Fish and Wildlife Service VaDan Ashe vanoti kuti nzou dzisapere dzose nyanga hadzifanire kutombotengeswa zvachose. Asi gurukota rinoona nezvehupfumi VaPatrick Chinamasa vanoti Zimbabwe ine nyanga dzenzou dzinopfuura mabhiriyoni mapfumbamwe mudura mayo uye inoda kuti dzitengeswe.	https://www.voashona.com/a/zimbabwe-matongerwo-enyika/3529182.html
politics	Muzvare Nyagomo Vokurudzira Vari Kunze Kunonyoresa Kuvhota	"Mutungamiri werimwe remapato anopikisa, reProgressive Democrats of Zimbabwe, Muzvare Barbara Nyagomo, vanoti bato ravo riri kushanda zvakasimba kukurudzira vana veZimbabwe vari munyika dzakapoteredza nyika vadzokere kumusha kunonyoresa kuti vazokwanisa kuvhota musarudzo dzegore rinouya. Muzvare Nyagomo vanoti vari kuita izvi munyika dzakaita seSouth Africa, Mozambique, Botswana neZambia. ""Isusu tiri kunyanya kuisa simba rakawanda muSouth Africa, mune vana veZimbabwe vazhinji vatinoziva kuti vanokwanisa kuenda kumba vachino register kuti vavhote. Saka tiri kuita voters education ne awareness kuti vazive kuti sei vachifanira kuti vano register izvozvi, chero vakanga vaka register kubva muna 1980,"" Muzvare Nyagomo vanodaro. Muzvare Nyagomo, avo vari kuManchester kuBritain, vanoti hapana imwe nzira yekuti vari kunze kwenyika vakwanise kupinda musarudzo kunze kwekutoenda kumusha kunonyoresa, sezvo Zimbwbwe Electoral Commission, ZEC, yakatozivisa kare kuti haina mari yekuti ikwanise kunyoresa vese vari kunze kwenyika vari munyika dzavari kugara. Bato reProgressive Democrats of Zimbabwe riri mumubatanidzwa wemapato ari kurwira kuti mitemo ine chekuita nesarudzo ivandudzwe, weNational Electoral Reform Agenda, NERA. Mapato ari mumibatanidzwa yeNERA neCODE ari muSouth Africa pari zvino munhaurirano dzinonzi dzakanangana nekuedza kuumba mubatanidzwa pakati pemapoka maviri aya. No media source currently available  "	https://www.voashona.com/a/zimbabwe-diaspora-nyagomo-pdz-vote/3846139.html
politics	Hama dzaVaLavender Chiwaya Dzinoti Mapurisa Adzirambira Mutumbi weMufi	Paita makakatanwa akaipa pakati pemapurisa nemhuri yenhengo yeMDC Alliance, VaLavender Chiwaya, avo vakawanikwa vakafa neChishanu mangwanani. Makakatanwa aya atanga zvichitevera kutadza kuitwa ongororo yekuti chakakonzera kufa kwaVaChiwaya chii, kana kuti post-mortem neMugovera pachipatara chemuKaroi. Mushure mekutadza kuuya kwachiremba anoongorora mitumbi yevanhu vanenge vafa nedonzvo rekuona chinenge chauraya munhu, pazorongwa kuti mutumbi uyende kuHarare asi pashaikwa motokari inotakura chitunha. Hama dzemufi dzabva dzati zviri nani dzivige hama yadzo, asi mapurisa aramba kutambira izvi achiti ari kutevedza mutemo unobata mavigirwo anoitwa munhu anenge achifungidzirwa kuti akapondwa. Mutauriri wemhuri uye vari mukoma wemufi, VaJohannes Chiwaya, vati\nhavasi kufara nekurambirwa nemutumbi kuri kuitwa nemapurisa vachiti hapana chichashanduka.\n\nVaChiwaya vati varombo zvekuti havana mari yekutenga zvekudya kana\nrufu rwukatora nguva yakareba, uye munguva ino yeCovid-19, vanhu havafanirwe kuungana kwenguva yakareba. Asi mutauriri wemapurisa mudunhu reMashonaland West, VaIan Kohwera,\nvati mapurisa ane kodzero yekuti ongororo iyitwe zvichienderana\nnemafiro anenge aita munhu. Danho ratorwa nemapurisa rasiya vanhu vakapatsanurana vamwe vachiti\nvanotsigira danho remapurisa kuitira kuti pabude chokwadi kuitira kuti vanhu vasapumhana uroyi sezviri kuitika, asi vamwe vachiti mufi akaurayiwa nekuda kwenyaya dzezvematongerwo enyika, uye hapana chazvinobatsira kumirira ongororo yachiremba. VaChiwaya, avo vanga vari sachigaro weMDC Alliance we Ward 4 muHurungwe, uye vari kanzura, vakawanikwa vakafa neChishanu mangwanani pedyo nepamba pavo muKaroi mudunhu reMashonaland West. Matauriri wemapurisa munyika, VaPaul Nyati, vazivisa kuti mapurisa ari kuferefeta nyaya iyi, uye ane ruzivo rwezvakaitika manheru eChina apo VaChiwaya vanonzi vakatenga chibage chakagochwa pamwe nezvinodhaka vachibva vaoneka shamwari dzavo vachiti vava kuenda kumba. No media source currently available 	https://www.voashona.com/a/family-of-mdc-activist-accuse-police-of-refusing-to-handover-the-deceased-body/5554006.html
politics	Dare reDzimhosva Rinobvisisa Muzvare Mahere, Tsitsi Dangarembga neVamwe Mari yeChibatiso	Mutauriri weMDC Alliance, Muzvare Fadzai Mahere, munyori wemabhuku ane mukurumbira pasi rose, Tsitsi Dangarembga, nevamwe negumi nemumwe chete vakasungwa neChishanu, vaburitswa muhusungwa zvichitevera kubhadhariswa kwavaitwa mari yechibatiso inoita zviuru zvishanu zvemadhora emaRTGS. Vasungwa ava vamiswa pamberi pedare mushure mekurara vari muchitokisi vachipomerwa mhosva yekutyora mirawu ye Covid-19 Regulations pamwe nekukurudzira zvemhirizhonga. Vasungwa ava vanzi nedare vadzoke kudare musi wa18 Gunyana. Muchichisi wenyaya idzi, VaMichael Reza, vaudza dare kuti vasungwa ava vakaratidzira zviri kunze kwemutemo vachiisa hupenyu hweveruzhinji panjodzi uye vakakurudzira mhirizhonga nekuratidzira kwavakaita. Kunyange hazvo magweta ari kumirira vanhu ava ati ane zvichemo, magweta aya ati achataura zvichemo izvi mudare pachadzoka nyaya iyi kudare. Hurumende haina kupikisa chikumbiro chekuti vasungwa ava vapihwe mukana wekubhadhara mari yechibatiso zvaita kuti mutongi wedare, VaNgoni Nduna, vati vasungwa vese ava vabhadhare madhora zviuru zvishanu pamunhu semari yechibatiso. Zvaturwa nedare zvatsinhirwa nerimwe remagweta evasungwa ava, VaPaidamoyo Saurombe. Mutevedzeri wemutungamiri weMDC Alliance, VaTendai Biti, vashora hurumende nekusunga kwayakaita vanhu ava. VaBiti vakurudzira sangano remubatanidzwa wenyika dziri kuchamhembe kweAfrica, reSADC, pamwe nemutungamiri weSouth Africa, VaCyril Ramaphosa, kuti vashandise chigaro chavo sasachigaro weAfrican Union kugadzirisa zviri kunetsa muZimbabwe vachiti veruzhinji munyika vave kugara muhutapwa. Mumwe wevanhu vanga vari muhusungwa, VaLoveridge Chinzvende, vabhadhariswa zviuru zvishanu zvemadhora kuitira kuti vatongwe vachibva kumba kwavo. Vamwe vevanhu vamiswa mudare vanosanganisira Simon Drury, Tinashe Murapatsa, Nyasha Musendu, Josse Lots, Jessica Drury naTinotenda Muswe. Sangano reZimbabwe Lawyers for Human Rights rinoti vanhu vanodarika makumi matanhatu vasungwa kusvika pari zvino, vachisungirwa nyaya yekuratifdzira kwanezuro, uye vanhu gumi nevatanhatu vakakuvara uye vanoda kurapwa. Hatina kukwanisa kutaura negurukota rinoona nezvinoitika mukati menyika, VaKazembe Kazembe ,kuti tinzwe pamire hurumende pane zvataurwa neMDC Alliance izvi. Asi VaKazembe vakaudza vatori venhau svondo rino kuti hurumende haisi kuzopeta maoko ichisiya vemapato anopikisa vachikonzeresa kusagadzikana munyika kubudikidza nekuratidzira kwavakati hakusi pamutemo uye kwavakati kwaizopinza veruzhinji panjodzi sezvo chirwere cheCovid19 chiri kuuraya vanhu munyika. Zvichakadai, mapurisa nemasoja nhasi vaswera vachirambidza zvakare veruzhinji kupinda mudhorobha sezvakaitika nezuro pakange pashevedzerwa neveboka reJuly 31st Movement kuti veruzhinji varatidzire vachiti havasi kufara nehuori hwavanoti hwatekeshera munyika. Mapurisa nemasoja vawedzerawo kuvhara migwagwa yose inopinda mudhorobha zvaita kuti vanhu vashomanana vakwanisa kupinda mudhorobha, zvivatorere nguva yakareba kupinda mudhorobha. Gurukota rezvekuburitswa kwemashoko, Amai Monica Mutsvangwa, vaudza Studio7 parunhare kuti mauto anofanirwa kunge ari mamakamba awo, asi nepamusana pekuti munyika maita dambudziko reCovid-19, mauto aya ari kubatsira kuona kuti vanhu havasi kutyora mitemo yeCovid-19 Regulations. No media source currently available  	https://www.voashona.com/a/zimbabwe-authorities-release-activists-on-bail/5526876.html
politics	"Mapurisa Oyedza Kurambidza Hurongwe hweKuratidzira Huri kunzi ""Munhu Wese muRoad"""	Masangano akawanda munyika anoti achange achiratidzira nemusi weChishanu pasi pechirongwa chinonzi “Munhu wese muRoad”. Masangano ari kuratidzira anosanganisira #Tajamuka/Sesijikile, #This Flower, #This Flag, Occupy Africa Unity Square, Bulawayo Youth Arise, ZINASU nemamwe. Masangano aya anoti haasi kufara nenyaya kuda kuparurwa kwemari yemabond notes nehurumende uye nyaya yehuori hunonzi hwatekeshera nenyika zvikuru muhurumende. Asi mapurisa kuburikidza nemukuru muHarare, Officer Commanding Police Harare Central District Chief Superintendent JT Chizemo vari kuramba kupa mvumo masangano aya kuti aratidzire. Mapurisa anodzivirira mhirizhonga atozara muHarare uye neChishanu anonzi achafumobata jongwe muromo kunodzivirira kuti vanhu vasaratidzire. Mapurisa anonzi ari kuda kusungawo VaStern Zvorwadza ve#This Flower naDr Patson Dzamara veOccupy Africa Unity Square vachi vapomera mhosva yekuronga kuratidzira uku. Asi VaJason Zhuwawu vebato reZanu-PF vanotungamira Team ZANU-PF Live, iyo ino buritsa mashoko ezvinenge zvichiitwa nebato iri, vati vanhu vari kuratidzira havana kana pfungwa dzekuvaka uye vanofanira kutaurirana nehurumende kwete kuratidzira. Asi VaZvorwadza vanoti hurumende inhinhi, haidi kunzwa pfungwa dzevanhu. No media source currently available  	https://www.voashona.com/a/zimbabwe-matongerwo-enyika/3601230.html
health	Munhu Mumwe Chete Ofa neCovid-19 Hurumende Ichirwisa Kuti muZvikoro Musarambe Muine Dambudziko Iri	Bazi rezvehutano rinoti munhu mumwe chete akafa nechirwere cheCovid-19 nemusi weSvondo zvasiya huwandu hwevanhu vafa nechirwere ichi kubva zvachatanga kupararira hwave zviuru zvina nemazana matanhatu nemana kana kuti 4, 604. Vanhu zana nemakumi maviri kana kuti 120 vakabatwa nechirwere ichi uye pavanhu ava zvikamu makumi matatu nemasere kubva muzana vana vechikoro kuManicaland kune gumi, Matabeleland North makumi matatu nemumwe uye vashanu kubva kuBulawayo. Mukuru anoona nezvekurwisa denda reCovid-19 munyika Dr Agness Mahova vaudza Studio 7 kuti vari kushanda neStudio 7 kuona kuti chirwere ichi hachirambe chichipararira muzvikoro. Vati vakatenga zvekuvhenekesa chirwere ichi zvakakwana uye vari kufara kuti vari kukwanisa kuti chisapararire munharaunda kubva kuzvikoro. No media source currently available Vanhu vabatwa nechirwere ichi kubva zvachatanga kupararira gore rapera vave zviuru zana nemakumi maviri nemapfumbamwe zvine mazana matanhatu nemakumi maviri nemashanu kana kuti 129, 625. Vanhu zana nemakumi maviri nemumwe vakapora zvasiya vapora vave zana rezviuru nemakumi maviri nemaviri zvine mazana maviri nemakumi mana nemapfumbamwe kana kuti 122, 249. Vanhu vabayiwa nhomba vave mamiriyoni matatu nezviuru makumi matatu nemanomwe zvine gumi nevatanhatu kana kuti 3 037, 013. Vabayiwa nhomba kechipiri sezvinokurudzirwa vave mamiriyoni maviri nezviuru zana nemakumi mapfumbamwe nemanomwe zvine mazana matatu nemakumi matatu nemumwe kana kuti 2 197 331.	https://www.voashona.com/a/munhu-mumwe-chete-ofa-necovid-19-hurumende-ichirwisa-kuti-muzvikoro-musarambe-muine-dambudziko-iri/6247170.html
sports	Joyce orongera Fury	muboka reheavyweight, Joe Joyce, anoti anoda kurwa naTyson Fury munaKukadzi kana shasha yeWBC ikatadza kuwirirana naDillian White uyo waanofanirwa kusangana naye.   Joyce mumwe wevatambi vetsiva vari kusimukira zvikuru izvo zvamuona asati ambokundwa muboka iri uye akakunda Danile Dubois gore radarika naCarlos Takam gore rino.   Ishamwari yaFury uye vanombotamba mitambo yehushamwari vachigadzirira mitambo yavo yakasiyana.   Asi anoti izvozvo hazvimutadzise kuti vasangane vachirwira mabhande akasiyana. Joyce anoti akazvipira kuti mitambo yavo vari vaviri irongwe.   WBC yakaramba kutaura kuti Whyte ndiye anofanirwa kurwa naFury sezvo vachiri vakamirira kunzwa kudare reBoxing Board of Control. Whyte ndiye ange akamirira kurwira bhande iri kwenguva ndefu, kwemazuva anodarika 1,000 ariye mutambi anotaurwa nebhodhi rinotungamirira tsiva kuti arirwire. Saka akasvika pakukwidza nyaya iyi kumusoro kuti apihwe mukana wake. Asi kana akakundikana, Joyce akagadzirira kuti vasangane.   Anobvuma hake kuti anoremekedza Fury asi ndokumukurudzira kuti amurangarirewo. Akanyora padandemutande paTwitter kuti, ‘Ndine ruremekedzo rukuru kunaTyson Fury seshamwari yangu uye semutambi wetsiva. Asi, ndakasununguka kusvika munaKukadzi. Ngatizviite!”.   ‘The Juggernaut’, sezita rake remadunhurirwa uyo anonzi ndiye ari pamusoro pevamawe vatambi vese neWBO uye ari pechipiri kuWBC, ari kuda chaizvo kuramba achizvirakidza kuti ishasha mumutambo uyu waari kusimukira.   Svondo radarika akanyora paTwitter kuti, “Mukana wangu uchauya! Ingori nyaya yenguva chete, asi ichasvika.” – SportsMail.	https://www.kwayedza.co.zw/joyce-orongera-fury/
business	Dambudziko reMagwaro eKufambisa Rokanganisa Vari Kunze kweNyika	Rimwe gweta rinorwira kodzero dzevanhu rinoti zvizvarwa zveZimbabwe zvakawanda zviri kutyorerwa kodzero dzazvo nekukundikana kwehurumende kuzviwanisa magwaro ekufambisa kana kuti masipoti nenguva inokodzera uye inotarisirwa nemunhu kuti ange awana gwaro rake. Mukuru wesangano rinorwira kodzero dzevanhu pasi rose, reHuman Rights Watch kuchamhembe kweAfrica, VaDewa Mavhinga, vanoti bumbiro remitemo yenyika rinopa kodzero kuvana veZimbabwe kuti vawane magwaro ekufambisa kana chero magwaro anokodzera kunge achiwanikwa nechizvarwa chenyika. Izvi zvinotevera mashoko ekuti hurumende yave kukundikana kudhinda magwaro ekufambisa aya nekuda kwekushaya mari yekunze yekutenga bepa pamwe ne ink zvinodiwa mukugadzirwa kwemagwaro aya. Vane ruzivo nezviri kuitika kumahofisi amabharani mukuru wenyika kana kuti Registrar-General vanoti pasipoti itsva yave kutora mwedzi inodarika makumi maviri isati yabuda, kuchitiwo kutora pasipoti yechimbichimbi kuchinzi kwave kutora mwedzi gumi nemisere kana kudarika. VaMavhinga vanoti dambudziko iri rinofanirwa kugadziriswa nechimbichimbi sezvo paine vanhu vakawanda vari kunze kwenyika vanoda kumutsiridza magwaro avo, vakaita sevari muSouth Africa vanoda magwaro ekushanda nekugara munyika iyi. Vanoti vamwe vari munyika vari kukanganiswa vanenge vachida kubuda munyika kuenda kunorapwa kunze kwenyika, kuenda kuzvikoro, kana kushanya chaiko. Muna Kubvumbi gore rino gurukota rezvemukati menyika, VaCain Mathema, vakaudza vatori venhau kuti hofisi yaRegistrar-General yaive iine magwaro anodarika mazana maviri ezviuru akanga akamirira kudhindwa. VaMathema vakati kana hofisi iyi ichishanda ine hudzamu hwekudhinda magwaro zviuru zvisere pazuva. No media source currently available 	https://www.voashona.com/a/zimbabwe-human-rights-passport-shortages-dewa-mavhinga/4994498.html
health	Vanorarama neKutengesa muBulawayo Vowaniswa Mukana weKubaiwa Nhomba yeCovid-19	Rimwe sangano rinomiririra vanorarama nekutengesa muBulawayo, reBulawayo Vendors and Traders Association, rinoti rinotambira nemufaro chirongwa chehurumende chekubaya nhomba yekudzivirira Covid-19 kuvanhu vanorarama nekutengesa icho chaparurwa muguta iri. Mutevedzeri wemunyori anoona nezvezvirongwa musangano iri, uye vachiraramawo nekutengesa, Muzvare Debra Mukasa, vanoti vanofara nekuti hurumende yakanzwa chikumbiro chavo chekuti vanorarama nekutengesa vange vachibaiwa nhomba yekudzivirira Covid-19 kuitira kuti vakwanise kuvhura misika. Chirongwa ichi chaparurwa munzvimbo nhatu muBulawayo dzinoti City Hall, Renkini neSokusile, uye hurumende inoti ine hurongwa hwekubaya vanhu zviuru gumi nezvishanu, kana kuti 15 000, mukati memazuva gumi senzira yekudzivirira kupararira kwedenda iri. Muzvare Mukasa vanoti vanotarisira kuti vamwe vasiri kutengesera mumisika yekanzuru vachabaiwawo nhomba iyi, sezvo kwanga kuchinzi vanhu vatange vaburitsa makadhi anoratidza pavanoshandira kuitira kuti vakwanise kubaiwa. Vanotiwo vanhu zviuru gumi nezvishanu vanonzi nehurumende ichabaya nhomba vashoma zvikuru, asi vanoti zvakakosha kuti chirongwa ichi chatomboparurwa sezvo vachitarisira kuti hurumende ichawedzera huwandu uhwu. No media source currently available 	https://www.voashona.com/a/zimbabwe-covid-19-bulawayo-vendors-vaccinated-debra-mukasa/5955108.html
politics	Dare Rinonyima Zvakare Muzvare Masarira Mukana weKubvisa Chibatiso	Dare ramajisitereti rekuMbare muHarare, nhasi raramba chikumbiro chekuti nyaya iri kupomerwa Muzvare Linda Masarira nevamwe vavo iendeswe kudare repamusorosoro reConstitutional Court kuti zvinoongororwa kuti kodzero dzavo hadzina kutyorwa. Izvi zvinotevera kusungwa kwavakaitwa mumusha weMufakose kutanga kwemwedzi uno, pakuratidzira kwainge kwakarongwa nechikwata cheTajamuka/Sesijikile Campaign pamwe naPastor Evan Mawarire ve#This Flag. Mutongi wedare VaStan Mambanje varamba chikumbiro ichi vachiti dare iri rakatonga kare kuti vanhu vakange vaunzwa kudare paine nguva apo vakamira pamberi pedare iri nguva yapfuura. VaMambanje vati vawona zvichikodzera kuti nyaya iyi isakwidzwe kuConstitutional Court nekuti haina kupikiswa apo vakapa mutongo panyaya iyi. Nekudaro vati Muzvare Masarira nevamwe vavo vadzoke kudare zvakare musi wa11 Nyamavhuvhu. Gweta revasungwa ava, VaKudzai Kadzere vaudza Studio 7 kuti havana kufara nemutongo uyu sezvo zviri pachena kuti vanhu ava vakaunzwa kudare pave nemaawa makumi mashanu nematatu vasungwa, asi mutemo uchiti munhu anosungirwa kuuendeswa kudare mukati memaawa makumi mana nemasere asungwa. Vamwe vaMasarira gumi nevana kusanganisira vana vaviri vechikoro vari kutongwa vachibva kumba asi Masarira ari kutongwa achibva kutirongo sezvo achinzi ane rimwe gwaro rekuti asungwe kana kuti warrant of arrest pane imwe mhosva yaanonzi akapara kwaMutare. VaKadzere vati dare rarambawo kunzwa chikumbiro chavo chekuti Linda aendeswe kwaMutare kuti vandogadzirisa nyaya yewarrant of arrest iri. Vanoti kana nyaya iyi ikagadziriswa zvinovapa mukana wekuti vabhadhare mari yechibatiso kuti Masarira atongwe achibva kumba. Zvichakadai vanhu vakawanda kusanganisira vanorwira kodzero dzevanhu pamwe nevezvematongerwo enyika kubva kumapato akasiyana siyana vaungana pamatare amajisitireti ekuMbare vachitsigira Masarira nevamwe vake. Vamwe vange varipo ndiSenator Lilian Timveous veMDC T vekudunhu reMidlands. VaHardlife Mudzingwa veTajamuka vati kunyange hurumende ikaramba ichi vasunga Chimurenga chichaenderera mberi kudzamara zvinhu zvanaka munyika. Vati seTajamuka/Sesijikile, vachapinda mumigwagwa mwedzi unouya vachiratidzira kuti mutungamiriri wenyika VaRobert Mugabe vasiye basa kana vasina kugadzirisa zvese zviri kunetsa munyika. Vati kunze kwekupinda mumigwagwa vane zvimwe zvirongwa zvakawanda zvavachaita nechinangwa chekuti VaMugabe vasiye basa. No media source currently available 	https://www.voashona.com/a/zimbabwe-politics-courts-masarira/3435642.html
politics	Sangano reProject 263 Rinoenda kuDare reHigh Court Richida Kuwaniswa Gwaro reVavhoti repaDandemutande neZEC	Sangano rinoongora sarudzo reProject Vote 263 nemusi weChina rakakwira kudare repamusoro reHigh Court richida kuti dare rimanikidze Zimbabwe Electoral Commission, ZEC, kuti iri wanise gwaro revavhoti repadandemutande, kana kuti electronic voters roll. Mukuru wesangano iri VaYoungerson Matete, vanoti ZEC haisi kuda kuvapa gwaro repadandemutande iri asi ichida kuti vatenge gwaro revavhoti remapepa, kana kuti hard copy, iro ravanoti riri kudhura zvakanyanya. VaMatete vanoti gwaro revavhoti rebepa riri kutengeswa nedhora rimwechete papeji, uye gwaro iri rine mapeji anodarika zana nemakumi masere ezviuru. Hatina kukwanisa kubata mutauriri weZEC, VaJasper Mangwana kuti tinzwe divi ravo, asi vakamboudza zvavo Studio 7 kuti komisheni yavo iri mushishi kugadzirisa gwaro revavhoti kuti riende padandemutande. Mamwe masangano akazvimirira pamwe nemapato anopikisa vari kunetsanawo neZEC pamusoro pegwaro revavhoti repadandemutande iri. No media source currently available 	https://www.voashona.com/a/6860142.html
health	Vanhu Vabatwa neCovid-19 Vapfuura Mazana Mashanu Hurumende Ichiti Ichawedzera Dzidziso muVanhu	Huwandu hwevanhu vabatwa nechirwere cheCovid-19 munyika hwakakwira neMuvhuro kusvika pamazana mashanu negumi nevaviri (512) mushure mekunge vamwe vanhu makumi maviri nevatatu (23) vawanikwa vaine chirwere ichi pavanhu mazana mashanu nemakumi matatu nevashanu (535) vakaongororwa nezuro. Huwandu hwevanhu vapona kubva kudenda iri huchiri pamakumi matanhatu nevana (64), kuchitiwo vashaya vachiri vatanhatu kana kuti 6. Kuwanda kwevanhu vabatwa nechirwere cheCovid-19 uku kwaita kuti bazi rezvehutano riburitse mashoko padandemutande reTwitter richiti rave kuzosimbisa nyaya yekudzidzisa veruzhinji pamusoro pechirwere ichi pachiteverwa zvisungo zvakatarwa neWorld Health Organisation. Nyanzvi mune zvehutano dzakawanda dzagara dziri kukurudzira hurumende kuti iwedzere vanhu vari kuongororwa chirwere ichi pazuva, uye kuendesa dzidziso kumaruwa kuitira kuti veruzhinji vanzwisise nekukasika zviri kuitika kuitira kuti vasazobatwa vakavarairwa. Johns Hopkins University Hospital yemuAmerica inoti vanhu vabatwa neCovid-19 pasi rose vadarika mamiriyoni mapfumbamwe nezana rezviuru (9.1 million), America iri iyo ine vanhu vakawandisa vanodarika mamiriyoni maviri nemazana matatu ezviuru (2.3 million) ichiteverwa neBrazil, iyo yadarikawo miriyoni nezana rezviuru (1.1 million). Mumatunhu akawanda eAmerica chirwere ichi chinonzi chave kukwira zvakare zvichitevera kunyevenutswa kwemutemo unorambidza kufambafamba kwevanhu. Nyanzvi mune zvehutano, Doctor Simbiso Ranga, avo vari muNorth Carolina muno muAmerica, vanoti huwandu hwevanhu vari kubatwa nechirwere ichi huri kukwira, kwete muZimbabwe chete, asi pasi rose, izvo anoti zvinofanirwa kutorerwa matanho nekukasika. Panyaya yekukwira kwehuwandu munyika, Doctor Ranga vanoti hurumende inofanirwa kuendesa hurongwa hwekuongorora vanhu akaita sekukurudzira vanhu kupfeka mamasiki, kugeza maoko, uyewo kuchengetedza vanenge vawanikwa vaine chirwere ichi kwavo voga. No media source currently available 	https://www.voashona.com/a/zimbabwe-covid-19-update-doctor-simbiso-ranga/5473918.html
sports	Chabvondoka kuNash Stella Netball	zvenetball zvemuzvikoro svondo rinotevera zvichatatsurana mumakwishu eNash Stella Netball 17 and Under Tournament ayo achaitirwa pachikoro chePamushana High School, kuMasvingo.Mutambo uyu uchatanga svondo rinotevera musi weChitatu uchizotarisirwa kuzopera neChishanu.   Mutungamiriri wesangano reNational Association of School Heads (NASH), Johnson Madhuku uyo anove zvakare mukuru wechikoro chePamushana anoti mutambo wegore rino uchanakidza kukunda ngoma kurira sezvo chikwata chavo chine huturu hwekukundwa kwachakaitwa gore radarika apo chakatorerwa mukombe uyo wachainge chine makore akawanda chichirambira nawo. “Gore rino Pamushana tine huturu hukuru nekutorerwa kwatakaitwa mukombe wedu gore radarika. Saka tiri kuvimbisa hondo yega-yega kune zvimwe zvikwata, zvichaonerera gore rino mirai muone.   “Tiri pamusha saka ticharwa semvumba kuti mukombe urambe unesu, usare mupurovhinzi yedu,” anodaro Madhuku.   Zvakadaro, NASH ichashandisa mutambo uyu kusarudza vatambi vachazonomirira nyika kumitambo yeConfederation of School Sports Association of Southern Africa (COSSASA).  “Semakore ese, mutambo uyu ndiwo watinoshandisa kusarudza chikwata chedu chatichazotumira kunokwikwidza kuCOSSASA.   |Saka zvikwata zvese ngazviuye zvitambe netball “Kana uchida kuzotambira nyika mumutambo wenetball unototangira mumitambo iyi ndiko kwatinosarudza vatambi votanga kubikwa kusvika vapinda muchikwata chevakuru. Vamwe vacho vakatotanga kutambira zvikwata zvevakuru vachiri vadiki saka ngavashandise mukana uyu,” anodaro Madhuku.   Farayi Garayi wekambani yeTanganda Tea — iyo iri kukotsvera makwikwi aya — anoti vakazvipira kusimudzira vanasikana vane zvipo mumutambo wenetball.   “Isu neNASH tiri bhande nebhurugwa uye ticharamba tichishanda nesimba tichisimudzira mutambo uyu,” anodaro Garayi.	https://www.kwayedza.co.zw/chabvondoka-kunash-stella-netball/
sports	Zvinhu zvakasunga: Ndiraya	  MURAIRIDZI weDynamos FC, Tonderai ‘Stanza’ Ndiraya, anoti mwaka wegore rino wakaoma zvikuru sezvo zvikwata zvose zvinokwikwidza muCastle Premiership zviri kutamba nhabvu inonwisa mvura.   DeMbare, iyo yakapedzisira kuhwina mukombe wePSL mugore ra2014 ichirairidzwa naKalisto Pasuwa, mwaka uno yatanga zvakanaka mumitambo yayo apo iri kuda kuhwina mukombe uyu kekutanga mumakore matanhatu.   Pari zvino chikwata ichi chakagara pechitatu nezvibodzwa 16 palog kubva mumitambo misere yachatamba uye chiri kutevera Chicken Inn iyo iri kutungamira neManica Diamond iri pechipiri.   Ndiraya anoti ari kuyemura nhabvu inodakadza iri kutambwa nezvikwata zvakasiyana zviri muPSL kunyangwe hazvo pasati patambwa mitambo yakawanda.   “Kutanga kwakaita mwaka wegore rino, zvikwata zvose zviri kutamba nhabvu inonwisa mvura iyo tiri kuona svondo rega-rega. Ini pachangu ndiri kuyemura nhabvu yandiri kuona ichitambwa kunyangwe hazvo mitambo yatambwa kusvika pari zvino ichiri yekutanga,” anodaro.   Apo mitambo yakambomiswa pazororo reKirisimasi, DeMbare yakatenga vatambi vane chitsama vakadai saEvans Katema, Ralph Kawondera, Keith Murera, Emmanuel Paga naIssa Sadiki. Ndiraya ari kurumbidza vatambi ava achiti vachabatsira kusimbisa chikwata chake apo mwaka uno vari kurwa semvumba kuti vagotora mukombe wePSL.   “Zvamunoziva kuti Dynamos tinotambira kuhwina mikombe yese yenhabvu uye gore rino ndizvo zvimwe chetezve. Tinofanirwa kutamba chaizvo kuti zvikwanisike saka tinenge tichitora mutambo sekuuya kwaunenge uchiita. Nevatambi vatsva vatakaunza muchikwata chedu avo vakatanga zvakanaka, tinovimba kuti vachatibatsira kuti tirambe tichisimukira tichihwina mitambo yedu,” anodaro Ndiraya.   DeMbare iri kusangana nechikwata cheSunshine City Boys cheHarare City nemusi weSvondo kunhandare yeNational Sports Stadium mumutambo weHarare Derby. Zvikwata zvizviri izvi pazvakapedzisira kusangana mumutambo wePSL mugore ra2019, Harare City yakahwina 3-1.   Asi, gore radarika zvakambosangana mumutambo weChibuku Super Cup apo Dynamos yakahwina wekutanga 1-0 uye wechipiri ukazopera ari mangange 0-0.	https://www.kwayedza.co.zw/zvinhu-zvakasunga-ndiraya/
business	Nyanzvi Dzinoti Zimbabwe Ngaitaurirane neBhanga Guru Repasi Rose	Imwe nyanzvi munyaya dzezvehupfumi inoshanda nesangano re Labour and Economic Development Research Institute of Zimbabwe, Doctor Godfrey Kanyenze, vanoti Zimbabwe haina chimwe chekuita kunze kwekutaurirana nebhanga guru rinokweretesa mari reWorld Bank mkuitira kuti zvinhu zvifambe zvakanaka munyaya dzehupfumi. No media source currently available Zimbabwe ine chikwereti chemari inopfuura bhiriyoni imwe chete yemadhora. Mashoko aVaKanyenze anotsinhirwawo nevaimbova gurukota rezvehupfumi, VaTendai Biti. Vaviri ava vanoti pasina rubatsiro nyaya yekugadzirisa hupfumi hwenyika inoramba iri zviroto. VaKanyenze vanotiwo Zimbabwe inofanirwa kutaurirana zvakare nesangano rinokweretesa pasi rose reInternational Monetary Fund. Zimbabwe ine zvikwereti zvekunze kwenyika zvinodarika mabhiriyoni mapfumbamwe ane zviuru zvipfumbamwe zvemadhora. 	https://www.voashona.com/a/zimbabwe-kanyenze/2566414.html
business	ZITF Inotanga muBulawayo Vakawanda Vasina Mufaro	Vamwe vagari vemuBulawayo vanoti havachawone kukosha kwegungano remabhizimisi rinoitwa pagore rega rega reZimbabwe Internatiomnal Trade Fair ratanga muguta reBulawayo neChipiri. Vamwe vagari vemuBulawayo vanoti havachawone kukosha kwegungano remabhizimisi rinoitwa pagore rega rega reZimbabwe Internatiomnal Trade Fair kana kuti ZITF, iro ratanga muguta reBulawayo neChipiri. Vamwe vagari vataura neStudio 7 vati gungano reZITF raivapa mukana wekuti vaende nemhuri dzavo kunoona zvakasiyana siyana kuZITF asi vati mamiriro akaita zvinhu munyaya dzezvehupfumi ave kuita kuti vasaona kukosha kwechiitiko ichi. Mumwe weavo vataura neStudio 7 ndemumwe mugari uyo angozvidoma nezita rekuti Amai Tawonga. Amai Tawonga vati ZITF iri kuuya panguva iyo vari kutotemwa nemusoro kuti vabatanidze mari yekubhadharira vana vavo chikoro sezvo zvikoro zviri kuvhurwa svondo rinouya. Mumwewo mugari, Muzvare Clara Moyo, vati vanosiendawo nevana vavo kuTrade Fair asi vati pari zvino zvinhu zvakavawomera, vakatsinhirawo kuti vari mushishi rekutsvaga mari yechikoro yevana vavo. VaTaipanei Mutadza vaimboshandira imwe yaive kambani hombe yaigadzira mbatya muBulawayo asi yakazovhara. VaMutadza vati vaive mumwe wevashandi vekambani iyi vaigara vachienda kuTrade Fair kunoratidza zvinhu zvaigadzirwa nekambani iyi. VaMutadza vanoti ivo semunhu ave kuedza kutangawo kuzvishandira pachavo vega, vanoona gungano reZITF rakakosha sezvo richivapa mukana wekuwana mazano ebhizimisi kune vamwe. Mumashoko avo kuvatapi venhau muBulawayo, sachigaro weZITF, VaBekhithemba Nkomo, vati kunyange hazvo mamiriro ezvehupfumi munyika asina kumira zvakanaka, vari kufadzwa nezviratidzwa zviri pagungano reZITF regore rino vachiti zviratidzwa izvi ndezvemhando yepamusoro kupfuura mamwe makore mashoma apfuura. Gungano reZITF richavhurwa zviri pamutemo nemusi wechishanu uye mutungamiri wenyika yeTogo ndiye achange ari munyarrikani pachiitiko ichi. No media source currently available 	https://www.voashona.com/a/zimbabwe-trade-fair-opens-in-bulawayo/3303790.html
politics	Mutungamiri weNyika VaMnangagwa Vanoshanya kuGuinea kweMazuva Maviri	Mutungamiri wenyika VaEmmerson Mnangagwa vasvika kuGuinea, uko vari kushanya kwemazuva maviri. Nhepfenyuro yeZBC inoti VaMnangagwa vatambirwa panhandare yeConakry Gbessia International nemutungamiri weGuinea, VaAlpha Conde. Mutungamiri wenyika vanonzi vakakokwa nemutungamiri weGuniea muna Chivabvu, asi vazowana nguva yekushanya iye zvino. Nyika mbiri idzi inonzi dziri kutarisira kusimbaradza hukama hwadzo munyaya dzekurima, mhando dzemoto, zvekuvaka, pamwe nezvimwe zvakawanda. Asi nyanzvi mune zvematongerwo enyika vachitungamira sangano reProgressive Teachers’ Union of Zimbabwe, Doctor Takavafira Zhou vanoti nzendo dzaVaMnangagwa dzawandisa dzisina chimuko chadzinoburitsa chinobatsira nyika. Doctor Zhou vanoti VaMnangagwa vanofanirwa kutanga vagadzirisa matambudziko ari munyika vasati vasusukidza nyaya dzekutenderera nenyika dzepasi rino, sezvavanoti zvaiitwa nevaive mutungamiri wenyika VaRobert Mugabe. Vanotiwo Guniea inyika ine hurombo kwazvo zvekuti haina chinotarisirwa kunzi ingawanisa Zimbabwe panguva ino yekushupika. No media source currently available Asi nhengo yeZanu PF VaFrenk Guni, avo vari muno muWashington D.C., vanoti rwendo rwaVaMnangagwa kuGuinea urwu rwakakosha zvikuru sezvo hurumende yavo iri kuedza kumutsiridza pamwe nekugadzirisa hukama nenyika dzose, zvisineyi nemamiriro adzakaita mune zveupfumi. VaGuni vanotiwo Guinea inyika yakawana kuzvitongwa kare zvichireva kuti inenge iine hunyanzvi mune zvimwe zvisati zvawanikwa neZimbabwe. Panyaya yekuti VaMnangagwa havafanirwe kungoenda kwese kwese, asi kuti dai vachitumira makurukota avo, VaGuni vanoti nyika yose inozviziva kuti gurukota rezvekudyidzana nedzimwe nyika, VaSibusiso Moyo, avo vangadai vachitumwa nemutungamiri wenyika, havasi kunzwa zvakanaka. No media source currently available 	https://www.voashona.com/a/zimbabwe-mnangagwa-guinea-visit/4645154.html
business	OK Zimbabwe Yopa Homwe yaMeya weHarare Rubatsiro Rwekupa Varombo	Vamwe vanoshaya muHarare vave kupinda muna 2020 vachinyemwerera mushure mekunge kambani yeOk Zimbabwe yapa masangano anobatsira vanoshaya chikafu nezvimwe pasi pehomwe yeHarare Mayor’s Cheer Fund. Vachituara pane chimwe chitoro chavo muHarare meshure mekutambidza meya weHarare, VaHebert Gomba chikafu nezvimwe zvinhu zvekushandisa, mukuru wekambani yeOK Zimbabwe, VaAlex Siyavora, vati gore negore kambani yavo inoita izvi senzira yeku rerutsira vanoshaya panguva ino apo veruzhiinji vanenge vachifara nekupembeera nehama neshamwari. Vati kambani yavo inoita izvi mumaguta madhorobha nenzvimbo dzese dzainoshandira senzira yekubatsira vaya vasina chekubata panguva ino. VaGomba vatenda zvikuru makambani akaita seOK Zimbabwe ayo vati anobatsira kanzuru nechikafu nezvimwe zvekupa kune vanoshaya pamazuva eKisimusi negorezva. Vatiwo homwe yavo yeMayor’s Cheer Fund haichamirira kimisimusi chete sezvo vanhu vachitambura gore rese. Vachitaura vakamirira musha weBoka reDonhodzo wekuHighfiled uyo unochengeta vakwegura, Amai Emilia Mkaratigwa, vatenda VaGomba neOK Zimbabwe nekuratidza rudo panguva ino vachiti chikafu chavawana chichabatsira zvikuru pamusha wavo. Nhengo yeZimbabwe Albino Association, Emmaculate Paidamoyo Chitsunza, anoti afara nezvaitwa nehomwe yaMayor’s Cheer Fund. Mamwe masangano awana Rubatsiro nhasi anosanganisira Tose Respite Care Centre, Jairos Jiri Southerton, Wheelchair Bound neHarare Children’s Home. Homwe yeMayor’s Cheer Fund, ihomwe inotambira rubatsiro runosanganisira chikafu, mbatya mari nezvimwe kubva kumakambani nemasangano akasiyana uye zvese izvi zvinozopihwa kumasangano anoriritira vanoshaya nameya weguta. Gore rino rino homwe iyi yakatsigirwa nemari inodarika zviuru mazana maviri zvemadhora. No media source currently available  	https://www.voashona.com/a/ok-zimbabwe-yopa-homwe-yameya-weharare-rubatsiro-rwekupa-varombo/5227225.html
politics	America Inoti Zimbabwe Haisi Kuzadzikisa Zvivimbiso zveKuvandudza Nyaya dzeMatongerwo eNyika	Hurumende yeAmerica inoti Zimbabwe haina zvizhinji zvairi kuvandudza munyaya dzezvematongerwo enyika zvingapa kuti zvirango zvakatemerwa vamwe vatungamiri vehurumende zvibviswe. Izvi zvabuda pamusangano waitwa neChitatu muWashington DC nesangano reCentre for Strategic and International Studies Strategic kana kuti CSISS razeya nyaya yemamiriro akaita zvinhu munyika zvikuru nyaya yezvekudya uye zvingaitwe kugadzirisa matambudziko aya. Vachivhura hurukuro iyi, mutevedzeri wemunyori mukuru mubazi rezvekudyidzana nenyika dzemuAfrica muhurumende yeAmerica kana kuti Deputy Assistant Secretary of State, Bureau of African Affairs Ambassador Mathew Harrington, vati kunyange hazvo America yakabuda pachena kuti zvii zvainoda kuti zviitwe isati yabvisa zvirango zvakatemerwa vamwe vakuru vehurumende, zviri pachena kuti kuvakuru vehurumende yeZimbabwe muromo hauzarirwe nerwizi sezvo vari kungotaura kuti vari kuda kugadzirisa zvinhu asi pasina chabuda. Vamwe vakataura pamusangano uyu mukuru mubazi rezverubatsiro muZimbabwe mubazi reUSAID, VaJason Taylor. Vamwe vange varipo ndevakafanobata chigaro chemukuru anoongorora mamiriro ezvekudya musangano reFewsnet, VaPeter Thomas, uye nyanzvi munyaya dzezvehupfumi vari chipangamazano chehurumende, Muzvinafundo Ashok Chakravarti. Muzvinafundo Chakravarti vati zvirango zviri kukonzera matambudziko uye zvinofanira kubviswa. Asi vachipindurawo VaJason vati handi chokwadi kuti Zimbabwe iri kutadza kubudirira nenyaya yemutemo wezvirango weZimbabwe Democracy and Economic Recovery Act kana kuti (ZIDERA) vachiti chiri kupa kuti Zimbabwe itadze kupihwa mari inyaya yekutadza kubhadhara zvikwereti. Panyaya dzezvekudya, VaThomas vati vanhu vakawanda munyika vakatarisana nenzara inotyisa. VaTaylor vanoti zvinhu zvikasagadziriswa munyika munogona kusagadzikana vanhu vachiratidzira sezvakaitika muna Ndira pakawedzerwa mafuta ekufambisa dzimotokari kunyangwe havo vatenda kuti vanhu vemuZimbabwe havadi zvekurwisana zvinopa kuti munyika musadeuke ropa. Mutemo weZIDERA wakadzikwa nedare reCongress remuAmerica iro raipomera vatungamiri venyika yeZimbabwe mhosva yekutonga nedemo. No media source currently available 	https://www.voashona.com/a/america-inoti-zimbabwe-haisi-kuzadzikisa-zvivimbiso-zvekuvandudza-nyaya-dzezvematongerwo-enyika/4899549.html
politics	European Union Inoburitsa Gwaro reSarudzo dzeZimbabwe dza2018 Ichiyambira Kuti Sarudzo dza2023 Dzinogona Kusagadzikana neKujeka	Sangano reEuropean Union raburitsa gwaro raro rekupedzisira riri pamusoro peongororo yarakaita yesarudzo dzakaitwa muZimbabwe muna 2018, richiti kana zvimwe zvine chekuita nesarudzo zvakakomekedzwa kuti zvigadziriswe zvisina kubatwa sarudzo dza2023 dzinenge dzisina kujeka uye dzisina runyararo. Sangano iri rinoti pazvikomekedzwa zvayo zvose zvinokwana kuita makumi maviri nezvitatu, zviviri chete ndizvo zvabatwabatwa. EU inoyambira kuti nhandare yekutsvaga rutsigiro haina kuenzana, asi ichiti kana bhiri rekuvandudza mutemo wesarudzo rakatambirwa riri zvariri, rinogona kuunza shanduko dzinooneka kusarudzo Studio 7 yakundikana kubata gurukota rezvemitemo, VaZiyambi Ziyambi kuti tinzwe pasvika nyika nekuvandidza zviga zvine chekuita nesarudzo izvi. Asi mushandi mukuru anoona nezvezvirongwa musangano reElection Resource Centre, VaSolomon Bobosibunu, vanoti kunyange hazvo sarudzo dzaswedera, pachine nguva yekuti zviga zvakakomekedzwa izvi zvivandudzwe kuti sarudzo dzigoitwa murunyararo. No media source currently available 	https://www.voashona.com/a/6660800.html
health	Varwere Voshaya Vanovabatsira Muzvipatara Zvikuru zveHurumende	Zvinhu zvave kuramba zvichiita manyama amire nerongo muzvipatara zvikuru muguta reBulawayo mushure mekunge vana mukoti nevamwe vashandi vemuzvipatara vatangawo kuramwa mabasa senzira yekupa rutsigiro kuna vanachiremba vave nemasvondo maviri vachiramwa mabasa. Studio 7 payasvika pachipatara cheMpilo Central Hospital yawana panzvimbo dzinorapirwa vanhu vanobva kumba kana kuti Outpatient Department pamwe neCasualty Department paine vanhu vashoma zvikuru. Vanhu vazoudzwa kunzi vadzokere kudzimba dzavo mushure mekunge vana mukoti nevamwe vashandi vehurumende vaita musangano apo vatora chisungo chekutanga kuramwawo mabasa senzira yekutsigira vana chiremba avo vakatanga kuramwa mabasa masvondo maviri apfuura. Mumwe murume asina kuda kudomwa nezita ati kubva nemusi weMuvhuro ange achiuya nababa vake kuti vazoongororwa navana chiremba paMpilo asi vasingawane rubatsiro. Murume uyu ati hurumende inofanirwa kugadzirisa zvichemo zvavana chiremba nevamwe vashandi vemuzvipatara. Muzvare Dorcas Mpofu avo vange vaperekedza sekuru vavo kuti vazorapwawo paMpilo vati havachaziva zvekuita vakatsinhirawo kuti dai hurumende yaona zvaingaita. Mukuru waana chiremba paMpilo Hospital, Dr Solwayo Ngwenya, vati chimwe chikamu chishoma chavanachiremba chakauya kubasa asi vabvuma kuti vana chiremba pamwe nevamwe vashandi vemuzvipatara havazi kufara uye vakawanda vavo havana kuuya kubasa nemusi weChitatu zvekuti zvinhu zvikaramba zvakadaro, hupenyu hweveruzhinji hunenge hwave munjodzi. Pamashoko ari kubuda mumapepanhau ehurumende ekuti hurumende iri kuunza vana chiremba vemuchiuto muzvipatara, Dr Ngwenya vati havasati vanzwa nezvavo. Sangano reZimbabwe Nurses Association rakaita musangano nezuro muHarare pamwe nemasangano anomirira vashandi vemuzvipatara, vakatora danho rekutangawo kuramwa mabasa kutanga nhasi. Mamiriro ezvhinhu paUnited Bulawayo Hospitals ange ari mamwe chete vana chiremba vakawanda vasiri pabasa uye vanoziva zviri kuitika vaudza Studio 7 kuti vana mukoti vakawanda vange vasiri pabasa. Mumwe murume wechikuru, VaMabuku Ndlovu, avo vange vauya kuti vazoonekwa nachiremba paUBH vati vaudzwa kuti havakwanise kuonekwa nekuti vana chiremba vange vasiri pabasa. Mukuru wavana chiremba pachipatara ichi, Dr Narcisius Dzvanga, vati havakwanise kutaura nesu sezvo vange vari mumusangano. Vana chiremba vakawedzera kuramwa kwavo mabasa zvichitevera kupambwa kwakaita Dr Peter Magombeyi avo vange vakafanobata chigaro chemutungamiri wesangano reZimbabwe Hospital Doctors Association. No media source currently available 	https://www.voashona.com/a/no-doctors-available-for-patients/5088858.html
politics	Muzvare Mamombe Vanonzi Havasi Kunzwa Zvakanaka Mujeri Mavari kuChikurubi	Mumiriri weHarare West mudare reparamende, Muzvare Joana Mamombe, avo vari mujeri reChikurubui mushure mekunyimwa mukana wekubvisa mari yechibatiso kaviri nematare, vanonzi havasi kunzwa zvakanaka. Muzvare Mamombe nemutevedzeri wasachigaro mubato revechidiki reMDC Alliance Youth Assembly, Muzvare Cecilia Chimbiri, vakasungwa vachipomerwa mhosva yekutyora mitemo ine chekuita neCovid-19 vachinzi vainge vataura nevatori venhau panze pedare ramejastiriti muHarare. Asi vamwe vanorwira kodzero dzevanhu vanoti vari kuishamisika kuti sei vamwe kubato riri kutonga reZanu-PF vari kuita misangano vasiri kusungwa. Masangano akaita seAmnesty International neHuman Rights Watch ari kupomera hurumende mhosva yekushandisa denda reCovid-19 kudzvinyirira vanopikisa. Asi gurukota rezvemutemo, VaZiyambi Ziyambi, vanot mutemo hautarise kuti wabuda mumba maani. Majeri emuZimbabwe anogara akazarisa zvinonzi nenyanzvi munyaya dzezvehutano zvinoisa vasungwa munjodzi. Svondo rapera vasungwa zviuru zvitatu vakaregererwa nemutungamiri wenyika senzira yekupemberera zuva rekuwana kuzvitonga kuzere. Asi sezvo mumajeri mainge muine vasungwa zviuru makumi maviri nevaviri kana kuti 22 000 kwete zviuru gumi nezvinomwe kana kuti 17 000 zvinotarisirwa, achiri akazarisa. Hatina kukwanisa kubatawo mutauriri wevemajere, Superintendent Meya Khanyezi, sezvo nharembozha yavo yange isiri kudairwa. Munyori anoona nezvemagariro evanhu muMDC Alliance, Muzvare Maureen Kademaunga, vanoti zvinhu hazvina kumira zvakanaka kuna Muzvare Mamombe. Ngatinzweyi hurukuro yavaita naBlessing Zulu weStudio7. No media source currently available 	https://www.voashona.com/a/zimbabwe-joanna-mamombe-taken-to-hospital-from-chikurubi-prison/5863028.html
sports	Arsenal yopfeka Adidas	kupfeka majezi anogadzirwa neAdidas kutanga gore ra2019 ichibva kune ePuma ayo yange ichipfeka bvira makore adarika.   Chibvumirano nePuma change chichiona chikwata ichi chichipihwa mari inosvika 30 miriyoni paunzi pagore kwemakore mashanu.   Chiri kupera gore rinotevera, uye Arsenal ichaona ichiwedzera mari iyi nekutanga kupfeka Adidas. Dhiri itsva iri richaona chikwata ichi chichipihwa 60 miriyoni paunzi pagore kwemakore mashanu anotevera.   Mari iyi ichabatsira murairidzi wechikwata ichi – Unai Emery – gore rinotevera pakuzotenga vatambi vatsva.   Akamanikidzwa kushanda nemari shoma inovsika 70 miriyoni paunzi zvichitevera kutsiva kwaakaita Arsene Wenger.   Arsenal iri kuzama kushanda kuti igadzirise remangwana raAaron Ramsey (27).   Mutambi uyu kondirakiti yake inopera pakupera kwemwaka uno uye anogona kuenda mahara gore rinotevera.   Chelsea iri kuda kutenga Ramsey uye inogona kubhadhara mari inosvika 30 miriyoni yekuunza chizvarwa chekuWales ichi kuchikwata ichi.   Arsenal inogona kutambira mari iyi sezvayakaita mugore ra2012 apo yakatengesa Robin van Persie kuManchester United apo akange aramba kusaina kondirakiti itsva ndokuetengeswa ne22.5 miriyoni paunzi. — SportsMail Football	https://www.kwayedza.co.zw/arsenal-yopfeka-adidas/
health	Vari kuMaruwa Vokurudzirwa Kuzvidzivirira kuCovid-19	Kunyange hazvo denda reCovid-19 richiri munyika vanhu vakawanda kumaruwa ekuMashonaland East anosanganisira Murehwa vari kufamba vasina kuzvidzivirira kuchirwere ichi izvo zvinonzi nenyanzvi munyaya dzehutano zvinogona kukonzora kuparararira kwechirwere ichi. Vanhu vakawanda vekumaruwa vanoona sekuti vanhu vemumadhorobha ndivo vanonyanyobatwa neCovid-19. VaIrimai Chakaza, avo vanogara kuMurehwa West, vanoti vanhu vakawanda munzvimbo yavo havakosheshi zvekupfeka mamasiki munguva ino yekurwisa chirwere che Covid-19. VaChakaza vanoti vanozviza kuti chirwere ichi chinouraya asi havasati vaona pachakauraya izvo vati zviri kukonzera veruzhinji kuti vasatora matanho anokurudzirwa kupararira kwacho. Mumwe mugari, VaTakunda Mabaya, vanoti hapana kurudziro yakanyanya iri kuitwa kumaruwa sezvinoitwa kumadhorobha. Vanoti izvi ndizvo zviri kuita kuti vasaite hany’a nekutora matanho ekuzvidzivirira. Asi vachitaura nevatsigiri vebato ravo muzvimbo iyi, murongi wemisangano muMDC Alliance, VaAmos Chibaya, vakayambira vagari ava kuti vakoshese zvavanoudzwa nenyanzvi pamusoro pechirwere ichi vachiti chinouraya. Imwe nhengo yerimwe sangano rinoshandira kumaruwa eChipinge neChimanimani, VaOwen Dhliwayo, vanoti dambudziko rekusapfeka mamasiki ririko kwavanoshandira uye vanorwisana naro zuva nezuva. Vatiwo zvinoburitswa muongororo dziri kuitwa pamusoro pechirwere ichi zuva nezuva zvinoratiddza kuti chirwere ichi chakawandira kumaguta akaita seHarare neBulawayo izvo zvave kuita kuti vanhu varivare kumaruwa. Vaombove gurukota rezvehutano panguya yehurumende yemubatanidzwa, Dr Henry Madzorera, vaudza Stduio7 kuti zviri kuitika kumaruwa zvine ngozi yakakura. Dr Madzorera vanoti dambudziko iri rinowanikwawo mumisha inogara veruzhinji mumaguta uye chirwere ichi chinogona kuputika zvakare kana vanhu vakarega kutevedza zvakatarwa nebazi rezvehutano pamwe neWorld Health Organisation pakudzivirira Covid-19. No media source currently available 	https://www.voashona.com/a/zimbabwe-rural-residents-urged-to-wear-masks-during-civid-19-lockdown/5586019.html
politics	America Yoramba Ichirwisa Kumanikidzwa kweVanhu Kuita Mabasa Avasingade Kuita	Sechiratidzo chekuti hurumende yeAmerica yakazvipira kurwisa kumbunyikidzwa kwevanhu vachinoitiswa mabasa avasingade kune dzimwe nyika, bazi rezvekudyidzana kweAmerica nedzimwe nyika, rakaburitswa gwaro rechimakumi maviri rekumbunyikidzwa kwevanhu vanoendeswa kudzimwe nyika vachinoitiswa mabasa avasingade, kana kuti 20th Annual Trafficking in Persons Report, kana kuti TIP Report, musi wa 25 Chikumi. Vachitaura pakuparurwa kwegwaro iri, gurukota rezvekudyidzana nedzimwe nyika, VaMike Pompeo, vakati kumbunyikidzwa kwevanhu vachiendeswa kune dzimwe nyika, kunosanganisira kuitiswa mabasa epabonde pamwe nekushanda mamwe mabasa munhu achimanikidzwa, uye izvi zviri kuramba zvichiitika pasi rose. “Pane zvanhu vanodarika mamiriyoni makumi maviri nemashanu vari kumanikidzwa kuita mabasa avasingade uye kuitiswa mabasa epabonde pasi rose. Kudzikisira hunhu hwevanhu zvakadaro hazvitambirwe, tose takasikwa tiri mufananidzo yaMwari. Mabasa akadai ndeehutsinye.” Gore rapera, mutungamiri weAmerica, VaDonald Trump, vakamisa rumwe rubatsiro kudzihurumende gumi neshanu idzo dziri mugwaro re 2019 Tip Report. Muna Ndira gore rino, VaTrump vakati America yakanga yadira mari inoita mazana mashanu emamiriyoni emadhora mukurwisa kumanikidzwa kwevanhu kuita mabasa epabonde pamwe nemamwe mabasa avanenge vasingadi kuita. VaPompeo vakataura pamusoro pemabasa akaitwa neAmerica mukurwisa maitiro akaipa aya sezviri mugwaro re 2020 TIP Report. “Nyika makumi maviri nembiri dzakasimudzirwa gore rino, gumi nenhatu dziri nyika dzemu Sub-Saharan Africa.” Gwaro reTIP Report rinoburitswawo pachena nyika dzinotsigira kumbunyikidzwa kwevanhu vachinoitiswa mabasa avasingadi idzo dziri pachinhambo yechitatu. Nyika idzi dzinosanganisira China, uko bato re Chinese Communist Party pamwe nemakambani ehurumende izvo zvinomanikidza zvizvarwa zvenyika iyi kushanda munzvimbo dzakashata muhurongwa hwenyika iyi hweBelt and Road, uko verudzi vechi Uighurs nemamwe marudzi madiki echiMuslim vari kumanikidzwa kuita mabasa avasingadi kuita muXinjiang nedzimwe nzvimbo. Mu Cuba, hupfumi hwehurumende yaVaCastro hunobva muhurongwa hwezvehutano. Pane vanhu vekuCuba vanodarika zviuru makumi mashanu vanoshanda munyaya dzehutano munyika makumi matanhatu pasi rose. Madhokotera mazhinji ekuCuba ari munyika idzi anoti ari kumanikidzwa kushanda muhurongwa uhu. Nyika dzakawanda dzinotambira madhokotera aya kuti ashande munyika idzi, kunyange hazvo zviri pachena kuti vashandi vezvehutano ava vanenge vamanikidzwa kunoshanda kunyika idzi, vachibatirwa magwaro avo ekufambisa, kusajekeswa kwezvibvumirano zvavo zvekushanda kunze kwenyika, uye kubhadharwa kwehurumende yeCuba nenyika idzi, madhokotera aya asingabhadharwe. “Tinotora zvakadzama nyaya dzekumbunyikidzwa kwevanhu nedzihurumende dzavo,” vakadaro VaPompeo. “Ibasa redzihurumende kuchengetedza kodzero dzezvizvarwa zvenyika, kwete kumbunyikidza kodzero idzi. America haife yakabatana nenyika dzinomanikidza zvizvarwa zvadzo kuita zvisingadiwe nezvizvarwa izvi.” No media source currently available   	https://www.voashona.com/a/america-continues-to-fight-against-human-trafficking/5497939.html
politics	Vanhu Vatatu Vanourayiwa neMauto Vakawanda Vachikuvara Mukuratidzira muHarare	Vanhu vatatu vapfurwa vakafa muHarare apo vatsigiri veMDC Alliance vange vachiratidzira kusafara kwavo nemafambisirwo aeri kuitwa basa rekuzivisa nyika zvakabuda musarudzo dzakaitwa neMuvhuro. Vaona zvaitika vanoti vanhu vapfurwa ava vanhuwo zvavo vabatwa nemhirizhonga yange isineyi nezvavanga vachiita. Mashoko atiri kutambira anoti vamwe vapfurwa vakafa afa madzimai anga achizvifambirawo zvawo. Muguta remuHarare maswera muchiridzwa pfuti nemapurisa achirwisana nevatsigiri veMDC Alliance. Mutauriri wemapurisa, Senior Assistant Commissioner Charity Charamba, vatenda kuti pane vanhu vaurayiwa muHarare mukuratidzira uku uye mitumbi yavo iri kuParirenyatwa Hospital. Mauto anofungidzirwa kuti ndiwo auraya vanhu ava. Zviuru nezviuru zvevatsigiri veMDC Alliance zvapinda mudhorobha mangwanani mazvatanga kuratidzira zvichiti sarudzo dzemusi weMuvhuro hadzina kubatwa zvakanaka neZimbabwe Electoral Commission, Zec. Varatidziri ava vatematema motokari dzeZanu PF nematombo pamwe nekutema mahwindo epamuzinda weZanu PF pamwe neZec. Pasina chinguva mapurisa anga akapakatira zvombo abva atanga kuridza pfuti panze pemahofisi eZanu PF. Panga pachiridzwa pfuti pamahofisi eZanu PF, vamwe varatidziri vaenda kwanga kuchiverengerwa mavhoti asi vazodzingwa nemapurisa avakandira hutsi hunokachidza pamwe nekuridzira pfuti mudenga. Varatidziri ava vabva vaparira nedhorobha rose vachiimba vachiti “tinoda Chamisa”. Chikopokopo chemasoja chazenge chave kutendererawo nepamusoro pevanhu vanga vachiratidzira uye masoja anonziwo anga ave kurova vanhu kune mimwe migwagwa iri pakati pedhorobha. Varatidziri ava vanoti havasi kuzofa vakadzokera kudzimba dzavo kudzamara zvavanoti ndizvo zvechokwadi zvakabuda musarudzo zvaziviswa kwete zviri kuziviswa neZec. Pataenda pamhepo, masoja pamwe nemapurisa anga akapakatira zvombo anga achimhanyisa vanga vachiratidzira ava. No media source currently available  	https://www.voashona.com/a/vanhu-vatatu-vourayiwa-nemauto-vakawanda-vachikuvara-mukuratidzira-muharare/4509452.html
politics	VaCharamba Vokonzera Kugeda Geda KweMeno neMashoko Avo paNyaya yeKuratidzira	Mutauriri wemutungamiri wenyika VaGeorge Charamba vakonzera mutauro wakanyanya pasi rose nemashoko avanonzi vakataura kubepanhau reSunday Mail vari ku Azerbaijan uko vari kushanya nemutungamiri wenyika VaEmmerson Mnangagwa. VaCharamba vanoti zviri kuitika munyika umo muri kupomerwa mauto nemapurisa mhosva yekupfura vanhu gumi nevaviri, kukuvadza mazana nemazana uye kusunga vanhu vanodarika mazana manomwe inzwisa chete. VaCharamba vanoti mhirizhonga iri kukonzera nebato reMDC nemapato akazvimirira. Mapepa nhau emunyika dzakawanda aratidza kukatyamadzwa zvikuru nemashoko aya. Asi masangano akaita seUnited Nations, nyika dzakaita seAmerica, Britain nesangano reEuropean Union ari kushora zvikuru nyaya yekushandisa mauto mukushungurudza vanhu iri kuitwa neZimbabwe. Sangano ravanasorojena rinozivikanwa nekuti The Elder’s rashorawo zviri kuitwa nehurumende yeZimbabwe zvekushungurudza vanhu uye kudzima masaisai einternet. Hatina kukwanisa kubata VaCharamba kuti tinzwe zvizere nezvemashoko avo sezvo nharembozha yavo yange isiri kudairwa. Vakawanda vanoti munyika maberekera ingwe. Asi gurukota rezvekuburitswa kwemashoko Amai Monica Mutsvangwa vanoti zvinhu zvave kuita zviri nani avo vakurudzira vanhu kuti vasaite mhirizhonga. No media source currently available  	https://www.voashona.com/a/vacharamba-vokonzera-kugeda-geda-kwemeno-nemashoko-avo/4751190.html
health	Mutori weNhau, Tawanda Gudhlanga, Ashaya nehirwere cheCovid-19	Vatori venhau munyika voita misodzi pamatama zvakare zvichitevera kushaya kwemumwe wavo, uyo anonzi atorwa nedenda reCovid 19. Pasina kana mazuva akawanda vatori venhau vabva kuradzika mumwe wavo, muzvinambiri munyaya dzekutora nhau, Sandra Nyaira, uyo akamboshandira Studio7 kwemakore gumi nemaviri, mumwe mutori wenhau ange ane mukurumbira munyika, Tawanda Gudhlanga, ashaya zvakare nechirwere che Covid 19 nhasi mangwanani. Kushaya kwaGudhlanga kwaziviswa neshamwari yake, Nigel Nyamutumbu, padandemutande rake eTwitter nhasi mangwanani. Mutungamiri werimwe remasangano anomirira vatori venhau munyika, reZimbabwe Union of Journalists, VaMichael Chideme, vati vatori venhau varwadziwa zvikuru nekushaya kwaGudhlanga misodzi yavo yekuchema Nyaira, isati yambowoma. Munyori musangano reYoung Journalists Association of Zimbabwe, VaLeopold Munhende, vakurudzirawo hurumende kuti isawanze misangano inoita kuti vatori venhau vange varipo vachiti hurumende yave kufanira ushandisa humhizha hwechimanjemanje kuitira kuderedza mikana yekuti vatori venhau vasangane nevari muhurumende senzira yekuderedza mikana yekubatwa nechirwere cheCovid 19. Gurukota rezvekuburitswa kwemashoko, Amai Monica Mutsvangwa, havana kunge vapindura mibvunzo yatavatumira uye mutevedzeri wavo VaKindness Paradza vati titaure nemunyori mubazi ravo VaNick Mangwana avo vanga vasiri kubatika panharembozha yavo. Asi VaMangwana vanyora padandemutande ravo reTwitter vachiti varwadziwa nekufa kwaGudhlanga vakati chiri kunyanyorwadza ndechekuti nyika iri kuramba ichirasikirwa nevatori venhau vane mukurumbira. Zvichakadai, gurukota rezvemari VaMthuli Ncube vaburitsa mashoko ekuti vachatura hurongwa hweMid Term Budget and Economic Review svon do rinouya vachishandisa humhizha hwechimanje-manje nechikonzero chekupararira kwedenda reCovid 19. Mutungamiri weMedia Istitute of Southern Africa muZimbabwe, VaTabani Moyo, avo varatidzawo kushushikana nekufa kwaGudhlanga, vatiwo dai makambani enhau aonawo kuti vatapi venhau vanovashandira vave vashoma munzvimbo dzavanoshandira uye vane zvikwanisiro zvekuzvidzivirira kuchirwere cheCovid 19. Mupepeti webepanhau reThe Observer, VaBarnabas Thondlana vatiwo zvakakosha kuti vatori venhau vabaiwe nhomba dzekudzivirira Covid 19 uye kuti vashandire kudzimba dzavo. Gudhlanga, uyo ange ave nemakore makumi mana nerimwe chete ekuberekwa, ange ave maneja wenhepfenyuro yeYaFM kuZvishavane. Gudhlanga akamboshandira makambani enhau anoti ZBC-TV achitepfenyura chirongwa chinonzi Business Forum, uye akashandirawo nhepfenyuro yeClassic263 pamwe neSport FM. Muna 2017, Gudhlanga akapihwa mubayiro wekuva munhu akakunda vamwe vese munyika pakutepfenyura parhedhiyo mumakundano eNational Arts Merit Awards. Kusvika pari zvino, vatori nenhau vashanu vafa nechirwere ichi kubva zvachakapinda munyika. Vatori venhau ava vanoti Zororo Makamba, uyo akave wekutanga kutorwa nechirwere ichi, aive munyori mukuru weZUJ, Foster Dongozi, mutapi wenhau weZBC, Janet Munyaka, Sandra Nyaira pamwe naGudhlanga. No media source currently available  	https://www.voashona.com/a/zimbabwe-scribe-tawanda-gudhlanga-dies-from-covid-19/5974273.html
politics	Kubirira Sarudzo neKusunga Vanopikisa Raisava Donzvo reHondo yeRusungunuko: VaNelson Chamisa	Mutungamiri webato rinopikisa reCitizens Coalition for Change VaNelson Chamisa vanoti Zuva reMagamba rakakosha zvikuru munhoroondo yenyika sezvo vakawanda vakafa nekukuvadzwa vachirwira rusungunuko. Asi VaChamisa vaudza Studio 7 kuti vane kutsutsumwa kuti zvimwe zvakarwira zvave kukanganiswa nehurumende. Vati vari kushushikana nenyaya yekuti sarudzo hadzisi kufambiswa zvakanaka uye vanopikisa vachimbunyikidzwa nemapurisa. Vapa muenzaniso nyaya yekusungwa kwenhengo dzebato ravo reparamende VaJob Sikhala naVaGodfrey Sithole nevamwe vakasungwa kuNyatsime munongedzo wekuti mutemo uchiri kutarisa kuti wabuda mumba maani. Varamba zvinotaurwa neZanu-PF zvekuti vakatora nyika vanodzokera chimurenga kumashure, VaChamisa vavimbisa kugadziriasa nyika kuti munhu wose awane chouviri. VaSikhala naVaSithole vakasungwa vachipomerwa mhosva yekuda kukonzera mhirizhonga uye vari kunyimwa mukana wekubvisa mari yechbatiso nematare. Izvi zviri kuitika kunayngwe hazvo vanopikisa vari kuti nhengo dzeZanu-PF dzakabuda pamavhidhiyo dzichitaura nyaya yemhirizhonga dzisina kusungwa. Mutauriuri wemapurisa Assistant Commissioner Paul Nyathi vakaudza Studio 7 kuti hapana ainge amhan’ara. Asi pakamhana’rwa nyaya yemutsigiri weZanu-PF VaAbton Mashayanyika vaiti vaChamisa vapondwe musi wa27 Chikunguru, mutsigiri uyu haasati asungwa. Mapurisa akangoti achazoivisa nekufamba kwenguva. Varamba zvinotaurwa neZanu-PF zvekuti vakatora nyika vanodzokera chimurenga kumashure, VaChamisa vavimbisa kugadziriasa nyika kuti munhu wose awane chouviri. No media source currently available 	https://www.voashona.com/a/6693451.html
sports	Votatsurana mumitambo yenaph	makuwerere nomusi weChishanu chino paAlfred Beit Primary, muHarare, apo shasha dzakakunda mumitambo yakasiyana yezvikoro zviri mudunhu reHarare dzichange dzichitatsurana.   Kwayedza neMuvhuro uno yakashanyira zvikwata zvakanga zviri kukwikwidza pachidanho chedistrict zviri pasi peMbare-Hatfield District pachikoro cheNettleton Junior ndokuita hurukuro nazvo.   Mai Lilian Chidovori Tadzingwa, avo vanova sports director paNettleton Junior, vanoti vanasikana vazhinji vepachikoro chavo vakasarudzwa kukwikwidza mumitambo yebhora (ball games).   “Tine chivimbo chekunokunda, saka pachidanho ichi sangano reNational Association of Primary School Heads (NAPH) ndiro richasarudza chikwata chichanomiririra Harare Province pakati pematunhu manomwe ari muHarare. Pamakwikwi atakaita, takasangana nezvimwe zvikoro musi wa8 Chikumi paDavid Livingstone School tikatora nhamba yetatu mumitambo yebhora pakati pezvikoro zvinomwe,” vanodaro.   Vanoenderera mberi vachiti, “Mukuru wechikoro cheNettleton, VaLeo Busvumani, vanotsigira zvikuru nyaya dzemitambo uye temu ino vakatenga mabhora matsva, zvekushandisa mumitambo yehockey nemimwe midziyo yakawanda. Pachikoro chedu tine vana vane matarenda akawanda zvikuru nekuti handi vose vanogona muchikoro. Saka sevarairidzi, zvakakosha kuti ticherechedze zvimwe zvipo zviri muvana.”   Vanoti sevarairidzi, vanofundisa vana mitambo yakasiyana. Vanoshuvira kuti kudai zvikoro zvakwanisa kuvawanisa rutsigiro rwekuti vanofundiswa humwe hunyanzvi hutsva maringe nezvemitambo.   VaNobert Mudzikati, vanova district coach kumitambo yenhabvu yevasikana, vanoti vanofara kusimudzira vane matarenda emutambo uyu.   “Pano tine chikwata chakasimba uye tinovimba kuti tichakunda zvisinei nekuti hatina hedu kuwana nguva yakakwana yekufundira,” vanodaro.   Makwikwi emhando iyi anogaroitwa gore negore achitsigirwa neNAPH.	https://www.kwayedza.co.zw/votatsurana-mumitambo-yenaph/
sports	Tsigirai Division 1: Mushonga	MUNYORI mukuru weZifa Northern Region Division One, Sweeney Mushonga, anoti makambani akawanda anofanirwa kutsigira nhabvu yeDivision One neTwo sezvo kuriko kunobikwa vatambi. Apo pavasisina mitambo yemikombe inoona zvikwata zvemuPremier League zvichitatsurana nezvemaDivision ari pasi, Mushonga anoti mitambo iyi inofanirwa kudzoswa sezvo ichibatsira kusimudzira nhabvu yemuno. “Mazuva ano zvikwata zviri mumaDivision pazvinowana mukana wekutamba nezvemuCastle Premiership panguva yepre-season chete, hapanazve pamwe pazvinosangana nazvo. “Izvi hazvina kunakira nhabvu yedu nekuti zvikwata zvedu zvinofanirwa kumbomhanyisana nezvemuCastle Premiership sezvatinomboona kune dzimwe nyika. “Zvakatonakira isu nhabvu yedu sezvo zvichibatsira kuti zvikwata zviwane mari uye kusimukira kwevatambi kuti vaonekwe nezvimwe zvikwata zvepamusoro,” anodaro Mushonga. Zvakadai, svondo rino kuchange kusingadanwe anonzwa apo zvikwata zvepamusoro zvemuDivision One zvichange zvichitatsurana. Mushowani Stars – iyo iri kutungamira palog mumujaho wekurwira kupinda muPSL – iri kuenda kuMorris Depot uko ichasangana neZRP iyowo yakagara pechitatu palog. Cranborne Bullets, iyo iri kufemera mugotsi meMushowani Stars, ichasangana neHarare City Cubs musi weSvondo kunhandare yeRufaro.	https://www.kwayedza.co.zw/tsigirai-division-1-mushonga/
business	Vanorarama neKutengesa Vonyunyuta neKusiiwawo muHurongwa Hwemari yeKubatsira veMabhizimusi	Sangano Vendors Initiative for Social and Economic Transformation, kana kuti VISET, rinoti riri kushushikana zvikuru nemashoko egurukota rezvemari Muzvinafundo Mthuli Ncube ekuti mari yekubatsira vemabhizimi munguva yekurwisa denda reCovid-19 yakaiswa parutivi nehurumende inosvika mabhiririyo gumi nemasere kana kuti 18 billion RTGS haisi kuzopihwa vanozviitira mabasa emaoko. VaChitaura mudare reparamende svondo rapera, VaNcube vakati mari iyi ichakwereteswa vemabhizimisi makuru kuburikidza nemabhanga uye RBZ iri kuisa mari yechibatiso inosvika zvikamu makumi mashanu kubva muzana. VISET inoti vemabhizimi madiki nevanozviitira mabasa emaoko vari kudawo rubatsiro sezvo vari kutatarika kumutsiridza mabhizimisi avo akanganiswawo nechirwere cheCovid-19. Mukuru weVISET VaSamuel Wadzayi vanotiwo hurumende inokwanisa kushanda nemakanzuru kugadziridza misika yekuti vakwanise kushanda vakasungunuka. Hatina kukwanisa kubata VaNcube sezvo vange vasiri kudaira nharembozha yavo. No media source currently available  	https://www.voashona.com/a/zimbabwe-vendors-covid-19-stimulus-viset-samuel-wadzayi/5904245.html
business	Varimi veDonje neVabatsiri Vavo Vogura Muchato	Varimi vedonje gore rino vanonzi vachatarisana nedambudziko hombe zvichitevera kubuda muzvibvumirano zvekushanda nevarimi kunonzi kwaitwa nevanga vachitsigira varimi nezvekurimisa. Makambani anga achitsigira varimi anonzi ari kunyunyuta nekusawana chimuko kubva muhurongwa hwekubatsira varimi uhu achipomera varimi ava mhosva yekutengesa donje neparutivi, vasingatevedzere zvibvumirano zvekuti makambani aya atenge iwo donje. Hurongwa hwanga huripo hunonzi hwaiita kuti varimi vawaniswe zvinodiwa pakurima zvakaita semishonga, mbeu nefotereza, ivo voisawo simba ravo pakurima, kusakura pamwe nekukohwa donje ravo vozotarisirwa kuri tengesera kambani inenge yavabatsira. Asi zvinonzi varimi vaizonotengesa nerweseri donje ravo kune vamwe vanotenga vanenge vaine mitengo inenge iri pamusoro peinenge ichipiwa nemakambani anenge avabatsira. Asi mutungamiri werimwe sangano revarimi, reZimbabwe Commercial Farmers Union, ZCFU, VaWonder Chabikwa, vanoti havawirirane nemashoko ekuti kutengeswa kwedonje parutivi nevarimi ndiko kwakonzera kuti vemakambani vabude muzvibvumirano izvi. VaChabikwa vanoti vemakambani anotenga donje ava vanogona kunge vakanga vaunganidza zvavo donje rakawanda nechekare zvekuti havachina shungu dzekutenga zvakare rimwe donje. Mitengo yedonje wemwaka wapera unonzi wakanga wakadzikawo pasi zvakanyanya, izvo zvinonzi zvakasvibisawo mwoyo yevamwe varimi mumwaka uno. Imwe yemakambani aitenga donje pamwe nekubatsira varimi, yeCargill, inonzi yakatovhara bhizimusi rayo munyika ichiti kuoma kwezvinhu kwakanga kwoita kuti isakwanise kurarama. No media source currently available 	https://www.voashona.com/a/zimbabwe-politics-farming-cotton-contract/2534141.html
business	VaMnangagwa Vowedzera Dr Mangudya Mamwe Makore Mashanu Vari Gavhuna weRBZ	Mukuru wedare remakurukota Doctor Misheck Sibanda vanoti mutungamiri wenyika VaEmmerson Mnangagwa vawedzera nemakore mashanu temu yagavhuna weReserve Bank of Zimbabwe Doctor John Mangudya. Mumashoko kuvatori venhau VaSibanda vati izvi zvakatanga musi wa 1 Chivabvu mwedzi uno. Izvi zvaitwa pasi pemutemo weReserve Bank Act. VaMangudya vakatora chigaro ichi kubva kuna VaGideon Gono muna 2014. VaMangudya vakamboshanda kuRBZ kwemakore gumi senyanzvi munyaya dzezvehupfumi kusvika muna 1996 vasati vaenda kunoshanda kubhanga reAfrican Export-Import Bank kana kuti Afrexim.	https://www.voashona.com/a/vamnangagwa-vowedzera-dr-mangudya-mamwe-makore-mashanu-vari-pabasa-kurbz/4903192.html
politics	Kongiresi dzeMatunhu eMDC Dzovhiringidzwa neKurwisana kweNhengo dzeBato	Bato rinopikisa reMDC inotungamirirwa naVaNelson Chamisa riri kuita misangano yekongiresi mumatunhu aro maduku ose, kana kuti ma district, risati rapinda mumakongiresi ematunhu makuru, kana kuti ma province. Kana rapeta misangano yematunhu iyi, bato iri rinozoita kongiresi yaro huru yenyika yose mwedzi unouya. Misangano yekongiresi iyi iri kushandiswa kusarudza hutungamiri hwematunhu aya kuburikidza nekuita sarudzo, idzo dzinokwikwidzana nhengo dzebato iri. Asi zvinonzi misangano mizhinji yaitwa kusvika pari zvino haisi kufamba zvakanaka nekuda kwemhirizhonga, iyo iri kuona nhengo dzebato iri dzichirwisana zvinotyisa, zvekusvika pakukuvadzana. Kurwisana uku kunonzi kuri kuitika pakati pezvikwata zvinonzi zviri kutsigira vanotarisirwa kukwikwidzana pakongiresi huru, mutungamiri webato VaNelson Chamisa, nemunyori mukuru webato, VaDouglas Mwonzora. Mukupera kwesvondo, kurwisana uku kwakakanganisa sarudzo dzedunhu reChitungwiza, uko dzimwe nhengo dzinonzi dzakakuwara zvakaipisisa uye mapurisa akatosungawo vanhu vane chitsama vanosanganisira mumiriri weZengeza East muparamende, VaGoodrich Chimbaira. Kudunhu reChegutu kunonzi kwakaitawo kuriwsana, izvo zvakaita kuti vanhu vana vasungwe nemapurisa, kuchitiwo kumatunhu eMasvingo, Sanyati neNorton kunonzi sarudzo dzakatadza kuenderera mberi zvakanaka nekuda kwemhirizhonga. Vamwe vanoti kusagadzikana kuri mubato iri ndiko kwakakonzera kuti rikundwe musarudzo ye by-election kuBulawayo, uko MDC yakakundwa neZanu PF. Vamwe muMDC vanoti kusagadzikana kuri mubato ravo kwakakonzerwa neZanu PF, iyo vanoti yakadira mari yekukanganisa kongiresi yavo, chiitiko chakarambwa neZanu PF. Mutauriri weMDC, VaJacob Mafume, vanoti kunyange hazvo nhengo dzavo dzakarwisana, zvinovafadza ndezvekuti hapana kudeuka kweropa kwakaitika. VaMafume vanoti bato ravo riri kuongorora nyaya dzemhirizhonga mumatunhu matatu, uye vanenge vawanikwa vaine mhosva vachatorerwa matanho anokodzera. asi vanoongorora zvematongerwo enyika vakarerukira kubato reZanu PF, VaGadzira Chirumhanzu, vanoti kurwisana kuri kuitika mubato rinopikisa iri mucherechedzo wekuti zvinhu hazvichina kumira zvakanaka. Vanoti kupatsanuka kuri kuita MDC hakuna kutanga nhasi, zvekuti vanhu vemuZimbabwe zvatove kuvasemesa. No media source currently available   	https://www.voashona.com/a/zimbabwe-political-panel-mdc-intra-party-violence/4861883.html
sports	DeMbare ndokuti bhora: Jaure	  MUTAMBI weDynamos FC nechikwata chenyika chemaWarriors – Partson Jaure – anoti kudzoka kwenhabvu kunofadza zvikuru sezvo mutambo uyu uriwo unounza raramo kuvatambi vazhinji. Jaure, uyo anove kaputeni weDeMbare, anoti hupenyu hwevatambi vakawanda hwange hwakatokanganiswa nekumbomiswa kwakaitwa nhabvu kubvira gore rapera nechinangwa chekudzivirira kupararira kwechirwere cheCovid-19.   Anoti vatambi vaishushikana zvikuru nekungogara sezvo vange vasisina chekubata asi kudzoka kwemutambo uyu kwave kuvabatsira kuti hupenyu hwavo huchiendeka.   “Isu tinoraramiswa nenhabvu, ndicho chingwa chedu chatinodya mangwanani, masikati uye nemanheru. Saka kana nhabvu isipo tinofa nenzara. “Hupenyu hwange huchirwadza kungogara nekuti hapana mari yatange tichiwana, zvange zvichirema. Asi nhabvu zvayadzoka manje, hupenyu hwedu hwave kuchiendeka,” anodaro Jaure. Kudzoka kwenhabvu kuri kuona zvikwata zvemuPremier Soccer League (PSL) zvichikwikwidza mumutambo weChibuku Super Cup.   Jaure anoti mutambo uyu wakaoma zvikuru sezvo zvikwata zvose zviri kurwisana neDeMbare. Anoti DeMbare kubva kare chikwata chihombe zvokuti mitambo yacho inenge isiri nyore sezvo zvikwata zvose zvichitsvaga mbiri pavari.   “Kana uchitambira Dynamos unofanira kunge wakazvipira kuifira nekuti chikwata ichi chihombe uye chikwata chose chinosangana nesu chinenge chichitotsvaga mbiri patiri. Mutambi wese anotoda kunzi akunda Dynamos nekuti kuti DeMbare ndokuti bhora, saka isu totofanira kugara takagadzirira. “Mumitambo yeChibuku yatiri kutamba iye zvino haisi nyore nekuti zvimwe zvikwata zvinenge zvichida kuti tibude kuitira kuti zviwane mukana. Saka isu tiri kutofanira kushanda nesimba tivarakidze kuti tiri shasha panyaya dzenhabvu,” anodaro Jaure.   Jaure abva kure munyaya dzenhabvu izvo zvakambomuona achinotamba kuSouth Africa kuchikwata cheUniversity of Pretoria uye akambonotambira kuZambia zvekare kuchikwata cheBuildcon. MuZimbabwe, akambotambira zvikwata zvinosanganisira Ngezi Platinum Stars neManica Diamond ndokuzodzoka kumusha kuDeMbare uko akarerwa akaita mukurumbira.   Achitaura pamusoro pemafambiro aaita munhabvu anoti, “Zvinofadza kumbonotamba kune dzimwe nyika wodzidza zvinoitwa ikoko. Ndakadzidza zvakwanda mukufamba kwandakamboita, asi iye zvino ndadzoka zvandakadzidza kunze kwenyika ndiri kuzvishandisa kubatsira vechidiki vari kusimukira mumutambo uyu vazive kuti zvofambiswa sei uye zvii zvinodiwa kuti mutambi abudirire mumutambo uyu.”   Zvakadaro, svondo rino DeMbare ichange iri pamusha apo ichasangana neHarare City mumutambo wechishanu weChibuku Super Cup.   DeMbare ndiyo iri kutungamira muboka rayo umo mune zvimwe zvikwata zvinoti CAPS United, ZPC Kariba neHerentals.	https://www.kwayedza.co.zw/dembare-ndokuti-bhora-jaure/
sports	Hazard asendeka shangu	asendeka shangu dzekutambira nyika yake yeBelgium.   Mutambi uyu (31) akasarudza kusatambira nyika yake apo ichange ichirwira kuenda kumutambo we2024 European Championships uye ne2026 World Cup.   Zvichitevera kuburitswa kwakaita chikwata chake kuWorld Cup kuQatar, Hazard asiya mushure mekutambira nyika yake kwemakore 14 apo ave kutarisira kumutsiridza hupenyu hwake hwenhabvu kuReal Madrid.   “Nhasi ndavhura chimwe chikamu. Ndokutendai nerudo,” Hazard anonyora paInstagram.   “Ndokutendai nerutsigiro rwenyu. Ndinokutendai nenguva yemafaro atakave navo kubva gore ra2008.   “Nhasi ndasarudza kusiya kutambira nyika yangu. Chikwata chitsva chevechidiki chagadzirira. Ndichakusuwai zvikuru.”   Bepanhau rekuBelgium Het Laastest Nieuws rakanyora kuti Hazard akange akurukura nevamwe vaanotamba navo nhabvu kuti anoda kusiya kutambira nyika yake kubva pavakaburitswa kuWorld Cup neCroatia.   Mazuva matanhatu akatevera, Hazard haana kushandura pfungwa dzake sezvo akabva azivisa vanhu 27.2 miriyoni vanomutevera paInstagram.   Matambiro ake muchikwata cheBelgium ange adzikira izvo zvakaona mutambo waakapedzisira kutambira nyika yake kuWorld Cup achipinzwa kwatambwa maminitsi anodarika 87 wave kunopera.   Akatanga kutambira Belgium aine makore 17 okuberekwa mugore ra2008 apo vakatamba neLuxembourg nemusi wa19 Mbudzi, 2008.   Mutambi uyu, uyo aimbove kuChelsea, akakwanisa kutambira nyika yake ka126, ndokunwisa ka33 uye achibatsira vamwe vatambi kunwisa ka36.   Hazard akatungamira Belgium ari kaputeni mumitambo 56. – SportsMail Football	https://www.kwayedza.co.zw/hazard-asendeka-shangu/
sports	‘Siyai maWarriors akadaro’	  SHASHA dzakambonetsa dzichitambira nhabvu chikwata chenyika chemaWarriors dzinoti zvakakosha kuti chikwata chiripo parizvino chirege kusandurwa sezvo chinogona kusvika kure mumutambo weAfrica Cup of Nations (Afocn) apo chiri kurwira kuenda kuCameroon gore rinotevera.   Svondo radarika, maWarriors akaita mangange 1-1 neCongo Brazzaville mumutambo wavo muGroup G.   MaWarriors ndiwo ari panyanga akatarisana nemutambo inotevera apo paachasangana neDemocratic Republic of Congo mumitambo miviri yakatevedzana musvondo rimwe chete.   Akakwanisa kuhwina mitambo yawo neDRC, maWarriors anenge ave nemukana mukuru wekubudirira kuenderera mberi mumutambo uyu izvo akamboita katatu kose asi achikoniwa kutamba zvinogutsa.   Zvakadai, svondo rino Kwayedza yakaita hurukuro nedzimwe shasha dzakambotambira maWarriors dzinosanganisira Leo Kurauzvione naHarlington Shereni avo vanoti chikwata ichi ngachirege kusandurwa zvachose.   Vaviri ava vamwe vevaive muchikwata chemaWarriors chekutanga kuenda kunomirira Zimbabwe kuAfcon mugore ra2004 kuTunisia.   Panguva iyi, Kurauzvione aitambira Dynamos FC kozoti Shereni aitambira Guingamp yekuFrance.   Kurauzvione anoti zvakakosha kuti chikwata ichi – icho chine vatambi vakaita saKnowledge Musona, Khama Billiat, Kuda Mahachi, George Chigova naEvans Rusike  – chirambe chakangobatana sezvachiri.   “Chikwata chedu chine mukana mukuru wekusvika kure asi hachidi kungoshandurwa-shandurwa zvisina tsarukano. Chiripo ichi ngachisiiwe chakadaro chiite basa racho chovakwa chakadaro, kwete kuti padiki mashandura kwauya vamwe vatambi.   “Zvikwata zvenyika hazvina nguva zhinji zviri zvese saka nguva shoma iyoyo vatambi vakambotamba vese kare vanenge vachizivana matambiro avanoita, manje kana muchivashandura-shandura pese pese zvinodzorera basa kumashure,” anodaro.   Gore rakatanga maWarriors kubudirira kuenda kuAfcon, chikwata chacho chaive nevatambi vashoma vaitambira kunze kwenyika.   Kurauzvione anoti mamiriro ezvinhu parizvino akakosha zvikuru nekuti vatambi vari kutambira kunze kana vauya havafanirwe kutanga kuchema-chema nekuda kwenyaya dzemari nekuti kuzvikwata zvavo zvavanenge vabva vanowaniswa zvese zvavanoda.   “Patori nemusiyano mukuru nechikwata chedu nekuti chikwata chavepo iye zvino chizere nevatambi vari kutambira kunze kwenyika uko kwavanowaniswa zvese zvavanoda, vanochengetedzwa zvakanakisa uye chavo kungofunga zvenhabvu chete. Saka kana vave kuuya kuzotambira maWarriors ngavafunge kusimudzira mureza wenyika kwete zvemari nekuti kwavari kubva kwakanuna kare.   “Chatiri kuda kuona basa richifamba, vakomana ava vane mukana mukuru uye ngavaushandise sezvauri,” anodaro Kurauzvione.   Mashoko ake anotsinhirwa naShereni uyo akatambira zvikwata zvizhinji zvekuFrance achiti maWarriors anofanira kuramba akabatana.   “Isu sevatambi vakambotambira kunze kwenyika uye kumutambo weAfcon uyu tinoda kupihwa mukana wekumbotaura nevatambi variko ava tichivarayira nzira dzavanofanirwa kuzvibata nadzo kana vachida kusvika kure.   “Ngavasati vakangoenda kuSouth Africa votozviona kuti vakatopenga, aiwa kwete. Ngavashingirire kusvika vasvika kuEurope vatambire zvikwata zvikuru uye mumaligi makuru akaita seEnglish Premiership, La Liga, Serie A neFrench Ligue 1,” anodaro.	https://www.kwayedza.co.zw/siyai-mawarriors-akadaro/
politics	Amai Mugabe Vanoti Vakazvipira Kushanda Vari Pasi paVaMnangagwa	Mudzimai wemutungamiri wenyika, Amai Grace Mugabe, vaenderera mberi nemisangano yavo kuMataga Business Center, Mberengwa kuMidlands. Amai Mugabe vati havana chido chekutora chigaro chemutevedzeri wemutungamiri wenyika, VaEmmerson Mnangagwa, sezviri kutaurwa nevamwe mubato. Izvi zvinotevera mashoko ekuti vamwe muZanu-PF, vachitungamirwa nedunhu reMashonland West, vari kuda kuti Amai Mugabe vatore chigaro chekuva mutevedzeri wemutungamiri wenyika. No media source currently available Pari zvino Amai Mugabe ndivo mukuru webazi remadzimai reWomens League. Amai Mugabe vatiwo VaMugabe munhu agara achinetsekera nyika uye achirarama hupenyu hwakaoma kubva munguva yechimurenga. Mudzimai wemutungamiri wenyika ashorawo bato reMDC achiti rakaumbwa navanasapurazi vaisafara nekutorerwa minda. Vatiwo mutungamiri weMDC, VaMorgan Tsvangirai,ndivo vakaunza zvirango zvakatemerwa nyika. Asi mutauriri weMDC-T, VaObert Gutu, vanoti Amai Mugabe havana zvavanoziva pane zvavari kutaura. VaGutu vatiwo bato ravo riri kuenda kumatare kuti amise Amai Mugabe kupa vanhu matarakita ehurumende, sezvo asiri ehurumende. No media source currently available Amai Mugabe vashorawo VaRugare Gumbo vePeople First vachiti mutengesi uye vari kufamba vachipa vanhu mari kuti vavatsigire.Asi VaGumbo vati zviri kutaurwa nemudzimai wemutungamiri wenyika hazvina nemusoro wese. No media source currently available Vatevedzeri vose vemutungamiri wenyika, VaMnangagwa naVaPhelekezela Mphoko vange varipowo pamusangano uyu. VaMpoko varatidza kusafara apo vadaidzwa kunzi VaMboko nevakafanobata chigaro chasachigaro weMidlands, VaKizito Chivamba. Vati uku kushora uye kunyomba. 	https://www.voashona.com/a/mugabe-grace-mnangagwa/3066921.html
sports	Aluvah abuda muchipatara kuCameroon	  MUTSIGIRI mukuru wenhabvu, Alvin “Aluvah” Zhakata, anoti aburitswa muchipatara mushure mekunge avhenekwa nemachiremba ekunyika yeCameroon avo vange vachimurapa chirwere chemoyo icho chakangomubata achiona mutambo weAFCON pakati pechikwata cheMalawi necheMorocco ikoko.   Aluvah ari kuCameroon uko akaenda kumakwikwi eAfrica Cup of Nations (AFCON) uyo ari kutambirwa kunyika iyi. Ange ava nemazuva ari muchipatara.   Zvichitevera kuburitswa kwakaita chikwata chenhabvu chenyika chemaWarriors kumitambo iyi, Aluvah haana kudzoka sezvo akasara achiona mimwe mitambo uye paaiona mutambo weMalawi neMorocco, ndipo akadonha arwara nechirwere chemoyo ndokumhanyiswa kuchipatara.   Aluvah ange agara muchipatara izvo zvakazomuona achibhadharirwa mari dzange dzichidiwako, zvose nedzemachiremba, nemutungamiri weCameroon Football Association, Samuel Eto’o.   Achitaura ari kunyika iyi, Aluvah audza Kwayedza nhasi mangwanani kuti ave kunzwa zviri nani.   “Ndave kunzwa zvakanaka manje, ndakavhenekwa nanachiremba vange vachindirapa ndikaitwa mascan akadzoka achiratidza kuti ndave nani,” anodaro.   Aluvah anoti haasati ave kuziva kuti anodzoka kumusha kuZimbabwe rinhi.   “Ndichakuzivisai zuva rekudzoka,” anodaro.   Aka hakasi kekutanga Aluvah achisangana netsekwende apo anenge achinotsigira mitambo yeAfrica Cup of Nations. Mugore ra2019, achienda kuAFCON kuEgypt – apo akafamba kubva kuSouth Africa – akambovharirwa mujeri nemapurisa munyika yeSudan umo maive nehondo.   Akazokwanisa hake kupfuurira mberi nerwendo rwake kunosvika kuEgypt asi pakudzoka akazobhadharirwa ndege nesangano reConfederation of African Football (CAF).	https://www.kwayedza.co.zw/aluvah-abuda-muchipatara-kucameroon/
health	Madzimai Oyambirwa nezveChirwere CheKusagadzikana Mupfungwa Achongobva Kusunguruka	Nyanzvi munyaya dzezvehutano dziri kuyambira vanhu kuti vagare vakangwarira nyaya yekurwara nepfungwa kunogona kuita madzimai kana achangobva mukusungunuka zvinogona kuti vamwe vagume vatora hupenyu hwavo. Asi chirwere ichi chinorapika munhu akakwanisa kuwana rubatsiro nekukurumidza. Chirwere ichi chinonzi postpartum chinokonzerwa nekusagadzikana mupfungwa kana mudzimai achangobva mukusungunuka. Dr Vongai Munatsi vanoti pavanhu gumi vanoenda kunotsvaga rubatsiro kuzvipatara nekumakiriniki munyika, panowanikwa vanhu vatatu vanezvirwere zvepfungwa. Vakurudzira kuti kana zvaonekwa kuti mukadzi asununguka aakuita zvinhu zvaaisamboita kare zvinenge kusuwa, kutadza kudya zvakanaka kana kutoramba kuyamwisa mwana , zvinenge zvavekuratidza kuti pfungwa dzake dzinenge dzisisina kugadzikana zvakanaka. Dr Munatsi vanoendera mberi vachiri zvirwere zvepfungwa zvinofamba nedzinza remunhu zvokuti kana zvikasaongororwa nemazvo, panogona kuonekwa kuti kune vamwe vemudzinza vakambobatika nedenda repfungwa. Vatiwo zvirwere zvepfungwa hazvikonzerwi nekuroiwa, madhimoni kana mweya yetsvina asi kuti varapwi ava vanenge vachingoda anoda kukurukura navo kuti vataure misengwa yavakatakura. Mugari wekuChitungwiza Amai Grace Chihuri vanoti nyaya yemadzimai anovhiringika pfungwa kana vabatsirwa inyaya isinganyanye kutambirika mumhuri dzakawanda zvokuti havatozive kuti vakadzi ava vanokwanisa kurapwa nemishonga vakatoita zvakanaka. Nyanzvi yezvehutano hwepfungwa, avo vanoshanda nesangano reZimbabwe National Association for Mental Health kana kuti ZimNamh, Dr Ignatius Murambidzi, vakatsinhirawo mashoko akataurwa naDr Munetsi vachiti vanhu vakawanda havanzwisise nezvenyaya deemadzimai anoshungurudzika mushure mokunge vasununguka izvo zvinozoita kuti varware havo muchinyararire. Dr Murambidzi vanoti zvirwere zvepfungwa zvinorapika nemapiritsi zvokuti varapwi ava vanotogona kutorarama kusvikira vakwegura vachinwa mishonga iyoyi. Chero zvazvo zvisingazivikanwe kuti kuti madzimai mangani ane dambidziko repostpartum depression munyika, Dr Murambidzi vanoti denda repfungwa ratove dambudziko guru nokudaro panofanirwa kutsvagwa dzimwe nzira dzokuti vanhu vanedambudziko iri vakurumidze kuwana rubatsiro vasati vasvika pakuda zvokuzotora hupenyu hwavo. Sangano reWorld Health Organisation rinoti huhwandu hwevanhu varikuzviuraya kwave kuda kuenzana nevanhu vanofira munjodzi dzepamigwagwa. Vanhu mirioni nemazana matanhatu anemakumi mana, 1 640, vakafa nekuzviuraya uye vanhu vanodarika mirioni nemazana masere anemakumi matatu, 1830, vakafira mutsaona dzepamigwagwa mugore 2017 zvinova zvinhu zvave kuratidza kuti firo mbiri idzi dzatove kukwikwidzana. Sangano reWorld Health Organisation rinoti zvakare vanhu vanodarika mamiriyoni matatu pasi rose vanorwara nechirwere chekufungisisa kana kuti depression pachirungu, uye vanhu vanodarika miriyoni imwe chete, vanozviuraya pasi rose.	https://www.voashona.com/a/madzimai-oyambirwa-nezvechirwere-chekusagadzikana-mupfungwa-achongobva-kusunguruka/5444865.html
business	ZCTU Inoti Ngapaitwe Hurukuro paNyaya yeMitengo Yoita Chamurambamhuru	Munyori mukuru wesangano revashandi reZCTU VaJaphet Moyo vanoti panofanira kuitwa musangano wechimbi chimbi weTNF kuzeya nyaya yemitengo yezvinhu yoramba yoita chamurambamhuru. Mitengo yezvinhu zvekudya uye michova yakawedzerwa zvakanyanya mumazuva mashoma adarika. Hatina kukwanisa kunzwa divi rehurumende sezvo gurukota rezvevashandi Muzvinafundo Paul Mavima vati vange vachangopinda munyika kubva kuAmerica nekudaro vange vachida kumbotura befu. Mutungamiri weEmployers Confederation of Zimbabwe Doctor Israel Murefu vati vange vakabatikana vakati tigozovafonera. No media source currently available 	https://www.voashona.com/a/zctu-inoti-ngapaitwe-hurukuro-panyaya-yemitengo-yoita-chamurambamhuru/5299639.html
politics	MISA-Zimbabwe, Vatori veNhau Vopikisa Mutongo weCriminal Defamation	Sangano rinorwira kodzero dzevatori venhau kuchamhembe kweAfrica reMISA-Zimbabwe rakabatana nevamwe vatori venhau, neChitatu rasvitsa kudare repamusorosoro reConstitutional Court, magwaro ekuti mutemo unosvibisa chimiro chemunhu wecriminal defamation uraswe mubumbiro idzva remitemo. Mumagwaro asvitswa kudare negweta riri kumirira sangano iri pamwe nevatori venhau ava, VaChris Mhike, vanoti chikamu 96 chemutemo wecriminal law (Codofication and Reform) Act (Chapter 9:23) uri kunze kwemutemo sezvo usingadyidzane nezvikamu 61 ne 62 zvebumbiro remitemo, nekudaro unofanirwa kuraswa. VaMhike vanoti zvikamu 61 ne 62 zvebumbiro idzva izvo zvinochengetedza kodzero dzevanhu mukufambiswa kwenhau pamwe nekuwaniswa mashoko pamwe nekodzero dzekutaura vakasununguka. Vamwe vakwira dare pamwe neMISA-Zimbabwe vatori venhau vanoti Nqaba Matshazi, Sydney Saize pamwe naGodwin Mangudya, pamwe nevanoita zvekudhinda mapepa vakazvimirira VaRoger Dean Stringer. Matshazi naVaStringer vanonzi vakamboshungurudzwawo nemutemo uyu. Vakwirirwa dare vanoti gurukota rezvemitemo nemabasa eparamende uye vari mumwe wevatevedzeri vemutungamiri wenyika, VaEmmerson Mnangagwa, gurukota rezvekuburitswa kwemashoko VaJonathan Moyo pamwe negweta guru rehurumende VaPrince Machaya. Vatatu ava vane mazuva gumi ekupikisa nyaya iyi. Danho iri rinouya panguva shoma dare rimwechetero ratonga kuti mutemo wecorminal defamation uchiri kushanda sezvo wakangobviswa chete pabumbiro remitemo rekare. No media source currently available 	https://www.voashona.com/a/zimbabwe-politics-misa-zimbabwe-criminal-defamation/2659052.html
politics	Zanu PF Yomanikidza Vanhu Kubvisa Mari yeBhavhadhe raVaMugabe	Vagari vekuMasvingo vanoti vari kumanikidzwa kubhadhara mari neZanu PF kuitira kuti mari iyi izoshandiswa pamabiko ekupemberera bhavhadhe remutungamiri wenyika, Va Robert Mugabe, mwedzi uno. VaMugabe vari kusvitsa makore makumi mapfumbamwe nematatu nemusi wa 21 Kukadzi. Vagari vekumaruwa pamwe nevashandi vehurumende vanoti vari kurwadziwa nekumanikidzwa kwavari kuitwa kuti vatsigire zvirongwa zveZanu PF ivo vasingadi. Vagari ava vanoti vechidiki ve Zanu PF vari kufamba mumaruwa pamwe nekumabasa evashandi vehurumende vachivamanikidza kuti vabvise mari inotangira padhora rimwe chete kusvika pamadhora matatu. Mumwe mugari wekwaMazambara kwaZimuto, VaPaul Kurima, vanoti vechidiki ava vari kumakidza masabhuku kuti vatore mari iyi kuvagari. Mumwe mushandi wehurumende akaramba kudomwa zita rake sezvo asingabvumidzwe kutaura nevatori venahu anoti vashandi vehurumende vari kumanikidzwa kubvisa mari dzezvirongwa zveZanu PF zvavasineyi nazvo asi hurumende isingavawedzeri mari yemihoro. Mushandi uyu anoti vakawanda vari kubhadhara mari iyi vachityira kurasikirwa nemabasa avo, kanawo hupenyu hwavo sezvo Zanu PF iri kuvavimbisa kuzovaranga kana vachinge varamba kubvisa mari idzi. Asi mumwe mudzidzisi weku Zaka, Va Tonderai Hakutangwi, vanoti havasi kuzobvisa mari iyi nekuti zviri kuitwa izvi hazvisi pamutemo. Anotungamirira sangano rekodzero dzevanhu re Masvingo Human Rights Trust, VaMasimba Gonese, vanoti ichokwadi kuti izvi zviri kuitika uye vashoropodza Zanu PF vachiti iri kurwadzisa vanotambura. Mumwe wevatungamiri wevechidiki ku Zanu PF, VA Talent Chivange, vanoti mashoko aya ndekunyepa sezvo bato ravo riri kukumbira mari kuvanoda pasina kumanikidza vanhu. Studio7 haina kukwanisa kunzwa kumutauriri weZanu PF, VaSimon Khaya Moyo, kuti tinzwe divi ravo. Zviri kuitika kuMasvingo zviri kuitikawo kumatunhu akawanda munyika. Mutungamiri weZapu, VaDumiso Dabengwa, vakaudza vanhu neMugovera kuMarula mudunhu reMatabeleland South kuti veZanu PF vakamanikidza mwanakomana wavo kuti abvise mombe, asi akaramba kuita izvi. Vari kuronga bhavhadhe raVaMugabe, Va Never Khanye, vanova nhengo yeZanu PF inomirira Matobo North, vakaudza vatori venhau kuti varimi vose vari muma A2 vanofanirwa kubvisa mombe dzichaurayiwa pamabiko aya. Zanu PF inonzi iri kuda mombe zana nemakumi mashanu dzichaurayiwa pabhavhadhe raVaMugabe. Mhemberero idzi dzichaitirwa pa Rhodes Estate Preparatory School kuMatobo. No media source currently available 	https://www.voashona.com/a/zimbabwe-mugabe-birthday-bash/3709963.html
politics	VaKhaya Moyo Vanobvuma Kuti Chabvondoka muZanu PF	Bato re Zanu PF rinoti richasangana svondo rinouya kuti rizeya nyaya yekunetsana kuri mubato iri kana paine vanenge vaine zvichemo zvavanenge vatura kuPolitburo. Mashoko aya ataurwa nemutauriri webato iri, Va Simon Khaya Moyo, zvichiteveraa kunetsana nekurovana uye kukandirana makobvu nematete kuri kuenderera mberi mubato iri pamveri pemusangano waro we National Conference uri kutarisira kuitwa kuVictoria Falls muna Zvita. No media source currently available Vanhu vakawanda mubato iri vave makara asionane zvikuru vanonzi vari kutsigira chikwata chinonzi chinotungamirwa nemumwe mutevedzeri wemutungamiri wenyika, VaEmmerson Mnangagwa, nechimwe chinonzi Generation 40 chinosanganisira mudzimai wemutungamiri wenyika, Amai Grace Mugabe. Asi Amai Mugabe naVaMnangagwa vanoti havana zvikwata zvavanotungamira. Vanoziva zviri kuitika muZanu PF vanoti chirongwa cheGeneration 40, kana kuti G40, chakauya kuburikidza nepfungwa dzevaimbove gurukota rezvekuburitswa kwemashoko, VaJonathan Moyo, vachishanda nemamwe makurukota echidiki muZanu PF Mune kunetsana kunotyisa mumatunhu akawanda muZanu PF kusanganisira Masvingo, Harare, Mashonaland West, Mashonaland East neMashonaland Central. Nyanzvi munyaya dzezvekudyidzana nedzimwe nyika uye vachiongorora nyaya dzezvematongerwo enyika, VaClifford Mashiri, vanoti zvava kuitika muZanu PF zvinoratidza kuti bato iri chava chitima chisina musoro	https://www.voashona.com/a/zanu-pf-mnangagwa-mugabe-moyo-mashiri/3057032.html
politics	United Nations Yotumira Nhumwa Kuzoongorora Nyaya yeKupfurwa kweVanhu neMauto Muna Ndira	Sangano reZimbabwe Lawyers for Human Rights rinoti rinotambira nemufaro danho rebazi reUnited Nation’s rinoona nezvekodzero dzevanhu reHigh Commission for Health Rights kutumira nhumwa kuZimbabwe kuzoongorora nezvenyaya yekupfurwa kwevanhu nemauto muHarare muna Ndira. Vanhu ava vairatidzira vachiti havaifara nenyaya yekukwidzwa kwemutengo wemafuta ekufambisa dzimotokari. Vamwe vanhu vanonzi vakaurayiwa, mamwe madzimai achipomera mauto mhosva yekuvabata chibharo uye vakawanda vakasungwa. Hurumende iri kuramba kuti izvi zvakaitika ichiti mauto aizorwa mafuta enguruve yaasina kudya. Vachitaura nebepanhau reSunday Mail munyori mukuru mubazi rezvemutemo amai Virginia Mabhiza vakati gurukota rezvemitemo VaZiyambi Ziyambi vainge vatenderana nemukuru weUNHRC Amai Michelle Bachelet nezvekutumirwa kwenhumwa kuZimbabwe. Mutauriri weZimbabwe Lawyers for Human Rights VaKumbirai Mafunda vati vanotambira rwendo urwu nemaoko maviri. No media source currently available  	https://www.voashona.com/a/4914197.html
politics	Paramende Inozeya Bhiri reMitemo yeSarudzo	Dare reNational Assembly razeya mutemo wesarudzo weElectoral Amendment Bill uye chibvumirano chemapato ezvematongerwo enyika chekuita sarudzo dzakachena dzisina mhirizhonga, cheElectoral Code of Conduct for Political Parties and Candidates and Other Stakeholders chapinzwawo mubhiri iri kuti chive mumutemo wesarudzo. Bhiri iri rakanangana nekuvanduza mitemo yesarudzo kuti nyika ikwanise kuita sarudzo dzakachena. Zvimwe zviri kudiwa nemapato anopikisa kuti mapato aya avewo nechekuita pamwe nekuongorora kudhindwa kwemagwaro ekuvhotesa kana kuti maballot papers. Mapato aya anodawo kuti mitemo yesarudzo usungire mapato kuti ape mukana wakaenzana kuvanhukadzi nevanhurume pazvinzvimbo zvese zvino kwikwidzwa musarudzo. Chibvumirano chemapato chekuita sarudzo dzakachena icho chapinzwa mumitemo yesarudzo, chinorambidza nyaya dzemhirizhonga uye chinosungira kuti vemapato, vemasangano anoshanda akazvimirira, vanokwikwidza musarudzo vapanane mukana pamwe nekuregawo vamwe vachitaura pfungwa dzavo pamwe nekupinda mumisangano pamadiro. Chibvumirano ichi chinosungurirawo kuti vanhu vapihwe mukana wekuzvishambadza uye chinoti vaye vachazenge vachibvisa kana kubvarurwa zvinyorwa zvevamwe kana kuti maposters, varangwe nemutemo. Chibvumirano ichi chinorambidzawo kutenga vavhoti kana kutyityidzira vanhu kuti vavhotere bato rinenge richida munhu. Chinorambidzawo vemapato kuti vataure zvinenge zvabuda musarudzo zvisati zvaziviswa neZimbabwe Electoral Commission. Mukuru wesangano rePlatform for Youth Development, VaClaris Madhuku, vati danho rekuisa chibvumirano chemapato mumutemo wesarudzo chakanaka chose. VaMadhuku vati sezvo wave mutemo vanenge vautyora vacharangwa. Vati kana mutemo mutsva wesarudzo ukatevedzwa, nyika inogona kuita sarudzo dzakachena. Chibvumirano ichi chinosungirawo vemapato ezvematongerwe enyika kurega vatapi venhau vachipinda mumisangano yawo yekutsvaga rutsigiro pamwe nekuvachengetedza. Mukuru weMedia Institute of Southern Africa – Zimbabwe, VaTabani Moyo, vati vanofara nenyaya yekuti vatapi venhau vachengetedzwe pavenenge vachiita basa ravo. VaMoyo vati vatapi venhau vanogara vachishungurudzwa nemapato ezvematongerwo enyika zvikuru munguva yesarudzo uye mutemo unofanira kubuda nezvirango zvakaomarara kune vanoshungurudza vatapi venhau. Dare richiri kuzeya bhiri iri uye rinotarisirwa kuripasisa chero nguva. No media source currently available 	https://www.voashona.com/a/zimbabwe-parliament-discuus-electoral-reforms/4385097.html
business	VaMnangagwa Voparura Musangano weZvekurima kuVictoria Falls	Mutungamiri wenyika VaEmmerson Mnagagwa vakasvika muVictoria Falls nezuro sezvo vari munyarikani pamusangano uri kuitwa mudhorobha iri weSouthern African Confederation of Agicultural Unions. Musangano uyu uri kutarisirwa kutanga nhasi. VaMnangagwa vakaendawo negurukota rinoona nezvekurima VaPerrance Shiri. Nyika dzinosvika gumi nenhatu dziri kutarisirwa pamusangano uyu dzichizeya nyaya dzekutengeserana mune zvekurima. Masangano anoti Zimbabwe Farmers Union neCommercial Farmers Union ndiwo akaronga musangano uyu. Panopera musangano uyu pari kutarisirwa kuti panenge pave sachigaro mutsva wesangano iri sezvo aripo ikozvino, Doctor Theo de Jager, vanenge voenda pamudyandigere. Muzvinafundo munyaya dzezvekurima VaMandivamba Rukuni vanoti musangano uyu wakakosha zvikuru kunyika dzekuchamhembe kweAfrica munyaya dzekutengeserana. No media source currently available  	https://www.voashona.com/a/vamnangagwa-voparura-musangano-wezvekurima-kuvictoria-falls/4392622.html
health	“One World Together At Home” Inowana Mamirioni Mazana Maviri Anemakumi Manomwe Emadhora Kubatsira Kurwisana neCovid-19	Muimbi ane mukurumbira, anozivikanwa nezita rekuti ‘Lady Gaga’, achibatsirana neWorld Health Organisation, akaronga mutambo wemimhanzi apo vaimbi vane mukurumbira vaishaura kuvanhu pasi pose vari mudzimba dzavo muAmerica, United Kingdom, kuEurope nekunedzimwe nyika zhinji pasi pose. Mutambo uyu, uyo unonzi ‘One World Together at Home’, wakaona vaimbi vanemukurumbira vachiimbira vanhu, pakabuda mamirioni nemamirioni emadhora ekubatsira mukurwisana nechirwere che Coronavirus, pamwechete nekubatsira avo vanorapa vanhu asi vasina mbatya dzakakwana dzekuzvidzivirira kubva kuchirwere ichi. Vanhu vanoita mamirioni makumi maviri ne mazana manomwe (270 million) vakaona mutambo uyu uchiitwa paInternet, patelevhizhini nepama ‘social media’ akasiyanasiyana. Mutambo uyu wakaitirwa kutsigira avo vanoshanda vachirapa vanhu vanechirwere che Covid-19 uye kuedza kubatsira kumisa kupararira kwe chirwere ichi. Sangano rinoona nezvehutano pasi pose, reWorld Health Organization, rakabatana naLady Gaga, rakaronga mutambo uyu, uyo wakatora ma awa matanhatu vaimbi vachiyaura. Chimwe chizvarwa cheZimbabwe chinofarira zvemimanzi nemafirimu, Tafadzwa Munjanja, anogara mudunhu reOklahoma, muAmerica, anoti mushure memutambo uyu, pakazoita ma awa maviri apo vaimbi, vamwe vatungamiri venyika neavo vanozivikanwa mukubatsira nemari vakarumbidza vashandi mune zvehutano, vanachiremba neavo vese varikurwisana nechirwere che coronavirus pasi pose. No media source currently available    	https://www.voashona.com/a/zimbabwe-lady-gaga-and-who-raise-over-127-million-for-codiv-19-relief/5384977.html
sports	Ndasuwa bhora: Figgy	  MUTAMBI weMighty Warriors neBlack Rhinos Queens, Felistas Muzongondi,  anoti asuwa zvikuru mutambo wenhabvu.   Izvi zvinotevera kumiswa kwakamboitwa mitambo pasi rose nechinangwa chekurwisa kupararira kwechirwere cheCovid-19 kubvira muna Kurume gore rino.   Mitambo yakatanga kuitwa munyika muno nguva yadarika apo maWarriors akasangana neAlgeria mumutambo wekurwira tikiti rekuenda kumakwikwi eAfrica Cup of Nations Cameroon 2021.   Mutambo uyu wakatambwa pasina vatsigiri sezvinodiwa pasi pemitemo yekurwisa Covid-19.   Figgy, sezita remadunhurirwa raMuzongondi, anoti akaita rombo rakanaka rekupinda basa kuZimbabwe National Army (ZNA) pamwe nekuve mutambi wenhabvu.   Muzongondi anoti kuva nerimwe basa kuri kumubatsira zvikuru sezvo ange achikwanisa kuwana raramo panguva yelockdown asi asuwa nhabvu unove mutambo waanodisisa.   “Kubva nyika yakaenda palockdown tange tichienda kumabasa, ndizvo zvange zvichitiraramisa muhupenyu hwedu nemhuri dzedu. Semutambi wenhabvu wemuZimbabwe zvakakosha chaizvo kuita rimwe basa uye mamwe mabhindauko anounza mari nekuti anokubatsira muhupenyu hwako pane dzimwe dzenguva. Kana usina zvimwe zvekuita ndipo paye zvinhu zvinooma,” anodaro.   Muzongondi anoenderera mberi achiti, “Chokwadi ndechekuti nhabvu ndaisuwa zvikuru, ndinonzwa manyukunyuku ndichitamba ndiri munhandare asi iye zvino chakakosha hupenyu hwevanhu uye hwedu tose pamberi.”   Figgy achagara ari munhorowondo yenhabvu yemaMighty Warriors sezvo ndiye ane chiremerera chekuva kaputeni wekutanga wechikwata chenyika kuchitungamirira kuenda kumakwikwi eRio de Janeiro Brazil 2016 Olympics.   Pari zvino zvikwata zvizhinji zvevarume zvakapihwa mvumo yekutanga kuita gadziriro dzavo asi hunge kana vatambi vacho uye hutungamiri hwaongororwa denda reCovid-19.	https://www.kwayedza.co.zw/ndasuwa-bhora-figgy/
politics	Sangano reCitizens Forum Rokurudzira Kuomeserwa kweVanotengesa Nyika	Rimwe sangano rinozviti Citizens Forum rinoti ranyora tsamba dzenyunyuto kumasangano akazvimiririra avanoti akabatsira mukurongwa kwekuratidzira kwakaitwa mwedzi wapera. Vachitaura nevatori venhau, mukuru musangano iri, VaAlex Gakanje, vati masangano aya akapesvedzera mhirizhonga, uye vachaavharisa. Mamwe emasangano adomwa neCitizens Form anosanganisira Crisis in Zimbabwe Coalition, Law Society of Zimbabwe, Zimbabwe lawyers for Human Rights nemizinda yeAmerica neBritain. Asiwo mukuru wePlatform for Youth Development inove nhengo yeCrisis in Zimbabwe Coalition, VaClaris Madhuku, vashora zvikuru Citizens Forum vachiti kutyityidzirana kunodzorera nyika shure. VaMadhuku vatiwo vese vane moyo wekuda kuona kubudirira kwenyika, vari kukurudzira nhaurirano, izvo zviri kuitwa nemasangano avanodyidzana nawo. Studio7 haina kukwamisa kunzwa divi reBritain neAmerica pamusoro pemashoko eCitizens Forum. Nyika mbiri idzi dzakabuda pachena dzichishora mabatirwo akaitwa mhirizhonga nemauto nemapurisa. Vanhu vanodarika gumi nevashanu vakapfurwa vakafa, uye vanhu vanodarika makumi manomwe vakarapwa maronda akakonzerwa nemabara epfuti. Hurumende yeZanu PF iri kupomera MDC inotungamirwa naVaNelson Chamisa mhosva yekuronga mhirizhonga. Asi MDC inoti haisi iyo yakaronga kuratidzira uku, uye zviri kuitwa nehurumende, zvakafanana nekutsvaga uta mugate. Mune imwewo nyaya, vechidiki mubato reZanu PF vari kukurudzira veruzhinji kuti vatsungirire mumatambudziko akatarisana nenyika vachiti vane chivimbo chekuti mutungamiriri wenyika, VaEmmerson Mnangagwa, vachagadzirisa zviri kunetsa munyika. Vachitaura nevatapi venhau muHarare, vechidiki vebato reZanu PF vati vawirirana kuti mutungamiriri wenyika, VaEmmerson Mnangagwa, vanofanirwa kupiwa mukana. Mumwe wevechidiki ava, Muzvare Yeukai Simbanegavi, vati vanonzwisisa kutambura kuri kuita veruzhinji nekuda kwekusamira zvakanaka kwezvinhu munyaya dzezveupfumi. Muzvare Simbanegavi vati VaMnangagwa vanofanirwa kupiwa mukana wekurwisa huori, kutsvaka mari dzekunze pamwe nekugadzirisa matambudziko ari kusangana neveruzhinji muhupenyu hwavo. Muzvare Simbanegavi vatiwo sevechidiki vari kushora zvikuru nekwavanoti kushandiswa kwevechidiki mukuratidzira kwakaitika muna Ndira. 	https://www.voashona.com/a/zanu-pf-aligned-organization-urge-govt-to-come-up-with-laws-that-punish-unpatriotic/4773951.html
sports	Celtic musha wangu: Rodgers	Brendan Rodgers, anoti anoshuvira kuzoshanda muEnglish Premier League rimwe zuva asi kwete iye zvino.   Rodgers – uyo ari kunzi anodiwa neArsenal kuti azorairidze chikwata ichi uye achitsiva Arsene Wenger zvichitevera kubuda pachena kwaakaita kuti ari kubva kuchikwata ichi pachapera mwaka uno – anoti anoda kubhadhara rutsigiro rwaakapihwa nebhodhi reCeltic nekuramba achitungamira chikwata ichi kuenda kumberi.   Shasha iyi yasarirwa nemutambo mumwe chete kuti chikwata chake chihwine mukombe wechitatu wegore rino zvichitevera kukunda kwachakaita Rangers 5-0 ndokuhwina mukombe weLadbrokes Premiership Title.   Rodgers asarirwa nemakore matatu pakondirakiti yake uye akabuda pachena kuti haadi kushanda kumwe kunze kwekuCeltic.   Aimbove murairidzi weLiverpool uyu anoti, “Ndakamuka nemusi weMuvhuro kuno mangwanani ndiri maneja weCeltic, zvizivei kuti kuGlasgow kuno kunonakidza.   “Ndiri kurairidza chikwata chandinoda chikuru pasi rose. Ndinoda basa randiri kuita kuno.” – SportsMail Football	https://www.kwayedza.co.zw/celtic-musha-wangu-rodgers/
sports	Hart ave kuBurnley	akabva kuManchester City achienda kuBurnley.   Shasha iyi — iyo yaimbove mubati wepagedhi weEngland — akasayina kondirakiti yemakore maviri kuchikwata chaSean Dyche uye ane tarisiro yekuwedzera rimwe gore pamusoro.   Burnley, iyo yagara ina Tom Heaton naNick Pope muchikwata chayo, yakabhadhara mari inosvika £3.5 miriyoni pamwe neimwe ichazotevera yekutenga Hart.   Achitaura pamusoro penguva yake kuEtihad, Hart akaudza CityTV kuti, “Zvange zvichifadza zvikuru, ndakakura zvakanyanya. Ndakauya kuno ndine makore 19 ekuberekwa, ndave kubva ndave ne31 saka inguva ndefu chaiyo uye zvinhu zvakawanda zvakaitika — mhuri, shamwari uye nenhabvu yakawanda!   “Ndinonzwa rudo nekugamuchirwa. Ndaifarira zvikuru rudo rwandaipihwa nevatsigiri veMan City, ndakauya kuno ndiri mutambi weShrewsbury Town, kakomana kaibva kuShrewsbury. Zvainge zvakandikoshera kuve kuchikwata chino chisati chatanga kurwira mikombe uye ndakagamuchirwa kubva pazuva rekutanga. Ndofunga vakaona mandiri mumwe munhu aizoshanda nesimba rake kuti tiende kure.   “Ndaisazokwanisa kuita zvandakaita dai ndange ndisina kugamuchirwa uye ndisina mufaro, saka ndinofara kuti ndakapa vatsigiri nguva yemufaro uye ndinoshuvira kuti ndichagara mundangariro dzavo.”   Sportsmail yakaburitsa svondo radarika kuti mutambi uyu ange ave kusvika pakubva muchikwata ichi icho chaakatambira kwemakore anodarika 12 zvichitevera kuburitswa kwaakaita naPep Guardiola.   Akapedza mwaka wadarika ari kuWest Ham uko akaendeswa nechikwereti, asi haana kutamba zvakagutsa kuti apinde muchikwata chaGareth Southgate chakaenda kunokwikwidza kumutambo weWorld Cup.   Mwaka wa2016-17, akaupedza ari kuTorino inokwikwidza muSerie A uko akaenda nechikwereti, ndokutamba ka37 ndokuzodzoka kuEngland. — SportsMail Football	https://www.kwayedza.co.zw/hart-ave-kuburnley/
health	VanaChiremba Vanoti Kuramwa Mabasa Kuri Kuendera Mberi	Mubati wehomwe musangano reZimbabwe Hospital Doctors Association Doctor Prince Butau vanoti kuramwa mabasa kwavanachiremba kuchiri kuenderera mberi kunyangwe vari kutarisirwa kuita musangano mangwana kuti votora danho ripi. VaButau vanoti vanachiremba havachina chivimbo nezvinovimbiswa nehurumende zvikuru kana pasina chanyoreranwa pasi. Vati chakachenjedza ndechakatanga sezvo muna 2014 vakambovimbiswa pakashaya chakazobuda. Bepanhau reSunday Mail range raburitsa mashoko ekuti kuramwa mabasa kwapera sezvo hurumende yagadzirisa zvimwe zvichemo zvavanachiremba. Zvichemo izvi zvinosanganisa kushaikwa kwemari muzvipatara uye vanachiremba vanoti vanoda kutambiriswa mari yekuAmerica sezvo mitengo yezvinhu iri kuramba ichiita chamurambamhuru. Hatina kukwanisa kubata gurukota rezvehutano VaObidiah Moyo sezvo vange vasiri kudaira nharembozha yavo. No media source currently available 	https://www.voashona.com/a/vanachiremba-vanoti-kuramwa-mabasa-kuri-kuendera-mberi-/4731010.html
sports	‘Zifa inonzwisisa basa guru reHurumende’	  ZIFA inoti inonzwisisa kuti Hurumende ine zvimwe zvinhu zvikuru zvairi kuita, izvo zvinoda kuitwa nechimbi-chimbi nekuda kwechirwere cheCovid-19, nekudaro haingainamikidze kuti iipe mari yekubatsira kuti mutambo wenhabvu urambe uchiendeka.   Sangano iri rinoti harikwanisi kumanikidza Hurumende kuti iripe mari nekuda kwekuti hurumende yeBotswana yakapa mari yekutsigira nhabvu kunyika iyi.   Vatambi vane chitsama vemuZimbabwe nevarairidzi vacho vari kuzvikwata zvepamusoro zvekuBotswana uye mutambi mumwe nemumwe achange achiwana US$206, kubva pahomwe yakaiswa padivi nehurumende yenyika iyi yekutsigira nhabvu.   Mutambi mumwe nemumwe anotambira muligi reBotswana First Division achawana US$124,18 pasi pehomwe iyi.   Homwe iyi ndeyekubatsira nemari yemuhoro yevatambi kubva munaKubvumbi kusvika munaChikumi. Gurukota rezvemitambo kuBotswana VaTumiso Rakgare  nemusi weMuvhuro uno vakatsinhira kuti hurumende yavo ine hurongwa hwekubatsira zvikwata zvenhabvu zvepamusoro nemari yemuhoro yevatambi.   “Mari iyi ichaiswa mumaakaundi ebhengi evatambi senzira yekudzivirira nyaya yekuti zvimwe zvikwata zvinogona kupedzisira zvave kuishandisa mumabasa azvo ezuva nezuva,” vanodaro VaRakgare.   Vanoti vanamuzvinhapembe vachabatsirwa kuburikidza nehomwe yesangano rinoona nezvenhabvu pasi rose yeFifa relief fund sechiwirirano chakaitwa neBotswana Football Association.   Nhengo yebhodhi reZifa Philemon Machana anoti zvakakosha kutambira mamiriro akaita zvinhu parizvino sezvo zvichisiyana nyika nenyika.   “Tinonamata kuti rimwe zuva tichasvikawo ipapo, asi parizvino Hurumende yedu iri pakamanikana sezvo iine zvimwe zvikuru zvairi kuita. Tinovimba kuti mamiriro ezvinhu achaita zviri nani nekufamba kwenguva uye nhabvu yozove nerutsigiro rwakawanda,” anodaro.   Zvakadai, kuBotswana zvikwata zviri muligi yepamusoro zvichawana US$3 311 pachimwe nechimwe.   Chikwata chenhabvu chenyika iyi chinozivikanwa nekuti Zebras, chiri muboka rimwechete nemaWarriors eZimbabwe mumakwikwi ekurwira kuenda kuAfcon 2021, chine chibodzwa chimwe chete kubva mumitambo miviri uye chiri pachinzvimbo chechitatu.   MaWarriors ari pachinzvimbo chechipiri muboka iri kubva mumitambo yakawanda uye ari mumashure meAlgeria iyo ine zvibodzwa zvitanhatu.   Zambia ndiyo yakasenga boka iri iyo isina kana chibodzwa kubva mumitambo miviri.	https://www.kwayedza.co.zw/zifa-inonzwisisa-basa-guru-rehurumende/
politics	Zanu-PF Yoita Sarudzo neSvondo Vamwe Vachigunun'una	Sarudzo dzekutsvaga vachamirira Zanu PF musarudzo dzichaitwa, kana kuti primary elections, dziri kuitwa nemusi weSvondo kunyange hazvo paine kugunun’una kwevamwe kuti vakarambidzwa kutsvaga rutsigiro nezvikonzero zvakasiyana siyana. Vari kukwikwidza musarudzo idzi vari kunzi vafambe vose pamwe chete vachitsvaga rutsigiro uye kuratidza kuti vanotsigirawo zvizere mutungamiri webato iri, VaEmmerson Mnangagwa, avo vari kukwikwidza musarudzo yemutungamiri wenyika. Munyori wezvemutemo mubato reZanu-PF, VaMunyaradzi Paul Mangwana, vanoti sarudzo idzi dzinoitwa musi mumwe chete.  No media source currently available 	https://www.voashona.com/a/zanu-pf-yoita-sarudzo-dzemaprimaries-nesvondo-vamwe-vachigunun-una/4364287.html
politics	VeChidiki veZanu-PF Vopika Kufa Vachirwira VaMugabe	Vechidiki vanotsigira bato reZanu PF mudunhu reMashonaland West vanoti vakazvipira kufira kudzivirira mutungamiri wenyika VaRobert Mugabe kuvanhu vari kuda kuvabvisa pachigaro nekuratidzira. Vachitaura mushure memusangano wavo muChinhoyi, mumwe wevechidiki ava, VaKingstone Bakasa vakati vakasunga zvisungo zvinosanganisira kupira hupenyu hwavo vachirwisa dzavanoti mhandu dziri kuratidzira kuti VaMugabe vasiye basa nguva yavo isati yakwana. VaBakasa vanoti kubva parizvino vachange vachipinda mumigwagwa kudzivirira vanamai nanababa vavanoti vari kushungurudzwa nevanhu vari kuratidzira munyika. VaBakasa vanotiwo vechidiki veZanu PF vachaita kuti nhengo dzavo dziongorore zvose zvinenge zvichiitika pamisika nepose panokwirirwa mota dzekufambisa mumadhorobha. VaBakasa vanoti vachatora nzvimbo idzi sezvo dziri idzo dzinotanga mhirizhonga. Asi mumwe wechidiki webato rezimbabwe People First VaEldon Cherai vanoti havasi kuzobvuma kutyisidzirwa nevechidiki vezanu PF. Zvisungo zvakawanda zvakabuda nevechidiki iri zvakanangana nekusimbaradza bato rezanu-PF. 	https://www.voashona.com/a/zimbabwe-matongerwo-enyika/3505902.html
business	VaMangudya Votaura Pamusoro peMari Yanetsa Munyika	VaMangudya vataura mashoko aya vachitsanangurira nhengo dzekomiti yeparamende inoona nezvemari kuti dambudziko remari mumabhangi riri kunyanyokukonzerwa nekuti nyika iri kutenga zvinhu zvakawanda kunze kwenyika asi iyo isina zvakawanda zvainotengesa. Gavhuna webhanga guru munyika, VaJohn Mangudya, vaudza nhengo dzepararamende kuti bhanga ravo nemamwe mabhanga akaunza munyika mari inodarika mamiriyoni mazana maviri emadhora kubva muna Ndira kusvika pakutanga kwemwedzi uno, asi izvi zviri kutadza kupedza dambudziko rekushaikwa kwemari munyika. VaMangudya vataura mashoko aya vachitsanangurira nhengo dzekomiti yeparamende inoona nezvemari kuti dambudziko remari mumabhangi riri kunyanyokukonzerwa nekuti nyika iri kutenga zvinhu zvakawanda kunze kwenyika asi iyo isina zvakawanda zvainotengesa. Vatiwo nyaya yekuti nyika iri kutenga chibage zvichitevera nzara yakakonzerwa neEl Nino pamwe nekuti vanhu havachina chido chekuchengetera mari dzavo mumabhanga sezvo vari kubhadhariswa mari yakawanda pakushandisa mabhangi. Asi vati zvisinei hazvo bhanga ravo nemamwe vari kuronga kuunza imwe mari munyika kuitira kupedza dambudziko iri. Vatiwo mabhanga matanhatu pamabhanga gumi ari munyika ndiwo chete ari kupinza mari munyika. Vatiwo kutanga kwemwaka wekutengeswa kwefodya kuchaunzawo mari yakawanda munyika. Zimbabwe yakatarisana nedambudziko rekushaikwa kwemari mumabhanga uye VaMangudya vati mabhanga anofanira kubhadharisa vanhu mari shoma pavanoshandisa mabhanga pamwe nekuona kuti veruzhinji vasina mabhuku ekubhanga kumabhanga vapihwa mukana wekuvhura maakaunzi aya. Mabhanga mazhinji ari kupa vanhu mazana maviri emadhora kana mari iri pasi pazuva nekuda kwekushomeka kwemari. Zvinhu zvakanaka, mabhanga anopa vanhu zviuru zviviri zvemadhora kana kudarika pazuva. Pavabvunzwa kuti sei vasiri kushandisa mari yemuno iyo vanokwanisa kudhinda kana yave shoma mumabhanga, VaMangudya vati nyika haisati yakwanisa kuita zvinodiwa kuti itange kushandisa mari yemuno zvekare. Vati chikuru chichapedza dambudziko rekushaikwa kwemari munyika kugadzira nekutengesa zvinhu zvemuno kunze pamwe nekuumba mitemo inoita kuti vemabhizimisi vekunze vauye kuzotanga mabhizimisi munyika. Zimbabwe iri kushandisa mabhiriyoni manomwe emadhora kutenga zvinhu zvekunze iyo ichitengesa kunze zvinhu zvinokosha mabhiriyoni matatu chete emadhora. No media source currently available 	https://www.voashona.com/a/zimbabwe-mangudya/3276861.html
business	Kanzuru yeChitungwiza Yozivisa Vane Zvivakwa Zvisiri Pamutemo Kuti Vaputse Zvivakwa Izvi	Kanzuru yeChitungwiza nhasi yapa vese vakavaka zvisiri pamutemo panzvimbo yemabhizimisi yeTown Centre kuti vaputse zvivakwa zvavo mukati memaawa makumi mana nemasere ari kutevera ichiti kana vakasaita izvi, kanzuru ichaputsa zvivakwa izvi yega. Muchiviso kuvagari, kanzuru yeChitungwiza yati vakavaka vasina mvumo yekanzuru vanofanira kuputsa zvivakwa izvi zvisinei kuti ndivo varidzi venzvimbo here kana kuti kwete. Kanzuru inoti ichashandisa mutemo weRegional, Town and Country Planning Act, zvikamu 32 ne35 kuputsa zvivakwa izvi. Mutaururi wekanzuru yeChitungwiza, VaLovemore Meya, vaudza Studio 7 kuti kanzuru inotarisira kuvandudza nzvimbo yeTown Centre ndosaka vari kubvisa vanhu vakavaka zvisiri pamutemo. VaMeya vatiwo vamwe vevanhu vari kuvakava zvisina mvumo vanhu vakatopihwa masitendi asi vari kungotadza kutevedza mutemo. Vati zvivakwa zvichaputswa zvinosanganisira zvitoro, maDurawall pamwe nezvimwe. Asi mukuru weChitungwiza Residents Trust, Muzvare Diana Kuvheya, vaudza Studio 7 kuti kanzuru haina mvumo zvekuti magweta avo eZimbabwe Lawyers for Human Rights atonyorera kukanzuru pamusoro penyaya iyi. Mutauriri weCrisis in Zimbabwe Coalition, VaObert Masaraure, vashoropodza hurongwa hwekanzuru yeChitungwiza vachiti kanzuru haifaniri kurega vanhu vachivaka pese pese yozomirira kuputsa chete. Vati kanzuru inofanira kugara pasi nevagari vogadzirisa nyaya iyi kwete kuputsa zvivakwa zvavo. Gore rino kanzuru yeChitungwiza yainge yaronga kuputsa dzimba dzese nemisika zvakavakwa zvisiri pamutemo asi ikamiswa kuita izvi nematare edzimhosva ayo akati inofanira kutanga yapa vanhu ava pekugara pamwe nepekutengesera. Tabvunza VaMeya kuti chirongwa chavo hachisi kuzomiswa sezvakaitwa zvimwe here vakati vanopihwa simba nemutemo weRegional, Town and Country Planning Act. Hatina kukwanisa kunzwa divi regurukota rezvematunhu, VaJuly Moyo, sezvo nharembozha yavo yange isiri kubatika. No media source currently available 	https://www.voashona.com/a/zimbabwe-chitungwiza-council-tells-owners-of-illegal-structures-to-demolish-them/6375945.html
business	Zvinhu Zvogadzikana Munyika paNyaya yeMitengo Uye Kuwanikwa Kwazvo	Sangano ravana chipangamazano munyaya dzehupfumi, reLabour and Economic Development Research Institute of Zimbabwe, rinoti zvinhu zvinenge zvadzokera pazvaive zviri masvondo apera zvichitevera kushaikwa kwezvimwe zvinodiwa nevanhu zuva nezuva, uye kukwira mitengo kwezvimwe. Nyanzvi mune zveupfumi vachishanda nesangano iri, Doctor Prosper Chitambara, vanoti ongororo yakaitwa nesangano ravo inoratidza kuti zvinhu zvose zvakaita semafuta ekubikisa nemafuta edzimotokari zvakanga zvave kushaikwa pamisika zvave kuwanikwa, kunyange hazvo vamwe vatengesi vasati vadzikisa mitengo. Mitengo yezvinhu izvi yakanga yakwidzwa zvichitevera kushaikwa kwazvo. Semuenzaniso, mafuta edzimotokari akanga akwira nemasendi matatu parita kubva padhora nemasendi makumi matatu nemana kuenda padhora nemasendi makumi matatu nemanomwe. Mafuta ekubikisa anonzi akanga akwirawo zvakanyanya mune zvitoro zvizhinji. Semuenzaniso, marita maviri emafuta akanga otengeswa nemari iri pakati pemadhora mashanu nemadhora matanhatu, kubva pamadhora matatu nemasendi makumi mashanu. Doctor Chitambara vanoti havaoni mitemo iri kudzikwa nehurumende yekutara mitengo yezvinhu ichibatsira. Asi vanoti dambudziko remari richiri kuenderera mberi kunyange hazvo hurumende iri kuti yakadzika mutemo unosunga vanotengesa mari nevasiri kuisa mari kumabhanga. No media source currently available 	https://www.voashona.com/a/zimbabwe-economy-politics-prices/4052821.html
business	ZCTU Yoita Hurukuro naVaMnagagwa Apo Mitengo Yoita Chamurambamhuru	Zvinhu munyika zvaramba zvakaita manyama amire nerongo munyaya dzezvehupfumi zvopa kuti vanoongorora nyaya dzezvehupfumi nezvematongerwo enyika vati hurumende yave kungopumha vanoipikisa huroyi ichishandisa mapepanhau akaita seHerald kurova bembera. Asi mutugamiri weZCTU, VaPeter Mutasa, vanoti mushandi ave kudya nhoko dzezvironda. VaMutasa vanoti sesangano revashandi vachasangana neChitatu nemutungamiri wenyika, VaEmmerson Mnangagwa, vachivaudzawo nhuna dzevashandi. Vanoti gurukota rezvevashandi, Doctor Sekai Nzenza, ndivo vakaronga musangano uyu mushure mekunge ZCTU yakumbira musangano wakadai. Studio7 haina kukwanisa kubata Doctor Nzenza kana mutauriri waVaMnagagwa, VaGeorge Charamba, sezvo nharembozha dzavo dzange dzisiri kudairwa. Bepanhau reHerald riri kuti vemabhizimisi ndevamwe vanofanira kuongororwa kana vakwidza mitengo sezvo vari kuda kuti vanhu vapandukire hurumende vachitsigina neAmerica nebato rinopikisa reMDC. Izvi zvinotevera kukwira kwemitengo yezvinhu muzvitoro. Zvinhu zvawedzerwa mitengo zvinosanganisira hupfu, chingwa, mupunga, Mazowe nezvimwe. Marita maviri eMazowe awedzerwa kusvika pamadhora emaRTGS makumi maviri nerimwe kana kuti 21 RTGS dollars kubva pamadhora gumi nematatu nemasendi makumi mashanu, 13,50 emaRTGS. Mutauriri weGrain Millers Association, VaGarikai Chaunza, vanoti vakwidza mitengo sezvo zvavanoshandisa kusanganisa mafuta ekufambisa dzimotokari zvawedzerwa mutengo. Asi VaChaunza vanoitiwo seGMAZ vanenge votumira vanhu kunoongorora kuti hapana vari kudhurisa zvinhu here. Asi mutauriri weMDC, VaJacob Mafume, vanoti hurumende yeZanu-PF yakundikana kugadzirisa zvinhu. Asi muzvinabhizimisi vari nhengo yeZanu-PF, VaGilbert Muponda, vanoti mitengo ichagadzikana asi zvinogona kutora makore maviri sezvakavimbiswa negurukota rezvemari Muzvinafundo Mthuli Ncube. Zvimwe zvitoro zvinoti zvave kutengesa nemadhora ekuAmerica chete zvinonzi nenyanzvi munyaya dzezvehupfumi Doctor Godfrey kanyenze vanotungamira sangano reLabour and Economic Reform Institute of Zimbabwe hazvishamise. Ko chii chingaitwe kuti zvinhu zvigadziriswe? Doctor Kanyenze vanoti munyika munoda kugadziriswa nyaya dzezvematongerwo enyika nekutaurirana. Nyanzvi munyaya dzezvehupfumi dzinoti nyaya yehouri nekutadza kutungamira ndiyo yakanganisa hupfumi hwenyika. Asi hurumende inoti iri kukanganiswa nezvirango zvakatemerwa vamwe vakuru muhurumende. No media source currently available    	https://www.voashona.com/a/zctu-yoita-hurukuro-navamnagagwa-apo-mitengo-yoita-chamurambamhuru/4945509.html
sports	Chibuku Super Cup yadzoka	  PREMIER Soccer League (PSL) razivisa nezvekudzoka kwemitambo yeChibuku Super Cup iyo ichasimudzira nemusi weChitatu svondo rinouya apo zvikwata zvose zviri mumapoka zvichabandana mumitambo yekurwira mukombe uyu.   Mitambo iyi ichatanga musi weChitatu 29 Gunyana izvo zvichaona Herentals FC neZPC Kariba zvichizarura mutambo wemuboka reGroup 1.   Musi uyu zvekare, kuboka reGroup 3, Cranborne Bullets ichange iri pamba apo ichasangana neManica Diamond kuchiti Triangle United ichitatsurana neNgezi Platinum.   Nenguva dza1 masikati kuchange kusingadanwe anonzwa kuBulawayo muboka reGroup 2 uko Chicken Inn ichabandana neBulawayo City iyo yangokwanisa kuwana chibodzwa chimwe chete mumitambo mitatu yayatamba.   Mumitambo yezuva iri yemasikati zvakare, Dynamos FC – iyo iri kutungamira muGroup 1 – ichisangana neYadah FC kuchiti FC Platinum yemuGroup 4 ichabandana neWhawha.   MuGroup 3, Black Rhinos ichisanganawo neTenax.   Mitambo iyi ichazoenderera mberi musi weChina apo Harare City FC ichatatsurana neCAPS United mumutambo wemuGroup 1 kuzoti Highlanders ichasangana neBulawayo Chiefs muGroup 2.	https://www.kwayedza.co.zw/chibuku-super-cup-yadzoka/
politics	Hama dzaVaMugabe Dzinoti Hadziwirirane naAmai Grace Mugabe	Hama dzevaimbove mutungamiri wenyika, VaRobert Mugabe, dzinoti hadziwirirane nemuroora wadzo, Amai Grace Mugabe, nekuda kwekusakudza vakuru mumhuri, uye kutsvinyira kwavanoita vemumhuri, pamwe nekutaura zvisina maturo izvo vanoti zvakakonzeresawo kusawirirana mubato reZanu PF. Hama dzaVaMugabe dzinosanganisira mhuri yekwaMugabe, kwaJenami pamwe neyekwaMatibiri, dzinoti Amai Mugabe munhu asingatsiurike sezvo vaine pamuromo pasingamharwi nenhunzi. Hama idzi dzinoti nekuda kwekusaremekedza vakuru vemumhuri, vainge vasisa fambidzane nemuroora wavo uyo asisaende kumusha kwaZvimba nekuti hapana anomufarira. VaBen Matibiri vanoti Amai Mugabe munhu anotaura zvisina maturo nguva dzakawanda. VaMatibiri vanoti Amai Grace Mugabe vainge vakasiyana zvikuru nemudzimai waVaMugabe wekutanga mushakabvu, Amai Sally Mugabe, uyo vanoti Ainge akanyarara uye aine rudo nevanhu vose. Imwe hama yaVaMugabe yechidiki, Va Clemence Matibiri, vanoti Amai Mugabe vane nharo uye vanopikisana nevakuru mumhuri izvo zvakaita kuti vasagamuchirike kumusha kwaZvimba. Mumwe muvakidzani waVaMugabe kumusha kwaZvimba, VaFidelis Chinhyanyi, vanoti vanoziva mudzimai waVaMugabe wekutanga Amai Sally zvakanyanya vachiti hunhu hwaAmai Sally hwaiyemurwa zvakanyanya nevemhuri pamwe nemunyika yose. Asi VaMunyanyi vanoti Amai Grace Mugabe vaizivikanwa nekutuka kunyange zvinonyadzisira pavanhu nekudzikisira vanhu vakuru. VaMunyanyi vanoti Amai Grace munhu aida kutonga tonga pese pavanenge vari izvo zvazokonzera kusawirirana mubato ravo reZanu PF. Mumwe mugari wekwaZvimba asina kuda kudomwa nezita anoti Amai Grace Mugabe vanoita senzena nenyaya yekutukirira vanhu vose vavasingawirirane navo. Vamwe vanoti zvakaita Amai Grace Mugabe zvekudyara mhodzi yekusawirirana mubato reZanu PF zvakazonakirawo nyika nekuti ndizvo zvakazoita kuti paite kudzingana mubato reZanu PF izvo zvakazokonzera kuti mauto atore masimba munyika, chiitiko chakafadza ruzhinji rwevanhu. Wongororo yakaitwa neStudio7 inoratidzawo kuti vanhu vakawanda mubato reZanu pamwe nemunyika vakabatanidzwa nechishuwo chekumisa Amai Grace Mugabe kuti vasatore chigaro chemutevedzeri wemutungamiri wenyika icho vanga voda kutora pamusangano mukuru webato reZanu PF mwedzi unouya. Amai Grace Mugabe vanga vopihwa mazita emadunhurirwa akawanda anosanganisira mazita akaita saMarujata rinoreva mudzimai anotaurisa uye anokonzeresa kusawirirana kwevanhu mumusha. No media source currently available 	https://www.voashona.com/a/zimbabwe-grace-mugabe-not-liked-by-mugabe-family/4137410.html
politics	Mumiriri weAmerica muZimbabwe, VaBrian Nichols, Vanosangana naVaChamisa	Mutungamiri weMDC Alliance, VaNelson Chamisa, vasangana nemumiriri weAmerica muZimbabwe, VaBrian Nichols, vakakurukura zvinhu zvakati wandeyi. Vaviri ava vakurukura nezvesarudzo dzichangobva kuitwa, nyaya dzekodzero dzevanhu pamwe nemamiriro akaita zvinhu muZimbabwe. Mutauriri waVaChamisa, VaNkululeko Sibanda, vanoti VaChamisa vafadzwa zvikuru nemukana uyu sezvo vakwanisa kukurukura nezviri kuitika muZimbabwe. Musangano uyu unouya mushure mekunge VaNichols vasangana neChitatu nemutungamiri wenyika uye vakamirira Zanu PFmusarudzo yemutungamiri wenyika, VaEmmerson Mnangagwa, vachizeyawo mamiriro akaita zvinhu munyika. VaChamisa vari kupikisa kukunda kwaVaMnangagwa musarudzo yemutungamiri wenyika, uye dare repamusorosoro riri kutarisirwa kunzwa nyaya yavo musi wa 22 Nyamavhuvhu. No media source currently available  	https://www.voashona.com/a/zimbabwe-politics-nichols-chamisa/4531379.html
politics	MDC Inoti Kushungurudzwa kweNhengo Dzayo neMauto Kwakapa Kuti Itadze Kutsvaga Rutsigiro kuBulawayo	Bato reMDC inotungamirirwa naVaNelson Chamisa rinoti rakatambira zvinyunyuto zvakawanda zvine chekuita nesarudzo yarakakundwa neZanu PF kuCowdry park muguta reBulawayo mukupera kwesvondo, uye richatora matanho kugadzirisa mhosho dzakakonzera kuti rikundwe. Mutauriri webato iri vaJacob Mafume vanoti chikuru chakasimudzwa muzvinyunyuto izvi kukundwa kwebato ravo mudunhu ragara richihwinhwa sarudzo neMDC, izvo vanoti vatsigiri vavo vakawanda vanoti zvinhu zvisingafanirwe kudzokororwa. Asi VaMafume vanoti pane zvikonzero zvakawanda zvinosanganisira kukundikana kwebato ravo kutsvaga rutsigiro kudunhu iri nekuda kwesungwa pamwe nekushungurudzwa kwaiitwa nhengo dzavo nemapurisa. Vanoti zvimwe zvakaita kuti vasabudirire kutengwa kwemavhoti kuburikidza nekupiwa kwechikafu kuvanhu, pamwewo nenyaya yekuti vakawanda havana han’ya nekunovhota kusarudzo dze by-election nepfungwa yekungoti mapato anopikisa anokundwa neZanu PF. Bato reMDC rakawanikwa riine vanhu vaviri vaikwikwidza, izvo zvakawedzera kukundwa kwaro nevaimirira Zanu PF, VaKidwell Mujuru. No media source currently available  	https://www.voashona.com/a/mdc-inoti-kushungurudzwa-kwenhengo-dzayo-nemauto-kwakapa-kuti-ikundwe-kubulawayo/4858035.html
sports	Chivandire ahwina bhandi reWBC kuZambia	  SHASHA yetsiva yechidzimai, Kudakwashe ‘Take Money’ Chivandire anyoora nhoroondo manheru adarika apo akunda Cathrine Phiri wekuZambia ndokumutorera bhande reWorld Boxing Council Super-bantam weight.   Mukudaro, Chivandire abva aita mutambi wetsiva wekutanga kubva muZimbabwe kuhwina bhandi guru reWBC.   Achitaura ari kuZambia, maneja waTake Money arizve murairidzi wake, Clyde Musonda ati chikwata chavo chizere nemufaro zvichitevera kuhwina kwaita Take Money.   “Handisisina izwi kutaura kwatiri kuita kuno nekuti izvozvi tiri pakupembera. Kuda adadisa zvikuru, asimudza mureza wenyika yedu.   “Tinotenda ruzhinji rweZimbabwe nerutsigiro rwavo neminamato yavo yose,” adaro Musonda.   Vasati vaenda kumutambo uyu, Take Money ange akatsidza kuti ari kunounza bhandi iri ndokuudza Phiri vasati vasangana kuti haasi shasha asi iye ndiye nyanzvi itsva ine bhandi iri izvo zvaazozadzikisa apo azomukundira pazvibodzwa.	https://www.kwayedza.co.zw/chivandire-ahwina-bhandi-rewbc-kuzambia/
business	RBZ Yotanga Kutengesa Mapeni Madukuku eGoridhe Kune Veruzhinji.	Sekuvimbisa kwarakaita svondo rapera kuti raizodira pamusika mapeni egoridhe e Mosi-oa-Tunya ane mutengo wepasi uye huremu hwepasipasi hwe one tenth ye ounce anosvika zviuru zvina nemazana mashanu, kana kuti 4 500, bhanga guru renyika reReserve Bank of Zimbabwe razivisa kuti mapeni aya ave kuwanikwa pamusika. Bhanga guru iri rati mapeni aya ave kukwanisa kutengwa kubva kumabhanga, kuHomelink, pamwe nezvitoro zveAurex kutanga nChipiri 15 Mbudzi 2022. Izvi zvinotevera kutengeswa kwemapeni egoridhe makuru kutanga muna Chikunguru wegore rino pahurongwa hwehurumende neR-B-Z hwekudzikamisa hupfumi hwenyika. Imwe nyanzvi mune zvehupfumi inoshanda nesangano reLabour and Economic Developemnt Research Institute of Zimbabwe, Doctor Prosper Chitambara, vanoti vanoona kuuya kwemapeni madikidiki aya kuchipawo mukana kune veruzhinji wekuti vange vachikwanisawo kuchengetedza mari dzavo kuburikidza nemapeni aya. Ukuwo, mukuru werimwe sangano revanotengesera mumigwagwa, reVendors Intiative for Social and Economic Transformation, VISET, VaSamuel Wadzai Mangoma, vanoti hurongwa uhwu hwakanaka chose kana hwakaitwa zvakajeka. Asi vanoti veruzhinji vanotya kuhutambira kana vakacheuka shure vachitarisa zvakamboitika apo hurumende yakadzika zvirongwa zvakazotsvaira nekurovesa mari dzavo dzaive mumabhanga. Izvi zvinotsinhirwa nemunyori mukuru wemumwe mubatanidzwa wemasangano evashandi, weZimbabwe Federation of Trade Unions, ZFTU, VaKennias Shamuyarira, avo vanoti sevashandi, vanotarisira kuti hupfumi hwenyika hunovakwa pamwe nekudzikamiswa nezvigadzirwa zvinobva kumakambani emunyika, kwete kuburikidza vezvirongwa zvakanangana nekudzimura rimi remoto nguva iyoyo chete. VaShamuyarira vanoti zvizhinji zvezvirongwa zvinodzikwa nehurumende izvi zvinogumisira zvatosiya vashandi vave varombo kudarika pazvinenge zvisati zvadzikwa. Hatina kukwanisa kubata gavhuna veR-B-Z, Doctor John Mangudya kuti tinzwe kuti mapeni aya atambirwa sei neveruzhinji. Asi bhanga guru renyika rakavimbisa kare kuti hurongwa hwemapeni egoridhe uhwu hahuna wahunosiya shure, uye huchasvika nzvimbo dzose dzenyika. R-B-Z inoti kutenga mapeni ndeimwe nzira yekudyara nayo mari yakanangana nemunhu wese. Bhanga iri rinoti kubva muna Chikunguru wegore rino kusvika pari nhasi mapeni anodarika zviuru gumi nechimwe, kana kuti 11 000, anokosha madhora emunyika $11,4 billion atengeswa munyika uye mapeni egoridhe aya akwanisa kutsvaira mari dzanga dzichitenderedzwa pamusika mutema izvo zvadzikamisa hupfumi hwenyika pamwe nekuderedza inflation. No media source currently available 	https://www.voashona.com/a/6835387.html
business	VaMzembi Vopinda Misangano muWashington DC yeKukwezva Vashanyi	"Gurukota rezve kushanya nekushanyirwa kwenyika, VaWalter Mzembi, vanoti vari pamusangano we US-Africa Business Summit uyo uri kuitirwa muWashington vachiyedza kukwezva vanoita zvemabhizimusi ekushanyira nyika kuti vaende kuZimbabwe. ​VaMzembi vanoti kunyange hazvo huwandu hwevanhu vanoshanyira nyika vachibva kuAmerica hwakawanda kukunda dzimwe nyika, vanoti vanoda kuti hurambe huchikwira. Musangano uyu wakatanga neChipiri uye uchapera neChishanu. VaMzembi vachangobva kukundwa mumakwikwi ekutsvaga munyori mukuru musangano re United Nations World Tourism Organisation akaitwa kuSpain. Asi vanoti izvi hazvisi kuvadzora kumashure sezvo vakadzidza zvikuru kubva kumakwikwi aya. ""Tichange tichizeya nedzimwe nyika dzinosanganisira vana muzvina bhisinesi vemu America pamusoro pekuti vangawedzere seyi huwandu hwevanoshanya munyika,"" VaMzembi vaudza Studio 7. VaMzembi vaenderera mberi vachiti vane zvirongwa zvakawanda zvavari kuda kuti vana muzvinabhisinesi vemuAmerica vaite vakabatana neZimbabwe mukuedza kuvandudza nyaya yekushanya nekushanyirwa. No media source currently available "	https://www.voashona.com/a/zimbabwe-tourism-mzembi-africa/3902290.html
sports	Tauya muPSL zvachose: Samaita	  MURAIRIDZI weGreen Fuel FC — Lloyd “Samaita” Mutasa — anoti chikwata chake icho chakapinda muCastle Premiership (PSL) kekutanga mwaka uno, hachina kuuya kuzongozadzikisa chete sezvimwe zvikwata asi vanotoda kurwira mikombe yakawanda.   Green Fuel FC yakapinda muPSL mushure mekunge yahwina mukombe weEastern Region Division One uko yaitamba nhabvu inodakadza.   Samaita anoti kare zvikwata zvaiwanzopinda muPSL zvaitarisirwa kuti zvinopinda zvichingodzokera kuDivision One.   Asi anoti chikwata chake maEthanol Boys, sezita remadunhurirwa reGreen Fuel, chauya zvachose muPSL.   “Tauya zvachose, tasiyana nezvimwe zvikwata zviye zvinoti zvikapinda muPSL zvinodzokera kuDivision One pasina chinguva. Isu tinoda kuramba tiri muPSL togorwira mikombe yakawanda.   “Chikwata chedu chine vatambi vakawanda, vamwe vasati vambotambira muPSL vanoda kugadzira mazita avo saka vatori nehukasha hwekuda kurakidza matarenda avo. Tine chivimbo chekuti vachabata basa sebasa,” anodaro.   Samaita anoti akaumba chikwata chine vatambi vasati vambotambira muPSL pamwe chete nevave nenguva vachitamba muleague iri avo vachabatsira kurakidza gwara kune vechidiki vari kusimukira.   “Ukaenda kana kuEurope chaiko, vatambi madhara anotodiwa anenge arimo muzvikwata zvakasiyana nechinangwa chekusimbisa chikwata pamwechete nekurakidza gwara kune vatambi vechidiki,” anodaro Samaita.   Kupinda kwakaita Green Fuel FC muPSL chakabva chaita chikwata chekutanga kubva kuChisumbanje kutambira nhabvu yacho league iri.   Samaita anoti kuChisumbanje vatsigiri vamirira kutanga kwenhabvu izvo zvichavapawo mukana wekuona zvikwata zvikuru zvenhabvu zvemuno zvakaita seDynamos, Highlanders neCAPS United.   “MuChisumbanje vanhu vari kufara zvikuru, ndekekutanga aka nhabvu yePSL ichiuya uye vamirira kuda kuona chikwata chavo chichitamba nezvikwata zvikuru zvenhabvu munyika.   “Vamwe vacho havasati vamboona Dynamos, Highlanders, CAPS United neFC Platinum dzichitamba saka kwavari chinhu chikuru kuona zvikwata izvi zvichiuya kuzotambira muChisumbanje.   “Kuno kune vanhu vane mabhizimisi vakawanda, ndiri kutoona kuti vari kumhanya-mhanya kugadzirira mabhizimisi avo nekuti vanoziva kuti nhabvu paichatanga vachaita mari apo panenge pachiuya zvikwata zvakawanda kuzotamba nesu,” anodaro Samaita.   Pari zvino, Green Fuel iri musvondo rayo rechipiri yatanga kuita gadziriro dzemwaka wa2023 uyo unotarisirwa kutanga munaKukadzi.   Vazhinji vanoziva Samaita achitamba nhabvu apo akaita mukurumbira achitambira Tanganda FC yekwaMutare ndokuzoenda kuDynamos uko akanohwina mikombe yakawanda zvikuru.   Achiri kuTanganda, Samaita akatamba nhabvu yainwisa mvura izvo zvakaona achishevedzwa kunzi ndiPele wenhabvu wekuTanganda uye kana achifamba muguta reMutare vatsigiri venhabvu vakamuona vanomushevedza kuti Mambo Mutasa wenhabvu.   Samaita anobva muimba yehushe hwekwaMambo Mutasa kuManicaland.   “Tisu taive muchikwata cheTanganda chakatamba muPSL chikahwina mukombe weCastle Cup mugore ra1993. Saka nhasi ndikafamba maMutare ndinenge ndichingoshevedzwa kunzi Mambo Mutasa wenhabvu, rukudzo rwandinopihwa nekuda kwebasa randakabata ndichitambira kuchikwata ichi.   “Kare kwaive nemumwe mutori wenhau akandishevedza kuti ndini Pele weTanganda, saka ndinongotenda kuti ndinoyemurwa nevekwangu kwandakabva,” anodaro.   Vanakomana vaSamaita vaviri, Wisdom naPanashe, vese vakatevera matsimba ake sezvo vanotamba nhabvu.   Wisdom, uyo anotambira Black Rhinos, akambotambira FC Platinum, Dynamos, CAPS United, Motor Action neSenica yekuSlovakia kuchiti Panashe anotambira Manica Diamonds.	https://www.kwayedza.co.zw/tauya-mupsl-zvachose-samaita/
sports	Ballance odzoka kuzotambira maChevrons	  ZIMBABWE Cricket yakazivisa kuti vakaita chibvumirano naGary Ballance chemakore maviri chekuti adzoke kuzotambira cricket yake muno zvichitevera kubva kwaakaita kuchikwata cheYorkshire.   Ballance, uyo akambotambira nyika yeEngland, anoti ane mufaro mukuru kudzoka kuzotambira nyika yake yaakazvarirwa.   “Ndiri kunzwa manyuku-nyuku kumirira Zimbabwe uye ndatarisira kushanda nevarairidzi vemhando yepamusoro nevatambi vane tarenda.   “Mukana wekumirira Zimbabwe wandipa simba rekushanda nesimba uye ndinonzwa kufara kuti ndiri kuenderera mberi nekutamba mutambo uyu.   “Ndange ndichikurukurura nevanhu vakawanda vecricket vemuno kwemakore akawanda uye ndichiona kukura kwange kuchiita mutambo uyu makore adarika,” anodaro Ballance.   Achitaura nezvekudzoka kwaBallance, director of cricket kuZC – Hamilton Masakadza – anoti sangano ravo ratarisira kushanda naBallance uyo vane idi rekuti achaunza shanduko huru mumutambo uyu.   “Zvinofadza kuti tave naGary, mutambi ane tarenda ane ruzivo rwemutambo uyu uye adzoka kuzotamba cricket kwazvakatangira.   “Kuuya kwake kwakakosha nekuti tiri kutarisira kuona achishandura zvakawanda mumutambo uyu achitambira zvikwata zvedu,” anodaro Masakadza.   Balance asati aenda kunotambira kuEngland, akaita mukurumbira mugore ra2006 apo akanetsa kumutambo weWorld Cup achitambira Zimbabwe U19.	https://www.kwayedza.co.zw/ballance-odzoka-kuzotambira-machevrons/
sports	Gatland otarisira kurairidza England	(55) ari kutarisira kurairidza England pabasa rake rinotevera mushure mekunge World Cup ichangopera, ombomisa hurongwa hwekudzokera kuNew Zealand kunozorora mugore ra2020.   Shasha iyi iri kutungamira Wales mumutambo weSix Nations wekupedzisira kutanga svondo rino apo vachasangana neFrance kuParis uye ndipo paachataura nezvehurongwa hwake hwekutanga hwemimwe mitambo inotevera.   Gatland anonzi akasununguka kutungamira British & Irish Lions kechitatu kuSouth Africa mugore ra2021.   Asi, anonzi ari kudawo kutungamira chikwata chimwe chete ichi muGallagher Premiership.   “Ndanga ndiri kutarisira kutora mwedzi mishoma ndisipo ndozotanga pakati pa2020, zvimwe ndogona kurairidza zvimwe zvikwata zvemuSuper Rugby kuNew Zealand kana kune mukana wacho,” anodaro.   “Asi ndinozviziva kuti hakuna mabasa akawanda kuNew Zealand. Saka handingafunge zvakanyanya nezvazvo.   “Saka zvinoreva kuti pamwe ndichadzokera kuzorairidza makirabhu muPremiership kana kuti kuFrance kana kuJapan.   “Ndakaita hurukuro nevanhu vakasiyana asi hapana zvinobatika zvati zvavepo kutaura kuno.   “Ndofunga panopera World Cup ndinenge ndisisina basa.” – Sportsmail Rugby	https://www.kwayedza.co.zw/gatland-otarisira-kurairidza-england/
health	Hurumende Yoyambira Vashandi Vayo Vasati Vabayiwa Nhomba yeCovid-19 Kuti Havapindi paBasa	Hurumende inoti vashandi vayo vasina kubaiwa nhomba dzeCovid 19 kusvika mukupera kwezuva ranhasi havachabvumidzwe kuuya kubasa uye vasina kubaiwa nhomba idzi vacharangwa zvakaomarara. Asi vashandi vehurumende vanoti zviri kutaurwa nehurumende izvi hazvina musoro. Text: Munyori mubazi rezvekuburitswa kwemashoko VaNick Mangwana vazivisa padandemutande ravo reTwitter nhasi kuti hurumende haisi kudzokera kumashure nedanho rayo rayakatora rekuti vashandi vayo vose vasina kubaiwa nhomba dzekudzivirira Covid-19 havachazobvumidzwa kuenda kubasa kubva mangwana zvichienda mberi.  VaMangwana vati vashandi vehurumende vose vacharamba kubaiwa nhomba idzi vacharangwa zvakawomarara uye vati panguva yavanenge vasiri kuenda kubasa vashandi ava havasi kuzobhadharwa mihoro yemazuva iwayo.  Hatina kukwanisa kubata gurukota rezvehutano uye vari mutevedzeri wemutungamiri wenyika VaConstantino Chiwenga, avo vari kuDubai pari zvino uye mutevedzeri wavo VaJohn Mangwiro vanga vasiri kudaira nharembozha yavo kuti tinzwe kuti matanho api ari kutorwa nebazi ravo kuona kuti vashandi vehurumende vakwanisa kuwana nhomba idzi nekukasika.  Zvichakadai gurukota rinoona nezvevashandi, Muzvinafundo Paul Mavima, vatenda kuti vashandi vese vehurumende vanofanira kuti vabaiwe nhomba idzi uye vati vazhinji vevashandi vehurumende vakatobaiwa nhomba dzeCovid 19 kare.  ///////act 1-------mavima/////  VaMavima vati vashandi vehurumende vanofanira kuziva kuti kusabayiwa nhomba idzi kune mubayiro wacho kubva pakataurwa nyaya iyi nehurumende.  /////////act 2------mavima/////  Asi mutevedzeri wemuyori mukuru musangano revashandi vehurumende reZimbabwe Confederation of Public Sector Trade Unions, VaGibson Mushangu, vati danho rehurumende iri harina zvarinoreva kwavari nekuti havana kutambira tsamba kubva kuhurumende kubva zvakatorwa danho iri nedare remakurukota ehurumende.  ///////act 3------mushangu/////////  Mutungamiri wesangano revadzidzisi vekumaruwa reAmalgamted Rural Teachers Union of Zimbabwe, VaObert Masaraure, vati hurumende haifaniri kuedza kutsvaga nzira dzekusabhadhara vashandi vayo kubudikidza nekudzinga mabasa vashandi vasina kubaiwa nhomba dzeCovid 19. VaMasaraure vati hurumende inofanira kugadzirisa nyaya dzemihoro yevashandi vayo kwete kuswera ichidzinganisana nezvinhu zvisina musoro.  ///////act 4----masaraure////////  Zvichakadai, imwe nyanzvi munyaya dzezvehupfumi uye vakamboshanda sachipangamazano munyaya dzehupfumi mubazi rezvemari, VaMasimba Manyanya, vati hurumende haifanire kumanikidza vashandi vayo kubaiwa nhomba dzeCovid-19 vachiti izvi zvinotyora kodzero dzevashandi. VaManyanya vati kana hurumende ikaenderera mberi nehurongwa hwayo uhwu zvichakanganisawo hupfumi hwenyika sezvo vashandi vehurumende vane basa rakakura kwazvo mukusimudzirwa kwehupfumi hwenyika.  /////////act 5-------manyanya///////  Hurumende iri kukurudzirawo veruzhinji kuti vabaiwe nhomba dzeCovid-19 idzo dziri kubaiwa pachena muzvipatara zvehurumende nemakanzuru senzira yekuedza kudzivirira kupararira kwechirwere ichi munyika. Zvipatara zvinoshanda zvakazvimirira zviri kubhadharisawo mari shomanana kubaya nhomba idzi.  Hurumende inoti ine hurongwa hwekubaya nhomba vanhu mariyoni gumi kana kuti zvikamu makumi matanhatu kubva muzana pakupera kwegore rino senzira yekudzivirira kupararira kwechirwere cheCovid 19. 	https://www.voashona.com/a/zimbabwe-government-deadline-for-civil-servants-to-be-vaccinated-for-covid-19/6272050.html
business	Hurumende Yovimbisa Kugadzikana Mune zveMafuta Panguva iyo Magetsi ave Kunetsa muNyika	Gurukota rezvemhando dzemoto, Doctor Joram Gumbo, vanoti zvinhu zvave kuzogadzikana munyaya dzemafuta edzimotokari zvichitevera kuibva kwemari inosvika mamiriyoni makumi mashanu emadhora ekuAmerica yakapiwa makambani anopinza mafuta munyika kana kuti ma 'letters of credit'. Doctor Gumbo vanoti kubva kupera kwesvondo rapera kusvika pari zvino, motokari dzinotakura mafuta dziri mubishi kumhanya nemafuta dzichidira mumagaraji emunyika. Asi vanoti sezvo munyika manga mave negaha nechekare, zvinoda kanguva kakati kuti kuti vakwanise kudzora zvinhu pazvinofanirwa kunge zviri. Ukuwo, vamwe vedzimotokari vaudza Studio 7 kuti zvinhu hazvisati zvave kuratidza shanduko, sezvo mitsetse ichiri kuwanikwa munyika yose. Zvichakadaro, kambani yemagetsi yeZimbabwe Electricity Transmission and Distribution Company yazivisa nezvehurongwa hwekumbodzimwa kwemagetsi pane dzimwe nguva senzira yekuchengetedza magetsi mashoma ari kuwanikwa munyika. Kumbodzimwa kwemagetsi uku kuchaitwa munyika yose panguva dzatarwa nekambani iyi. Kambani yemagetsi iyi inoti yamanikidzwa kutora danho iri nekuda kwekuderera zvakanyanya kwemvura kudhamu rinogaiwa magetsi reKariba, pamwe nekudzikira kwemagetsi ari kugaiwa kugwenya remarasha reHwange Power Station. Kambani iyi yatiwo rimwe dambudziko riri kukonzera kushaikwa kwemagetsi anokwana nderekushomeka kwemagetsi ari kutengwa kubva kunze kwenyika, zvikuru kuMozambique. Magetsi achadzimwa kubva nenguva dzeshanu mangwanani kusvika nenguva dzegumi mangwanani, kuchizotiwo kubva nenguva dzeshanu manheru kusvika nenguva dzegumi usiku. Doctor Gumbo vanoti hurumende iri kugadzirisa dambudziko remagetsi iri kuburikidza nekupa marezinesi kwayakaita kumakambani makumi matatu nemana anoshandisa simba rezuva kuti awanise nyika magetsi, uye kugadziriswa kuri kuitwa magwenya ekuHwange. No media source currently available Asi mukuru werimwe sangano rinomirira vagari vemuHarare, reHarare Residents Trust, VaPrecious Shumba, vanoti vagari havasi kufara nenyaya yekumbodzimwa kwemagetsi iyi sezvo vanenge vakatobhadhara kare magetsi emwedzi wese. VaShumba vanotiwo nyika haisati yave nezvikwanisiro zvekuti magetsi ezuva ave iwo nhungamiri munyaya dzemhando dzemoto, izvo zvichaita kuti ruzhinji rwuomerwe zvakanyanya. No media source currently available  	https://www.voashona.com/a/zimbabwe-energy-supplies-zesa-gumbo/4915214.html
business	Vanyori veMabhuku Vochemachema Sezvo Zvinyorwa Zvavo Zviri Kutengeswa Mumikoto	Vanyori vemabhuku vakawanda vanoti mabhuku avo anofanirwa kutengeswa munzira zviri pamutemo kwete zviri kuitika pari zvino. Vachitaura pamusangano wavaita muHarare, vanyori vabvumirana kuti dambudziko rekutengeswa kwemabhuku avo zvisiri pamutemo hariperi sezvo kuine vanhu vanoda kutenga mabhuku aya nemari shoma. Mumwe munyori, Muzvare Monica Mpambawashe, vati panofanirwa kuve nemigwagwa inotengeserwa mabhuku zviri pamutemo sezvinoitika kune dzimwe nyika. Muzvare Mpambawashe vati vanotengesa mabhuku mumigwagwa vanofanirwa kutopihwa mabhuku nevanodhinda, uye munyori webhuku achizviziva kuti anotengeswa nemari yakadii. Muzvare Mpambawashe vati vanodhinda mabhuku vanofanirwa kudhinda nekuburitsa mabhuku akasimba zvakasiyana kuitira kuti bhuku ritengwe nemitengo yakasiyana zvichienderana nekuwana kwemunhu. Izvi zvatsigirwa nemunyori ane mukurumbira, VaThompson Tsodzo, avo vanozivikanwa nebhuku ravo rinonzi Pafunge, vati pari zvino hapana mari yavari kuwana pamabhuku avo eShona ari kushandiswa muzvikoro.  Mumwe munyori, Lawrence Hova, atiwo vanhu vakawanda vari kushaya mabhuku kwaanotengeswa zviri pamutemo, asi vachizoawana mumigwagwa. Munyori ane mukurumbira, Shimmer Chinodya, atiwo kuti vechidiki vanyore mabhuku zvine hunyanzvi, vanofanirwa kuti basa ravo riongororwe nevapepeti vemabhuku vane hunyanzvi.  Chinodya ati vapepeti vakakosha mukunyorwa kwemabhuku. Vanyori vemuZimbabwe vari kurasikirwa nemari yakawanda sezvo zvinyorwa zvavo zviri kufotokopwa pamwe nekutengeswa zvisiri pamutemo. Dambudziko iri riri munyika dzakawanda dzichiri kusimukira sezvo pasina mitemo yakasimba inoranga vanotyora kodzero dzevanyori pamwe nevatsikisi vemabhuku. No media source currently available 	https://www.voashona.com/a/book-writers-concerned-about-street-vendors-making-a-killing-out-of-their-books/4631866.html
health	Chirwere cheCovid-19 Chovhiringa Pfungwa dzeVashandi Vakawanda	Vamwe vana mukoti nanachiremba vakawanda vanonzi vave kubatwa nedambudziko rekusagadzikana kwepfungwa nekuda kwemashandiro avari kuita munguva ino yekurwisa dambudziko rechirwere cheCovid-19. Izvi zvakabuda pamusangano wakaitwa nezuro wakapindwa nevagari vemudunhu reMashonaland West. Vachitaira pamusangano uyu, m ukuru anoona nezvehutano hwepfungwa mudunhu reMashonaland West kana kuti Provincial Mental Health Officer, Dr Tichaona Mahachi, vakati vana mukoti navana chiremba vanosvika mazana matanhatu nemakumi masere nevatatu kana kuti 683 vakarwara nekusagadzikana kwepfungwa uye vamwe vanomwe vakafa nechirwere cheCovid-19 mudunhu kubva patanga chirwere ichi gore rapera. Dr Mahachi vakatiwo hurumende iri pakati pekuita dzidziso yakanangana\nnevashandi vebazi rezvehutano kuvagadzirira kuti vasavhiringwe hutano\nhwepfungwa pavanenge vachiita basa ravo nerutsigiro kubva kubazi\nreUnicef.\n\nMutauriri webazi rezvehutano, VaDonald Mujiri, vanoti dambudziko\nrekusagadzikana kwepfungwa riri kuitikawo mune mwamwe matunhu. Vati hurumende iri kuita dzidziso kunana mukoti navana chiremba mumatunhu aya. Studio7 haina kukwanisa kunzwa huwandu hwevana chiremba nevakoti vari kusangana nedambudziko iri munyika yose. Asi mukuru mubazi rezvehutano mudunhu reMashonaland Central, Dr\nCremance Tshuma, vati dambudziko iri harisi mudunhu mavo.\n\nZvichakadaro, bazi rezvehutano rakazivisa nezuro kuti vanhu vanomwe\nvakafa nechirwere cheCovid-19 munyika izvo zvakasvitsa huwandu\nhwevanhu vafa nechirwere ichi munyika yose pazviuru zvina nemazana\nmashanu ane makumi mashanu, 4,550. Vamwe vanhu mazana mana ane gumi nevasere vakabatwa nechirwere ichi nezuro wakare izvo zvasvitsa vanhu vabatwa nechirwere cheCovid-19\nkubva zvachatanga pavanhu zviuru zana nemakumi maviri nazvitanhatu\nnemazana masere ane gumi nevanomwe, 126 817.\n\nKusvika pakupera kwezuva nezuro, vanhu vabayiwa nhomba yekutanga\nyekudzivirira chirwere cheCovid-19 vakanga vave mamiriyoni maviri ane\nzviuru mazana masere nemakumi manomwe nezvitatu zvine mazana masere nemakumi mapfumbamwe nevatatu, 2 873 893. Vabayiwa nhomba dzose dziri mbiri sezvinokurudzirwa vave miriyoni\nimwechete ine zviuru mazana mapfumbamwe nemakumi maviri nezvitanhatu nemazana maviri ane makumi mana nevanomwe, 1 926 247. Hurumende inoti ine hurongwa hwekubaya nhomba yeCovid-19 vanhu\nmamiriyoni gumi, kana kuti zvikamu makumi matanhatu kubva muzana\nkuitira kuti chirwere ichi chisarambe chichipararira munyika. No media source currently available 	https://www.voashona.com/a/many-health-workers-face-mental-health-challenges-due-to-covid-19/6229848.html
business	Kubhadhariswa Maifandi Mumigwagwa neMapurisa Konetsa Munyika	Nyaya yekubhadhariswa kwevatyairi mari dzemafayindi pama road blocks nemapurisa iri kuenderera mberi ichinetsa munyika, vakawanda vachitsigira mashoko emutongi wedare, Justice Francis Bere, ekuti nzira inoshandiswa nemapurisa kubhadharisa mari idzi kazhinji haizi pamutemo. Mumashoko avo neChitatu, mutauriri wemapurisi, VaPaul Nyathi, vakati havazi kuzoteerera mashoko aVaBere vachiti mapurisa acharamba achibhadharisa vatyairi mari dzemafayindi kana vatyora mutemo. Mutauriri wehurumende, uye vari gurukota rezvekuburitswa kwemashoko, VaJonathan Moyo, vari kutsigirawo mashoko emapurisa aya. Asi gweta rinorwira kodzero dzevanhu, VaArnold Tsunga, vanoti vanotsigira mashoko aVaBere, vachiti vanhu havafanirwi kumanikidzwa kubhadhara faindi, asi kuti vanofanirwa kupihwa mukana wekupikisa tikiti ravanenge vapihwa kudare redzimhosva kana vachida. No media source currently available 	https://www.voashona.com/a/nyaya-yemafayindi-yoramba-ichinetsa-munyika/2639281.html
sports	Knowledge Musona neZimbabwe Vangasimudze Here Mukombe weCOSAFA	Chikwata cheZimbabwe Warriors chiri kutarisirwa kutamba mutambo wacho wekutanga mumakwikwi eCOSAFA Cup nemusi weSvodo uye chiri kusimuka munyika mangwana. Asi zimbabwe haina vatambi vana vari kutarisirwa kubatana nevamwe muharare nhasi vasati vasimuka kuenda kuSouth Africa vanoti Knowledge Musona, Khama Billiat, Tino Kadewere naCosta Nhamoinesu. Zimbabwe yakasimudza mukombe uyu kashanu nekudaro iri kutangira padanho repamusoro re Quarter Final. Ichatamba nenyika inenge yakunda muGroup B mune nyika dzakaita seBotswana, Angola, Malawi ne Mauritius. South Africa inova iri kuitirwa mitambo iyi ichatamba mumaQuarter Finals neanenge akunda mugroup A umo mune Comoros islands, Mozambique, Madagascar ne Seychelles. Mamwe maQuarter Finals anenge ari pakati peZambia yakatora mukombe muna 2015 neNamibia kochizoti Swaziland neLesotho. Gore rapera Zimbabwe ndiyo yakasimudza mukombe uyu.	https://www.voashona.com/a/knowledge-musona-nezimbabwe-vangasimudze-here-mukombe-wecosafa/4415732.html
business	Chibage Chodhura Kupinda Kutenga Kunze	Dzimwe nyanzvi mune zveupfumi dzinoti danho rehurumende rekurambidza kupinzwa kwechibage munyika uye kumanikidza varimi kutenga chibage muGrain Marketing Board, GMB, chete harina kunyatsofungisiswa nezvaro, sezvo chibage chemunyika chichidhura kudarika changa chichitengwa kunze. Nyanzvi idzi dzinoti chibage chemunyika chiri kuita madhora mazana matatu nemakumi mapfumbamwe patani, zvichienzaniswa nemadhora zana nemakumi mana ari kutengwa nawo tani rechibage kuSouth Africa nedzimwe nyika dzakapoteredza Zimbabwe. Mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti rimwe dambudziko nderekuti havaoni chibage chiri kunzi maguta ichi chichisvika mwaka unouya, sezvo nyika yakanga isina goho rakanaka kwemakore maviri adarika. Imwe nyanzvi yezveupfumi vachitungamira Employers Confederation of Zimbabwe, EMCOZ, VaJohn Mufukare, vatsinhirawo maonero aDoctor Kanyenze aya vachitiwo mutengo wekurima chibage munyika uri pamusoro kwazvo, izvo zvinozoitawo kuti mutengo wechibage ukwire. Asi mukuru weimwe kambani inogaya upfu, yeBlue Ribbon Foods, VaYusuf Kamau, vaudza Studio 7 kuti vanotambira danho rehurumende iri sezvo nyika iine chibage chakakwana, uye rinowanisawo vanhu mabasa munyika. Gurukota rezvekurima, VaJoseph Made, neChitatu vakazivisa kuti hurumende haichabvumidzi kutengwa kwechibage kunze. VaMade vakazivisawo kuti vanogaya upfu vave kusungirwa kutenga chibage kuGMB, asi vachifanirwa kutanga vabhadhara mari kuhurumende vozopiwa matsamba ekuenda nawo kunotora chibage chacho kuGMB. Hurumende inoti iri kutarisira maguta gore rino kuburikidza nechirongwa chekurima chinotsigirwa nehurumende cheCommand Agriculture. No media source currently available 	https://www.voashona.com/a/zimbabwe-politics-maize-import-ban-gmb-kanyenze/3952063.html
politics	Dare rePamusoro Rorasa Chikumbiro ChaVaSikhala Chekuti Vabhadhare Mari yeChibatiso, Repasi Richimira Kupa Mutongo	Nhasi matare maviri anoti ramejastiriri nedare repamusoro ange achinzwa zvikumbiro zvemumiriri weZengeza West mudare reparamemde VaJob Sikhala zvekuti vapihwe mukana wekubvisa mari yechibatiso pamhosva dzavari kupomerwa. Dare reHigh Court raramba kutambira chikumbiro chaVaSikhala chekuti vapihwe mukana wekubvisa mari yechibatiso panyaya yavari kupomerwa yekuti vaida kukanganisa mapurisa kuferefeta nyaya yekupondwa kwaMuzvare Moreblessing Ali nhengo yebato ravo reCitizens Coalition for Change. Rimwe gweta raVaSikhala Amai Beatrice Mtetwa vanove nhengo yesangano remagweta reZimbabwe Lawyers for Human Rights ndivo vange vachimiririra VaSikhala. Rimwe gweta riri muchikwata chinomirira VaSikhala vachishanda nesangano reZLHR zvekare VaJeremiah Bamu vati vamirira VaSikhala kudare ramejastiriti uko mutongo wasendekwa parutivi. Masangano emagweta anorwira kodzero dzevanhu pasi rose ari kushora kusungwa kwaVaSikhala, mumiriri weChitungwiza West VaGodfrey Sithole nevamwe vasingapihwe mukana wekubvisa mari yechibatiso. No media source currently available 	https://www.voashona.com/a/6703921.html
sports	Pane Chikwata chemuAfrica Chichaenderera Mberi muWorld Cup Here?	"Kunyangwe hazvo pasina chikwata chemuAfrica chati chatiora mapoinzi matatu kumakwikwi eWorld Cup, vazhinji munyika vachiine tarisiro yekuti zvikwata zvishanu zviri kumiririra Africa zvichaenderera mberi muchikamu chechipiri chemakundano aya. Africa iri kumiririrwa kumakwikwi aya neSenegal, Ghana, Cameroon, Tunisia neMorocco. Mumitambo yekutanga, Senegal yakarohwa 2-0 neNetherlands, Tunisia yakaita mangange 0-0 neDenmark, Morocco yakaita mangange 0-0 neCroatia. Izvi zvasiya vatsigiri venhabvu vekuAfrica vazhinji vachibvunza kuti zvikwata zvishanu zvinobva kuAfrica zvichakwanisa kuenderera mberi here sezvo parizvino pasina zvikwata zvati zvakwanisa kukunda. Asi muongorori wenhau dzemitambo Muziwethu Hadebe anoti ane chivimbo chekuti zvikwata zvekuAfrica zvinokwanisa kuenderera mberi kubva kuma Group stages nekuti zviri kutamba nemoyo wese kunyangwe hazvo zvisati zvakunda pamitambo yatambwa parizvino. ""Vatsigiri vezhinji venhabvu vari munyika vazhinji vanoti shuwiro yavo ndeyekuti zvikwata zvemu Africa zvienderere mberi kubva pama group stages mumakwikwi e FIFA World Cup 2022 kuQatar. Kunyangwe hazvo vasati vakunda mumitambo yatambwa kumakwikwi aya ndine tarisiro yekuti vachienderera mberi,"" Hadebe audza Studio 7. No media source currently available "	https://www.voashona.com/a/6847514.html
sports	Ndinotenda vatsigiri: Holloway	akatenda Conor McGregor nevatsigiri vemutambo weMMA nemashoko esimbaradzo avaimutumira zvichitevera kubuda kwaakaita mumutambo weUFC 226.   Shasha yeFeatherweight iyi ange achifanirwa kurwira kuchengetedza bhande rake svondo rino apo aitarisirwa kurwa naBrian Ortega mumutambo mukuru.   Asi haacharwe nekuda kwehutano hwake sezvo ange achinzwa dzungu, kunyangwe hazvo mutambi uyu asati anyatsoudzwa kuti chii chaizvo chiri kumukanganisa.   McGregor, uyo akakunda Holloway apo vaviri ava vakasangana mugore ra2013, akatumira shasha iyi inozivikanwa se145-pound king mashoko paTwitter.   Chizvarwa chekuIrish ichi chakanyora kuti, “Pfungwa dzangu uye rukudzo ndinorupa kuna145lb champion Max ‘Blessed’ Holloway”.   Zvakarakidza kuti Holloway akatenda zvikuru nerutsigiro rwaakawana izvo zvakazomutuma kutenda vatsigiri vake paInstagram ndokuvatumira mashoko aya.   “Ndizvo zviripo uye ndizvo zvatave kutoita. Rukudzo rukuru kunaOrtega nechikwata chake. Ndinokutendai mese vatinoshanda navo nekukoshesa hutano hwangu.   “Ndiri kukuonai mese. Kune vatsigiri ndinoziva kuti rwendo urwu runorwadza harwo asi ndinoziva kuti chikwata change chiri kushanda nesimba panyaya yacho.   “Chandinokwanisa kutaura inyaya yekuti ndine hurombo hukuru uye ndinovimba kuti ndichadzoka zvakasimba mumutambo uyu manje-manje, handisati ndapera ndicho chokwadi,” anodaro. — SportsMail UFC	https://www.kwayedza.co.zw/ndinotenda-vatsigiri-holloway/
health	Vanhu Vokurudzirwa Kuvhenekwa Ropa paZuva reKucherechedza HIV/AIDS	Zimbabwe yakacherechedza zuva reWorld Aids Day nemusi weMugovera kuGlendale. Mazowe, kuMashonaland Central. Mhemberero idzi dzaiitwa pasi pedingindira rekuti Ziva Paumire rinokurudzira vanhu kuti vachenekwe ropa kuti vaonekwe kuti vane hutachiwana hweHIV here kana kuti kwete. Vanhu vanokurudzirwawo kuti vaongororwe zvimwe zvirwere zvinosanganisira gomarara, zvirwere zvepabonde, rurindi, shuga kana kuti diabetes nezvimwe zvisina zviratidzo zvinooneka. Mhembero dzekucherechedza zuva iri dzakaitirwa kuGlendale, kuMazowe mudunhu reMashonaland Central nemusi weMugovera, zuva rinocherechedzwa World Aids Day pasi rose, uko kwakaungana zviuru nezviuru zvevanhu. Gurukota rezvehutano VaObediah Moyo vakaudza gungano iri kuti Zimbabwe ichiri nerwendo rwukuru maringe nekuti vanhu vange vachiziva pavamire. Vakaenderera mberi vachiti pasina kuongororwa hutachiwana hweHIV, munhu haangakwanise kuti awaniswe mishonga yema anti-retroviral, kana kuti ARVs, kuchecheudzwa uye kuti vanaamai vakazvitakura vakwanisewo kudzivirira hutachiwana uhwu kumwana. VaMoyo vakaenderera mberi vachitsanangura nezvedingidira remhemberero yegore rino, iro rakanangana nekuparadzwa kwechirwere ichi, Zimbabwe paichasvika gore ra2030. Vakati chirwere cheHIV chinopera kana dungamunhu akaziva paamire maererano nezvechirwere ichi izvo zvinozoita kuti vasina chirwere vagozvichengetedzawo. VaMoyo vakayeuchidza vagari vemudunhu reMashonaland Central kuti vaite zvoutsanana hwepamusoro nokuti chirwere cheCholera chakanyukawo kuMount Darwin mudunhu iroro. Studio 7 yakakwanisa kutaura nevamwe vanhu vari kurarama nechirwere cheHIV avo vakataura kuti mishonga yema ARVs, iri kuvabatsira chaizvo. Mumwe wevari kushandisa mishonga iyi ndaAmai Christine Pfidzai. Amai Edna Runeto vakatiwo vakatoroorwa nemunhu asina HIV vakatozvara vana vaviri nokuti vari kunwa mapiritsi aya sekurairwa kwavanoitwa naanachiremba. Amai Joana Kasirori vakati vararama nehutachiwana hweHIV kwemakore anodarika makore makumi maviri zvokuti vatove mukuru wechimwe chikoro muHarare. VaJosephat Chinembiri Tarenyika vati vakambosungwa vakagara mujere vasingawani mishonga, izvo zvakazoita kuti vakwidze nyaya yavo kudare reConstitutional Court kuti vakwanise kupiwa mishonga yeHIV vari mujeri. Mudzimai wemutungamiri wenyika, Amai Auxillia Mnangagwa, avo vakanga vari munyarikani pagungano iri, vakati vari kuyedza nepavanokwanisa kuti pashaike mwana anozvarwa aine hutachiwana hweHIV. Vakayambirawo vanhu vari kutaura kuti vawana mushonga unorapa HIV, vakati hakuna mushonga unodarika maARV ari kupiwa varwere kuzvipatara pari zvino. Amai Mnangangwa vakatiwo hapana mudzimai anofanirwa kuzvara mwana ane hutachiwana hweHIV nokuti hurumende yakaisa matanho ekuti mudzimai wese akazvitakura aongororwe uye agopiwa mishonga yekuti mucheche ari mudumbu asabatira hutachiwana. Mumiriri weAmerica muZimbabwe, VaBrian Nichols vakudza gungano iri kuti vanhu makumi mapfumbamwe nevashanu kubva muzana muZimbabwe vari kunwa mishonga yemaARV zvekuti sangano rekuAmerica re President’s Emergency Plan For Aids Relief, PEPFAR, rakatowedzera mari inodarika bhirioni rimwechete remadhora ekuAmeica kuti ishandiswe pakurapa vanhu vane hutachiwana munyika muno. Sachigaro weNational Aids Council, NAC, VaEvaristo Marowa vakataurawo kuti Zimbabwe ine tarisiro yekuzadzikisa zvinangwa zve 90-90-90 Global Targets zvekupedzisa HiV neAids mugore ra2030. VaMarowa vakaenderera mberi vachiti izvi zvinokwanisika bedzi kana vanhu vakaziva pavamire. Zimbabwe ine vanhu vanodarika miriyoni imwe chete nemazana mana ezviuru, 1, 4million, vari kurarama nehutachiwana hwe HIV uye vari pachirongwa zvakare chekunwa mapiriritsi emaARV. Vanhu vanodarika mamiriyoni makumi manomwe nemanomwe, US$77 million, vari kurarama nechirwere cheHIV pasi rose uye vanhu mamiriyoni makumi matatu nemashanu, US$35 million, vakatofa nekuda kweHIV pasi rose. No media source currently available  	https://www.voashona.com/a/vanhu-vokurudzirwa-kuvhenekwa-ropa-pazuva-rekucherechedza-hiv-aids/4685089.html
health	Bazi reMedicines Control Authority of Zimbabwe Rinopa Mvumo Yekuti Vana Vabayiwe Nhomba yeCovid-19	Vanoona nezvekushandiswa kwemishonga munyika, veMedicines Control Authority of Zimbabwe (MCAZ), vanonzi vakapa bazi rezvehutano mvumo yekuti vana vane makore ari pakati pegumi nemana negumi nemanomwe vange vachibaiwa nhomba yekudzivirira Covid-19. Mutauriri webazi rezvehutano nekurerwa kwevana, VaDonald Mujiri, vanoti bazi ravo rakatarirwa zviga neMCAZ zvarinofanirwa kutanga razadzisa risati raparura chirongwa chekubaya vana nhomba yeCovid-19 iyi. Vanoti MCAZ yakakomekedza kuti bazi rehutano ritange raita ongororo inganzi paChirungu Phase 3 clinical trial, yekuona kuti mushonga uyu unoshanda sei muvana vezera iri risati raparura chirongwa ichi. VaMujiri vanoti pari zvino bazi ravo riri mushishi kuzadzisa zvakatarwa neMCAZ izvi kuitira kuzoparura chirongwa ichi. Hurumende yakazivisa masvondo maviri adarika kuti vana vemazera aya vave kuzobaiwa nhomba yakakosha iyi, yekudzivirira Covid-19. Pari zvino vanhu vari kubaiwa nhomba dzeavo vane makore anotangira pagumi nemasere zvichikwira. Mukuru werimwe sangano rinoshanda nenharaunda munyaya dzezvehutano, reCommunity Working Group on Health, VaItai Rusike, vanoti vanogamuchira zvikuru danho ratorwa neMedicines Control Authority of Zimbabwe iri, vachiti rinobatsira kuchengetedza vana vadiki ava. VaRusike vanoti vana vane makore ari pasi pegumi nemasere vave kubatwawo zvakare nehutachiwana hunokonzera Covid-19, zvikuru hweseDelta Variant, izvo zvavanoti zvinoisa vana ava munjodzi huru. asi VaRusike vanoti vana ava vasati vabaiwa kana kupinda muchirongwa chekuongorora kana nhomba iyi ichishanda zvakanaka kumazera avo, vana ava vanofanirwa kutanga vapiwa mvumo nevabereki vavo kana vanovachengeta vasati vabaiwa., sezvo vari pasi pemakore ekuzvimirira. No media source currently available No media source currently available      	https://www.voashona.com/a/zimbabwe-covid-19-child-vaccination-mcaz-give-health-ministry-authority-to-vaccinate-children/6221330.html
business	Vanorarama neKutengesera Mumigwagwa Vochema Kuti Hurumende Haina Kuvabvumidzawo Kutanga Kushanda	Vanotengesa zvinhu mumigwagwa vari kuchema-chema zvikuru vachiti hurumende inofanirwa kuvabvumidzawo kuti vadzokere pamabasa avo sezvo vachirarama nekutengesa zvinhu mumigwagwa uye vanhu ava vakawanda kudarika vanhu vanoenda kumabasa. Masangano anomirira vanhu ava, anoti reVendors Initiative for Social and Economic Transformation, (VISET) neSurvival Vendors Union of Zimbabwe anoti hurumende yaifanirwawo kuona kuti vanozviitira mabasa emaoko ava vabvumidzwawo kudzokera kumabasa avo sezvayakaita kubvumidza vemakambani kuti vavhure. Hurumende yakabvumidza vemakambani kuvhura asi vachiita kuti vashandi vavo vaongororwa kuti havana COVID-19 here kana kuti kwete. Hatina kukwanisa kubata gurukota rezvemakambani madiki neepakati, Amai Sithembiso Nyoni kuti tinzwe kana paine hurongwa hwavari kuitira vanozvibatira mabasa emaoko ava. Makanzuru mazhinji munyika ari mushishi kuparadza nzvimbo dzinosishandirwa nevanozvishandira ava, kunyange hazvo dare repamusoro rakapa mutongo richiti mamwe emakanzuru aya akanga atyora mutemo nekuparadza nzvimbo idzi. Asi mukuru weVISET, VaSamuel Wadzayi, vanoti vane kunyunyuta uye kushamisika kuti sei hurumende yakasvika padanho iri isinawo kutarisa vanorarama nekutengesera mumigwagwa, vavanoti ndivo vakabata hupfumi hwenyika. No media source currently available Vakafanobata chigaro chemukuru wesangano re Survival Vendors Union of Zimbabwe, VaObey Mwariwangu, vanoti kunyange hazvo hurumende iri kuita zvakawanda mukurerutsa zvinhu yakanangana nechirwere che coronavirus, kune vanotengesera mumigwagwa hapana chinhu chati charerutswa, sezvo vasiri kukwanisa kupinda mumigwagwa, munove mavanogara nekushandira. No media source currently available 	https://www.voashona.com/a/zimbabwe-coronavirus-informal-traders-viset-svuz/5406053.html
health	Madzimai Anoshanyira South Africa Onyunyuta neKurambidzwa Kupinda neMapiritsi eKuronga Mhuri	Madzimai ari kushanya kuSouth Africa haasi kufara nekutorerwa mapiritsi ekuronga mhuri kwaari kuitwa nevashandi vanoona nezvekupinda nekubuda kwevashanyi muSouth Africa. Madzimai aya anoti ari kubvumirwa kupinda nepakiti imwechete iyo inenge iyine mapiritsi anokwana mwedzi mumwechete. Madzimai aya anoti izvi zvinoita kuti azopedzesera oshandisa mapiritsi ekuronga mhuri ekuSouth Africa ayo vakawanda vanoti anovarwarisa zvinosanganisira kubuda ropa kwenguva yakareba. Amai Getrude Tarumbwa, avo vanodzidzisa kuPretoria, vanoti kurambidzwa mapiritsi akawanda anovakwanira kunozovamanikidza kunwa mapiritsi ekuSouth Africa ayo anovarwarisa, uye kubuda ropa rakawanda. Amai Tarumbwa vanoti munhu anofanirwa kubvumirwa mapiritsi anoenderana nenguva yaanenge abvumirwa kugara muSouth Africa. Izvi zvinotsigirwa naAmai Patricia Zuze, avo vanoenda kunotengesa zvinhu zvakaita semidziyo yemumba yakagadzirwa nemiti kuSouth Africa. Amai Zuze, avo vanogara mwedzi miviri kana mitatu vachitengesa, vanoti kutorerwa mapiritsi kutyorerwa kodzero dzavo uye vanozomanikidzwa kunwa mapiritsi ekuronga mhuri ekuSouth Africa avanoti anovarwarisa. Nekuda kwekurambidzwa kwemapiritsi akawanda pabhodha, mamwe madzimai ave kuita bhizinisi rekuenda nemapiritsi achinotengesera zvizvarwa zvemunyika zviri kuSouth Africa. Pakiti rimwe chete, iro rinopihwa pachena munyika rinotengeswa nemari iri pakati pemaRands zana nemakumi mashanu nemazana maviri zvichienderana nekuti munhu ari kuatengesera kunzvimbo ipi muSouth Africa. Amai Roselyne Chitani mumwe wemadzimai anotengesa mapiritsi ekuronga mhuri kuSouth Africa. Vatyairi vemabhazi anoenda kuSouth Africa vanoyambirawo vanhu vavanenge vakatakura zvinhu zvisingabvumirwe kupinda munyika iyi kuitira kuti vasazobatwa vachinzi vari kutakura vanhu vanopinda nezvinhu zvisingabvumirwe. Mutyairi webhazi reFirst Class, VaFrank Muguti, vachiyambira vashanyi vechidzimai kuti vasatakure mapiritsi ekuronga mhuri akawanda. Zvinhu zvakaita semufushwa, manhanga, nzimbe muriwo hazvibvumirwe kupinda nazvo pabhodha. Munhu anowanikwa nazvo anotorerwa uye haazobvumirwa kupinda munyika iyi musi waanenge abatwa. Munyori mubazi rezvehutano, Brg Gerald Gwinji, vanoti vachaongorora nyaya iyi vachiti hazvisi pamutemo kuti vanhu varambidzwe kana kuita zvinotadzisa kuti munhu atore mushonga wake sezvinenge zvataura chiremba. Hatina kunzwa divi reSouth Africa panyaya iyi. No media source currently available 	https://www.voashona.com/a/zimbabwe-south-africa-health-family-planning/4590908.html
business	Hurumende Yombomira Kupa Magwaro Ekurima Mbanje	"Mutevedzeri wegurukota rezvehupfumi, VaTerrance Mukupe, vanoti hurumende yambomira kupa vanhu marenzenise ekurima mbanje nokuti vanhu vanyorera kuti vanoda marezenisi aya vawandisa. VaMukupe vativo hurumende inoda nguva yekumbotura mafemo ichiona kuti hurongwa uhu hungafambiswa sei. ""Tanga tisingatarisiri kuti kuchaita vanhu vakawanda kudaro vanoda marezenisi nekuti vanhu vauya vapfuura mazana matatu vanoda marezenisi. Saka unoona kuti kana wange uchida kupa vanhu vashanu chete, unozosarudza sei pasingaitwe huori,"" VaMukupe vakaudza Studio 7. Vanoenderera mberi vachiti, ""Saka tirikunyatsotarisa kuti tozviita sei. Tinofanira kunyatso kunzwisisa kuti chinofanirwa kuitwa chii uye tinozviita sei. Uyezve tinofanira kuronga kuti kunorimirwa kwacho ndekupi uye kuti kune masoja here anochengeta."" No media source currently available  "	https://www.voashona.com/a/zimbabwe-government-suspends-issuance-for-growing-cannabis-terrance-mukupe/4405035.html
sports	Vatsigiri vava kutenderwa munhandare	  VATSIGIRI venhabvu vakabaiwa majekiseni ose ekudzivirira Covid-19 vave kutenderwa kuona mitambo yeChibuku Super Cup. Sangano reSports and Recreation Commission (SRC) rakanyorera kuZimbabwe Football Association (Zifa) richazivisa kuti chikumbiro chavo chekuti mitambo yeChibuku Super Cup inge iine vatsigiri 2 000 munhandare chatambirwa.   Mutsamba yakanyorwa neSRC, akafanobata chigaro chadirector general – Sebastain Garikai – anoti vatsigiri 2 000 vachaona mitambo iyi vanofanirwa kunge vakabaiwa nhomba dzeCovid-19 uye pose pavanoenda kumitambo iyi vagare vakapfeka mamasiki nekutevedzera matanho ose ekudzivirira kupararira kwechirwere ichi.   “Chikumbiro chenyu chekuti vatsigiri vaone nhabvu vari munhandare chatambirwa. Saka vatsigiri vose vari muZone 3 neZone 4 vanofanirwa kuuya nemakadhi anoratidza kuti vakabaiwa majekiseni ose eCovid-19 pamwe nezvitupa zvavo kunhandare pavanenge vachipinda. “Naizvozvo, tinokurudzira kuti matikiti ekupinda mumitambo iyi atengeswe mitambo isati yatanga kuitira panhandare pasazoita nyonga-nyonga uye tinotarisira kuti pave nemagedhi akasiyana anopinda nekubuda nevanhu.   “Mazita evatsigiri aya anofanirwa kunge akatonyoreswa kare zvekuti pakupinda munhandare pane vanenge vachiongorora. Kana munhu zita rake risipo, haatenderwe kupinda munhandare macho.   “Mitemo iyi nemimwe ikoshesei uye ngaitevedzerwe nekuti mukasaitedzera zvinotituma kuti timise vatsigiri vacho kuuya kuzoona mitambo iyi,” anodaro Garikai.	https://www.kwayedza.co.zw/vatsigiri-vava-kutenderwa-munhandare/
business	Mutungamiri weNamibia, VaHage Geingob, Vanovhura ZITF Vachikurudzira Kudyidzana kweZimbabwe neNamibia	"Mutungamiri weNamibia, VaHage Geingob, vanoti kudyidzana pakati peNamibia neZimbabwe munyaya dzemabhizimisi kwakaderera vachiti kudyidzana uku kunofanirwa kukwira. Vachivhura ZITF yegore rino zviri pamutemo, VaGeingob vati mugore rapfuura Namibia yakatenga kubva kuZimbabwe zvinhu zvemari inosvika mamiriyoni makumi maviri nemana emadhora. Vati kudyidzana pakati peNamibia neZimbabwe uye pakati penyika dzemuAfrica kunofanirwa kukwira vachiti kuita izvi kunobatsirawo kusimudzira hupfumi henyika idzi. VaGeingob vati Namibia ichiri yakatarisana nedambudziko munyaya yekugovewa kweivhu vakati nyika yavo inogona kudzidza zvakawanda kubva mukugadziriswa kwakaitwa nyaya iyi muZimbabwe vachiti kugadzirisa nyaya iyi kunobatsira kurwisa hurombo hune veruzhinji. Vati hurmende yavo yakatanga chirongwa chavakati ""Harambe"" senzira yekurwisa hurombo uye kusimudzira hupenyu hweveruzhinji munyika mavo. VaGeingob vati vemakambani vanofanirwa kuita zvemabhizimisi vasina kungonangana nekuwana mari chete, asi kubatsirawo kurwisa hurombo. Vasati vatura mashoko avo, VaGeingob vamboshanyira nzvimbo dzakasiyana-siyana muZITF pamwe nemutungamiri wenyika, VaRobert Mugabe, vachiona zviri kuratidzwa pachirongwa ichi. Nyika gumi neina chete ndidzo dzange dziine makambani adzo achiratidza zvigadzirwa paZITF yegore rino. No media source currently available "	https://www.voashona.com/a/zimbabwe-zitf-opens-officiakky/3830164.html
business	Varimi veFodya Voyambira RBZ Kuti Vabhadharwe Zviri paMutemo	Vane misika yekutenga fodya vanoti bhanga guru renyika, reReserve Bank of Zimbabwe, RBZ, rinofanira kuona kuti mabhanga ese ari kumisika iyi ane mari inokwana kuti varimi vese vawane mari yavanosungirwa kuwana pazuva. Vachitaura nevakuru vakuru vekambani yehurumende yeTobacco Industries Marketing Board avo vange vari kuona kuti misika iyi yagadzirira zvakadii mwaka wekutengesa fodya, vemisika iyi vati sezvo RBZ yakati varimi vanokwanisa kuwana madhora mazana matatu pazuva, mabhanga ese anofanira kunge aine mari yekuita izvi. Mumwe mukuru pamusika weTobacco Sales Floor, VaPeter Mujaya, vati chisingafadzi ndechekuti kana varimi vachinge vashaya mari dzavo kumabhanga, vanodzoka kuzopopota kumisika uko vanenge vatengesa fodys yavo. Vati semuenzanizo gore rapera RBZ yainge yavimbisa kuti varimi vazokwanisa kuwana churu chemadhora pazuva asi izvi hazvina kuitika uye mamwe mabhanga aipa mazana maviri emadhora izvo zvakazomutsa bongozozo pamusika uyu. Asi sachigaro veTIMB, Amai Monica Chinamasa, vatiwo zvakakosha kuti vemisika yefodya vadzidzise varimi kuti vachange vachibhadharwa sei uye kuti vanofanira kunyoresa fodya vasati vauya nayo kumusika. Amai Chinamasa vati vanozivisa kuti varimi vanenge vachidawo mari yekunobhadhara vanhu vakaivaitira basa asi vati zvakakosha kuti varimi ava vazivewo kuti nyika yakatarisana nedambudziko remari uye vanofanira kutambira mari iripo. Svondo rapfuura RBZ yakazivisa kuti varimi vachange vachikwanisa kupihwa mazana matatu emadhora pazuva mushure mekutengesa fodya uye imwe yacho ichange ichizoiswa mumabhanga avo. Amai Chinamasa vanoti vanofara chose negadziriro yekuvhura misika iyi uye pamisika mina yavashanyira nhasi inoti Boka, TSF, Premium neMashonaland Tobacco Company, yese yave nezvinodiwa zvakaita semakirinika, zvimbuzi, mvura nezvese zvinoita kuti misika iyi ikwanise kushanda zvakanaka. Misika yefodya inovhura nemusi wa 21 Kurume. Amai Chinamasa vati zvinofadza kuti mamwe makambani anotenga fodya achange achitenga fodya munzvimbo dzakaita seRusape, Mvurwi neKaroi. Vati izvi zvichaderedza huwandu hwevanhu vanouya kuzotengesa fodya pamisika iri muHarare. No media source currently available 	https://www.voashona.com/a/zimbabwe-tobacco-farners-want-rbz-to-ensure-speedy-payments-after-sale-of-tobacco/4297112.html
health	Bazi rezveHutano Roongorora Vanhu Vakabva Kunyika Dzine Chirwere cheCoronavirus	Bazi rezvehutano rinoti pane vanhu zana nemakumi maviri nemapfumbamwe vakabva kunyika dzakabatwa vanhu chirwere che coronavirus vari kumboongororwa munyika kusvika musi wa7 Kukadzi kuti vaonekwe kuti havana kutapurirwa chirwere ichi here. Vanhu ava vakasvika munyika pakati pa25 na28 Ndira, unove mwedzi uno, vachibva kunyika dzakasiyanasiyana dzabatwa nedambudziko rechirwere ichi, kusanganisira China, uko kwachakatangira. Chirwere ichi chauraya vanhu vanosvika zana nemakumi manomwe kuChina kwakare uye vamwe vanodarika zviuru zvipfumbamwe nemazana matanhatu vabatwa nacho kusvika pari nhasi munyika iyi. Kunze kweChina, chirwere ichi chawanikwawo kunyika dzinosvika gumi nesere dzinosanganisira America, France, Germany, Japan neVietnam. Vaimbova gurukota rezvehutano Dr Henry Madzorera vanoti vanoona zviri zvinhu zvakanaka zvekudzivirira vanhu kuti chirwere ichi chisapararira. Doctor Madzorera vanotiwo vanoona zvakakodzera kuti vanhu vari kutarisiswa ava vange vachimbogara vari kudzimba dzavo vachiongororwa sezvo pasati pave nemunhu abatwa nechirwere. Vanoti nekuda kwekuoma kwezvinhu mune zveupfumi, Zimbabwe haizokwanise kuita sedzimwe nyika dzakabudirira dzinonzi dzakatovaka zvipatara zvekuchengetera vanhu vari kuongororwa kana vakabatwa nechirwere ichi. No media source currently available  	https://www.voashona.com/a/zimbabwe-coronavirus-quarantine-henry-madzorera/5267967.html
business	Kushomeka kweMari kuMabhanga Kotadzisa Varairidzi Kutora Mari Dzavanoda	Dambudziko rekushomeka kwemari kumabhanga rinonzi ratadzisa varairidzi kuwana mihoro yavo yemwedzi uno. Dambudziko rekushomeka kwemari kumabhanga rinonzi ratadzisa varairidzi kuwana mihoro yavo yemwedzi uno. Mutungamiri weProgressive Teachers Union of Zimbabwe, PTUZ, VaTakavafira Zhou, vanoti varairidzi vakawanda vaenda kumahofisi avo vachi nyunyuta kuti vari kutadza kutora mari dzavanoda kumabhanga. Vanoti varairidzi ava vanga vachiti mabhanga mazhinji anga achingovapa mari inoita madhora makumi mashanu chete pamunhu, inove shoma kune zvavanenge vachida. “Varairidzi vanenge vakatarisira kuti mari idzi ndidzo dzavachashandisa kutenga zvavanoda uyewo kubhadharira vana vavo school fees sezvo zvikoro zvave kuvhurwa. Asi zvose izvi zvapinda musango,” VaZhou vanodaro. Mumwe anoshanda kune rimwe bhanga asina kuda kudomwa nezita sezvo asingabvumidzwi kutaura nevatori venhau audza Studio7 kuti mabhanga haasi kukwanisa kuwana mari yaanoda kubva kubhanga guru renyika reReserve Bank of Zimbabwe, RBZ, izvo zvave kuita kuti mabhanga amirire kuwana mari kubva kune vanenge vachida kuchengetesa mari dzavo. Mukutanga kwemwedzi uno gavhuna veRBZ, VaJohn Mangudya, vakaudza paramende kuti mabhanga emunyika akapinza mari inodarika mazana maviri emamiriyoni emadhora kubva kutanga kwegore rino kusvika mwedzi uno, asi mari iyi ichiri kutadza kugutsa misika. VaMangudya vakati bhanga ravo riri kutora matanho akawanda anosanganisira kukurudzira veruzhinji kuti vashandise makadhi ekumabhanga pakutenga nekubhadhara zvinhu. Vakatendawo kuti vanhu vakawanda havachada kuchengetera mari dzavo kumabhanga nekuda kwemitero yakakwira yekumabhanga pamwe nekuderera kwemari dzinoberekwa. Asi VaZhou vanoti vakuru vehurumende vanofanirwa kumbosendeka kusawirirana kwavo nevemamwe mapato vogara pasi kuti vagadzirise zvinhu munyika. “Inini ndinoona sekuti vakuru venyika, eeh, VaRobert Mugabe nevamwe, nevakuru vema opposition ngavambogara pasi vataurirane vachitaurirana chokwadi kuti nyika ingafamba ichienda mberi sei,” VaZhou vanowedzera. Panya yemabhonasi evarairidzi, vanoti hurumende yakavazivisa varairidzi kuti vachawana mari idzi musi wa 30 Kubvumbi. Asi vanoti kukundikana kwehurumende kubhadhara varairidzi mabhonasi avo, ayo vatarisira kwenguva ndefu, kucharevawo kuti zvikoro zvichangovhurwa zvakavharwa, zvichireva kuti varairidzi havasi kuzoenda kubasa pachavhurwa zvikoro musi wa 3 Chivabvu. No media source currently available 	https://www.voashona.com/a/zimbabwe-politics-cash-crisis-banks-teachers-takavafira-zhou-ptuz/3303578.html
business	General Electric Yotarisa Nzira dzeKuita Bhizimisi muZimbabwe	Vakuru vakuru vekambani yeku America yeGeneral Electric vanonzi vari kushanya muZimbabwe kuzotsvaga kuita mabhizimisi. Mumiriri we America muZimbabwe, VaHarry Thomas, vakataurawo mashoko aya padandemutande ravo reTwitter vachiti vainge vaita musangano nevakuru veGE. Izvi zvinotevera kuridziro yemutungamiri wenyika, VaEmmerson Mnangagwa, yekuti Zimbabwe yagadzirira kudyidzana nedzimwe nyika. General Electric ikambani inokosha madhora anopfuura mabhirioni zana nemakumi maviri nemaviri uye inogadzira zvinhu zvakawanda kubva kune zvemagetsi, mainjini emota nendege kusvika kumafiriji nezvimwe zvinoshandiswa mudzimba. Nyanzvi munyaya dzezvehupfumi Doctor Elliot Masocha, avo vanodzidzisa kuOhio muno mu America, vanoti Zimbabwe yave nemumwe mukana wekugadzirisa nyika munyaya dzezvehupfumi vachiti vanofara nezvinoda kuitwa neGeneral Electric. No media source currently available 	https://www.voashona.com/a/zimbabwe-general-electric-executives-checking-business-opportunities-in-zimbabwe/4250434.html
health	Vanhu Vatatu Vofa neCovid-19	Bazi rezvehutano rinoti vanhu vatatu vakafa nechirwere cheCovid-19 nezuro kuHarare, Bulawayo neMasvingo. Vanhu vafa nechirwere ichi kusvika parizvino vave mazana maviri nemakumi mapfumbamwe kana kuti 294. Vanhu zana nemakumi maviri nemumwe kana kuti 121 vakabatwa nechirwere ichi nezuro. Vanhu vose vakabatwa nechirwere ichi nezuro ava Havana nhoroondo yekubuda munyika. Matababeland North ndiyo ine vanhu vakawandisa vakabatwa nechirwere ichi nezuro vanove makumi manomwe nemana, Bulawayo ine makumi matatu nevaviri, Midlands gumi uye mumwe chete kuMasvingo. Vanhu vabatwa nechirwere ichi kubva zvachatanga vave zvuru gumi nemazana masere nemakumi matatu nevapfumbamwe kana kuti 10, 839. Vanhu vapora kusvika parizvino zvuru zvisere nemazana mapfumbamwe nemakumi manomwe nevaviri kana kuti 8, 972 mushure mekunge vanhu makumi mapfumbamwe nevaviri vapora nezuro. Vanhu vachiri kurwara churu chimwe chete nemazana mashanu nemakumi manomwe nevatatu kana kuti 1, 573. Zvichakadaro, mashoko atumirwa studio 7 neafrican union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana maviri kana kuti 2, 2 million vabatwa nechirwere checovid-19 muAfrica. Vanhu vafa vasvika zvuru makumi mashanu nezvitatu zvine mazana masere nemakumi mashanu nevatatu kana kuti 53, 853. Vapora vadarika miriyoni imwe chete nezvuru mazana mapfumbamwe kana kuti 1,9 million. South Africa ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere checoronavirus pasi rose hwadarika mamiriyoni makumi matanhatu nemanomwe ane zviuru mazana manomwe kana kuti 67, 7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muamerica ndimo mune vanhu vakawandisa vabatwa nekufa nechirwere ichi. Vafa muAmerica vadarika zvuru mazana maviri nemakumi masere nematatu kana kuti kuti 283, 000, vabatwa nechirwere ichi vachidarika mamiriyoni gumi nemana nezvuru mazana mapfumbamwe kana kuti 14, 9 million. Pasi rose, vanhu vafa nechirwere ichi vanodarika miriyoni imwe chete nezviuru mazana mashanu kana kuti 1, 5 million. Asi vapora vachidarika mamiriyoni makumi mana nematatu kana kuti 43 million.	https://www.voashona.com/a/vanhu-vatatu-vofa-necovid-19-/5691147.html
politics	Musangano weNational Convergence Platform Unombomiswa	Vari kuronga musangano weNational Convergence Platform wekuti zvizvarwa zveZimbabwe zvigare pasi zvizeye matambudziko akatarisana nenyika, Mufundisi Sebastian Bakare, vanoti musangano uyu wava kumbomira kuitwa sezvo vanhu vazhinji vasiri kutambira musangano uyu. No media source currently available Vachitaura nevatori venhau mu Harare, Bishop Bakare vati vanhu vazhinji havasi kutambira hurongwa uhwu uhwo hwanga huchifanira kuitwa musi wa 24 Gumiguru, 2015. Mutauriri we National Convergence Platform, Va Vince Museve, vatiwo chimwe chiri kunetsa kuti zvizvarwa zveZimbabwe zvigare pasi zvizeye matambudziko azvakatarisana nawo pamwe nekutsvaga nzira dzekugadzirisa zviri kunetsa inyaya yemari. Ve National Convergence Platform vave nenguva inokwana gore vachiedza kuti zvizvarwa zveZimbabwe zviungane. Va Bakare varamba mashoko akabuda mune mamwe mapepanhau ekuti musangano uyu uri kutadza kubudirira nepamusana pekuti vanga vane vatungamiri vavanga vachida kuti vatungamire mubatanidzwa wemapato ezvematongerwo pamberi pesarudzo dzemuna 2018 kana kuti grand coalition. Mutungamiri weProgressive Democratic Party, Va Tendai Biti, pamwe nemutungamiri werimwe boka reMDC, Va Welshman Ncube, vakabuda pachena kuti havadi kuti mutungamiri weMDC, Va Morgan Tsvangirai, vatungamirire grand coalition iyi. Asi vamwe vakaita saVa Simba Makoni, vebato reMavambo, Kusile, Dawn vanoti vanhu havafanire kumhanyira kugoverana mhuka yavasati vabata vachiti mapato anofanirwa kuita chirwirangwe kuti abvise hutongo hweZanu PF yavari kupomera mhosva yekuondomora hupfumi hwenyika. Va Museve vati zvizvarwa zveZimbabwe zvikaungana kuti zvizeye matambudziko akatarisana nenyika, panogona kubuda gwara razvingatevedzera mukugadzirisa zviri kunetsa munyika. Zvichakadai, Va Bakare vati seNational Convergence Platform, vachakoka munhu wese ane chekuita nekugadzirisa zviri kunetsa munyika kusanganisira vari muhurumende, vemapato ezvematongerwo enyika, masangano anoshanda akazvimirira neruzhinji rweZimbabwe. VaBakare vati musangano wavari kuda kuti uitwe uyu hausi kuzotarisa kuti munhu anotsigira bato ripi rezvematongerwo enyika sezvo munhu wese achibatwa nezviri kuitika munyika.	https://www.voashona.com/a/bakare-shona-mdc-tsvangirai-makoi-ncube-biti/3008818.html
sports	Vodzidziswa nezveMixed Martial Arts	  VARAIRIDZI veMixed Martial Arts (MMA) vemuno vachawaniswa mukana wekudzidziswa zvizere ruzivo rwemutambo uyu apo vari kurongerwa zvidzidzo nesangano reZimbabwe National Boxing and Wrestling Control (ZNBWC) iro riri kuunza nyanzvi dzemutambo uyu dzekunze kwenyika.   MMA mumwe wemitambo iri kusimukira zvikuru pasi rose uye une mukurumbira kunyika dzakawanda nekudaro ZNBWC yakabatana neMixed Martial Arts South Africa iyo ichatumira nyanzvi muno kuzodzidzisa nezvemutambo uyu.   Mumashoko aakaverengerwa svondo rino muHarare naSharon Dube anove mutauriri weZNBWC apo paiparurwa chirongwa ichi, chamangwiza weZNBWC — Lawrence Zimbudzana — anoti MMA mutambo uri kufarirwa zvikuru pasi rose.   “Makore adarika tikatarisisa zvikuru, MMA mutambo uri kukura chaizvo kunyika dzakawanda uye unoteverwa zvakanyanya.   Saka isu tiri kutora chikamu chekuuunza muno.   “Musi wa29 na30 Gumiguru tichaita zvidzidzo muHarare apo tichaunza shasha dzine hunyanzvi mumutambo uyu kuzopakurira ruzivo rwavo,” anodaro Zimbudzana.   Pari zvino Zimbabwe ine vatambi vaviri vari kukwikwidza mumutambo uyu vanoti Themba Gorimbo anove Sportsman of the Year naSylvester Chipfumbi uyo akanyorawo nhoroondo yekuve shasha ahwina bhande reExtreme Fighting Championship Bantamweight munaChivabvu.   Zimbudzana anoti zvichitevera kubudirira kwaita vatambi vaviri ava, ZNBWC yazviona zvakakodzera kusimudzira mutambo uyu nekuushambadza zvakanyanya munyika kuitira kupawo mukana kune vatambi vangade kuzoutamba.   “Zvinofadza kuti tine shasha mbiri dziri kukwikwidza kune dzimwe nyika, saka izvi zvimwe zvezvikonzero zvakatituma kuti tisumudzire mutambo uyu zvigopawo mikana kune vamwe vatambi vangade kukwikwidza,” anodaro.   Kana varairidzi vemutambo uyu vadzidziswa, ZNBWC iri kuronga kutanga mitambo yeMMA muna2022.	https://www.kwayedza.co.zw/vodzidziswa-nezvemixed-martial-arts/
sports	Morocco yatevera Senegal ku’Round of 16′	  MOROCCO nhasi manheru ano yatevera Senegal panyika dzemuAfrica kupinda mu’Round of 16′ zvichitevera kukunda kwayaita Canada 2-1 mumutambo we2022 FIFA World Cup iyo iri kutambirwa kuQatar.   MaAtlas Lions ange ari muGroup F umo akasangana neCroatian, Belgium neCanada.   Mumutambo wekutanga, Morocco yakaita mangange 0-0 neCroatia, ndokuzokunda Belgium 2-0 uye Canada iyo yayaradzika 2-1 ndokupedza iine zvibodzwa zvipfumbabwe.   Yabva yaita nhoroondo yekupedza iri pamusoro peGroup F ndokubva yanyora nhoroondo yekuita chikwata chega chemuAfrica chekupedza chiri pamusoro muboka rayo uye chisina kumbokundwa mumitambo kana mumwe chete.   Iye zvino MaAtlas Lions amirira kuona kuti achasangana nechikwata chipi kuRound of 16.	https://www.kwayedza.co.zw/morocco-yatevera-senegal-kuround-of-16/
sports	MUCHAFARA: NAKAMBA	MUTAMBI wenhabvu wemaWarriors neAston Villa yekuEngland, Marvelous Nakamba anoti shuviro yake kuunza mufaro kuvatsigiri vese venhabvu vemuno nekuhwina mibairo mukuru yenhabvu nenyika yake.   Nakamba akaita mutambi wenhabvu wechishanu wemuZimbabwe kutambira muEngland Premier League achitevera matsimba aBruce Grobbelaar, Peter Ndlovu, Benjani Mwaruwari naBrendan Galloway, uye kutengwa kwaakaitwa neAston Villa matambiro ake aari kuita kurakidza kuti sei Dean Smith murairidzi wake akabhadhara mari inosvika 11 miriyoni paunzi kumuunza kuchikwata ichi achibva kuClub Brugge yekuBelgium.   Achitaura neKwayedza nguva pfupi yadarika muHarare apo ainge auya kuzotambira maWarriors mumutambo wekurwira tikiti rekuenda kumakwishu e2021 Africa Cup of Nations ayo achaitirwa kuCameroon, Nakamba akati rutsigiro rwaari kuona kubva kuvatsigiri vemuno zvichitevera kutengwa kwake neVilla kunonwisa mvura uye acharwa semvumba kuti agounza mufaro kwavari.   “Zvinofadza zvikuru uye zviri kundipa simba kuti ndirambe ndichishanda nesimba nguva nenguva kuti tiunze mufaro kwavari vatsigiri vedu,” akadaro.   Muchikwata chemaWarriors, Nakamba ndiye mumwe wevatambi vechikwata ichi vakuru vanotarisirwa nevamwe vatambi uye aive muchikwata chemaWarriors chaive kumakwishu eAfrica Cup of Nations yakaitwa gore rino kuEgypt uye nechakaenda kuGabon mugore ra2017 chichirairidzwa naKalisto Pasuwa. Iyezvino ari kurwira kuenda kuAfcon yake yechitatu uye makwishu eFIFA World Cup 2022 iyo ichaitirwa kuQatar.   Kubva Nakamba atanga kutamba nhabvu, shasha iyi yakakurira mumhuri yeBantu Rovers umo akabikwa zvakasimba tarenda rake uye mugore ra2012 akaabva aenda kuFrance uko akanotambira chikwata cheNancy icho parizvino chiri kutambira muFrench Ligue 2. Achibva kuNancy akabva aenda kuVitesse yekuNetherlands uko kwaakanyatsogadzira zita rake kwaakatamba kubva mugore ra2012 kusvika mugore ra2017 apo akazobva achienda kuClub Brugge uko aitambira mwaka miviri yadarika.   Ari kuClub Brugge mutambi uyu akahwina mukombe weligi weBelgian First Division Trophy mumwaka wa2017-18 izvo zvakazomuona achitamba mumakwikwi eUEFA Champions league wemwaka wegore ra2018-19 apo chikwata chaksangana nezvimwe zvikwata zvinosanganisira Atletico Madrid.   Achibva kuClub Brugge ndipo paazotengwa neAston Villa mwaka uno uye ndiye mutambi wenhabvu ega kubva muZimbabwe ari kutambira muEngland Premier league.   Achitaura pamusoro pehupenyu hwaari kurarama kuEngland, Nakamba anoti ari kufambirwa zvakanaka uye anoda kuramba achidzidza achisimukira mumutambo uyu wenhabvu.   “KuEngland hupenyu huri kufamba zvakanaka uye ndiri kunzwa manyukunyuku nepandiri saka ndinoda kuramba ndichishanda nesimba ndigosvika kure, shuviro yangu kuti ndirambe ndichisimukira mumutambi uyu uye ndigounza mufaro kuchikwata cheAston Villa nevatsigiri vedu.   “Ini pachangu nditori mutsigiri mukuru weAston Villa nekuti yandandizarurira mukana wekuuya kuzotamba muligi renhabvu hombe pasi rese,” akadaro.   Shasha iyi inoti rutsigiro rwaanopihwa nevabereki vake Anthony naCharity Nakamba runokomborera uye zvinomutuma kuramba achishanda nesimba kuti aunze mufaro kwavari.   “Vabereki vangu ndivo vatsigiri vakuru vangu vakuru uye vanogara vachinditsigira uye pese pandinouya kuzotambira maWarriors vanenge varimo munhandare vachinditsigira saka zvinhu zvakandikoshera zvikuru uye ndozvitenda, ndizvo zvimwe zvacho zvinondituma kuti ndirambe ndichizvisunda ndishande nesimba,” akadaro Nakamba.   Kubva aenda kuAston mutambi uyu akwanisa kutamba mumitambo minonwe yemuEngland Premier league kozoti umwechete weCarabao Cup.   Shasha iyi yaive muchikwata cheVilla icho chakasangana neManchester City, Arsenal uye neLiverpool mitambo iyo anoti achiri kuirangarira zvikuru sezvo aisangana nevatambi vakuru venhabvu pasi rese.   “Iyi imwe yemitambo ndichiri kurangarira zvikuru yandakatamba asi yese yandatamba yakandikoshera zvikuru uye ini chishuvo change kuti ndirambe ndichisimukira mumutambo wangu uye nechikwata changu tienderere mberi munhabvu,” anodaro.   KuAston Villa, Nakamba ari kurairidzwa naDean Smith uye naJohn Terry gamba renhabvu remuEngland iro rakaita mukurumbira achitambira Chelsea Football Club, England neAston Villa.	https://www.kwayedza.co.zw/muchafara-nakamba/
politics	Zvizvarwa Zviri Kunze Zvokwira Matare neNyaya yeKuvhota	Zvizvarwa zveZimbabwe zviri kunze kwenyika svondo rapera zvakakwira kudare zvichida kuti rirase zvikamu zvemutemo une chekuita nesarudzo unorambidza kuti vari kunze kwenyika vavhote vari munyika dzavagere. Zvizvarwa zveZimbabwe zviri muSouth Africa neUnited Kingdom zvakamirirwa nemagweta anorwira kodzero dzevanhu zvakaenda kudare repamusorosoro, reConstitutional Court, zvichipikisa mutemo wesarudzo uyu, zvichiti bumbiro remitemo idzva ravepo rinozvipa mukana wekuti zvivhote musarudzo dzinoitwa munyika. Vanhu ava vari kumirirwa neZimbabwe Lawyers for Human Rights, Pari zvino vari kunze kwenyika vachiita mabasa ehurumende kana kushandira masangano makuru akazvimirira ndivo chete vanobvumidzwa kuvhota vari munyika dzavagere. Muna Chikunguru wegore rino dare rimwechetero rakarasa imwe nyaya yakadai yakanga yakwidzwa nechimwe chizvarwa cheZimbabwe chiri kuSouth Africa muna 2013, richiti hurumende haimanikidzwe pamutemo kuisa nzvimbo dzekuvhotera kunze kwenyika. Mutongi wedare repamusoro soro, Chief Justice Luke Malaba, vakati zvizvarwa zvose zvakasarudza kugara kunze kwenyika zvakasununguka kudzoka kumusha kunovhota munguva dzesarudzo. Hurumende yakazvisawo zvakare kuti haina zvikwanisiro zvekuti iise nzvimbo dzekuti vari kunze vavhotere, danho rinoonekwa nevanopikisa senzira yekurambidza vazhinji vevari kunze, avo vanoonekwa nehurumende sevanoipikisa, kuvhota. Asi gweta rinorwira kodzero dzeavnhu vachishanda neHuman Rights Watch, VaDewa Mavhinga, vanoti danho rakatorwa nezvizvarwa zviri kunze kwenyika iri rakakosha zvikuru sezvo bumbiro remitemo idzva richipa munhu wese kodzero dzekuvhota. VaMavhinga vanoti kunyange hazvo mutongo wakapiwa muna Chikunguru wakarambidza kuti vanhu vavhote vari kunze kwenyika, nyaya iyoyo yakanga yakwidzwa kudare pachipikiswa mutemo waive mubumbiro rakare. No media source currently available  	https://www.voashona.com/a/zimbabwe-politics-diaspora-concourt-zlhr/4085667.html
sports	Ndinotamba mitambo yekare: Ndlovu	MUTAMBI wenetball weGlow Petroleum Queens nechikwata chenyika chemaGems — Ursula Ndlovu — anoti mukukura kwake aifarira zvikuru mitambo yakasiyana kusanganisira yechinyakare yakaita semaflau nearawuru uye nanhasi achiri kuitamba.   Ndlovu anoti paanenge asiri kubasa kwake kwaanoshanda achiita zvekudira mafuta edzimotokari kana kutamba netball, anotombotamba maflau nearawuru nemwana wake uye neshamwari dzemwana wake. “Ndichikura, pamitambo yechinyakare inozivikanwa ini ndaifarira zvikuru maflau nearawuru, iyo ndaigona nekuti mitambo yandaidisisa.   “Nanhasi chaiye ndikaona mwana wangu, Mitchell, achitamba neshamwari dzake mitambo iyi, ndinototanga kutamba navo uye vanotozvifarira,” anodaro Ndlovu.   Anoti kutamba kwaanenge achiita nevana inzira yekukurudzira mwana wake neshamwari dzake kuti vakoshese mitambo iyi sezvo ichizogona kuvabatsira mune remangwana.   Ndlovu anoti achikura, paaitamba maflau nearawuru ndipo paakatanga kuona kuti ane chipo chekumhanya zvikuru izvo zvakazomuona achikwikwidza mumijaho yekumhanya yakasiyana. Anoti kutamba nemwana wake neshamwari dzake zvaitawo kuti aone kuti Mitchell ane chipo chekumhanya saiye.   “Pandave iye zvino haisisiri nyaya yekuti ndinofarira manhingi kutamba maflau nearawuru asi ndinenge ndichitodzidzisa mwana wangu neshamwari dzake kuti zvemitambo zvine pundutso muhupenyu. “Ini kukura kwangu dai ndisina kutamba mitambo iyi ndisina kusvika pandave nhasi. Ndakwanisa kufamba kuenda kune nyika dzakawanda nekuda kwekutamba netball.   “Asi zvakatangira pakutamba maflau nearawuru,” anodaro Ndlovu.   Veruzhinji vanoziva Ndlovu ari mumwe wevatambi vemaGems vakanyora nhorowondo kuve chikwata chekutanga kuenda kunokwikwidza kumutambo weVitality World Cup kuLiverpool, England mugore ra2018.   Kumutambo uyu, Ndlovu mumwe wevatambi vemaGems vakatamba zvinonwisa mvura.	https://www.kwayedza.co.zw/ndinotamba-mitambo-yekare-ndlovu/
business	VeMuzvitoro Voramba Kutambira Makadhi ekuBhanga	Veruzhinji muHarare vanoti havasi kufara nezvave kuitwa nevezvimwe zvitoro zvekunzi vatenge nemari chaiyo pakutenga zvimwe zvinhu kwetese kushandisa makadhi ekubhanga. Zvimwe zvitoro zvinonzi zvakumanikidza vatengi kuti vashandise mari kutenga zvimwe zvinhu zvakaita semafuta kwete kushandisa makadhi ekubhanga kana dzimwe nzira dzakaita seEcocash. Mumwe mugari wemuHarare, Amai Takudzwa Dzumbunu vati dambudziko iri rafararira nezvitoro zvakawanda zvavanoti zviri kukonzera kuti vashaye zvekuita sezvo vanhu vazhinji vanga vorarama nekushandisa makadhi ekubhanga kana kubhadhara neEcocash sezvo mari dziri kushyaikwa kumabhanga. Asi Amai Winnet Bhasera vanoti ivo semunhu ave pamudyandigere zviri kuvawomera kuti vanzi vasashandise makadhi ekubhanga pakutenga zvimwe zvinhu muzvitoro vachiti havakwanise kuswera vakamira pamitsetse yekumbhanga kuti vakwanise kuwanisa mari yekutenga zvavanenge vachida. Asi Muzvare Kudzai Chaparadza vatiwo kunyangwe hazvo iri riri dambudziko kuvatengi, vezvitoro vanenge vachidawo kubhadhara vashandi nemari yacho saka zvakakoshawo kuti veruzhinji vashandise musvo wemari pakutenga. Vaenderera mberi vachiti makambani anogadzira zvinhu akaita semafuta anodawo mari yekutenga kubva kunze kwenyika zvaanoshandisa mukugadzira zvinhu. Vamwe vakuru munezvimwe zvitoro zvashanyirwa neStudio 7 varamba kutaura nezvenyaya iyi vachiti havabvumidzwe kutaura pamhepo nevakuru vavo. Kunyangwe hazvo varamba kutaura, zvinyorwa zvanga zvakanamatidzwa muzvitoro izvi zvanga zvichiti vanhu vanofanira kutenga nemari chaiyo kwete makadhi sezvo kwavanohodha kuchidiwa musvo wemari. Umwe mushandi pane imwe kambani inogadzira mafuta iri muHarare uyo aramba kudomwa nezita ati imwe yemichina yavanoshandisa pakusvina mafuta inoda kutengerwa zvinhu kana kuti ma parts kubva kunze kwenyika saka zviri kuvatorera nguva yakareba kuti vawane mvumo yekuburitsa mari iyi kubva kubhanga guru renyika reRBZ. Kubva pakatanga kunetsa kushayikwa mari kumabhanga, RBZ yakabva yatora danho rekuti vese vanoda kutenga zvinhu kunze vanofanira kutanga vapihwa mvumo neRBZ. Zvichakadai, tsvangiridzo yaitwa neStudio 7 yaburitsa pachena kuti zvimwe zviteshi zvinotengesa mafuta edzimotokari zvavekuti munhu awedzere imwe mari pamusoro kana achishandisa kadhi rekubhanga pakutenga mafuta emotokari. Vashandi pane chimwe chiteshi chepeturu chiri pakati pedhorobha vati chikonzero chiri kuita kuti vaite izvi ndechekuti vanobatirwa mari kubhanga kana voda kutora mari iyi zvavati zvinoita kuti varuze mari yakawanda kana vasingawedzere mari shomanana pamusoro pemari yakatarwa kuti vatengese nayo mafuta edzimotokari. Hatina kukwanisa kutaura nevasangano rinomirira vatengi reConsumer Council of Zimbabwe kuti tinzwe divi ravo panyaya iyi. No media source currently available  	https://www.voashona.com/a/zimbabwe-matongerwo-enyika/3605868.html
politics	Hurumende Yoshorwa neKukundikana Kuumba Komiti Inoongorora Mauto, Mapurisa neVasori	Vanoongorora nyaya dzezvemitemo nemashandiro eparamende veVeritas vanoti kutadza kwehurumende kuzadzikisa bumbiro remutemo nekuumba komiti yakazvimirira yoga inoongorora mapurisa, mauto kana vasori vanenge vachipomerwa mhosva yekutyora kodzero dzevanhu ndizvo zviri kupa kuti vanhu vane hama dzinenge dzaurayiwa, kuitwa kafiramberi kana kubatwa chibharo i vatadze kumhan’ara nyaya dzavo. Komiti iyi yaifanira kunge yakaumbwa makore matanhatu apfuura kuzadzikisa chikamu chemazana maviri negumi kana kuti Section 210 yebumbiro remutemo. Veritas iri kushorawo dare reConstitutional Court nekutadza kuudza hurumende kuti itevedzere mutemo nekuumba komiti iyi kunyangwe muna 2015 VaDouglas Mahiya mutauriri wesangano reZimbabwe National Liberation War Veterans Association vakakwidza nyaya iyi kudare mushure mekushungurudzwa nemapurisa vachipomerwa mhosva yekuda kupidigura vaimbova mutungamiri wenyika VaRobert Mugabe. Asi gurukota rezvemutemo VaZiyambi Ziyambi varamba kuti hurumende iri kudya manonoko vachiti pane zvimwe zvakakosha zvayange ichiita zvakafanana nesarudzo . No media source currently available Asi gweta vari mukuru wesangano rinorwira kodzero dzevanhu reHuman Rights watch kuchamhembe kweAfrica VaDewa Mavhinga vanoti hurumende inofanira kuumba komiti iyi nechimbi chimbi. No media source currently available VeHuman Rights Watch, Amnesty International neOxfam International vakatonyora tsamba yenyunyuto kumutungamiri wenyika VaEmmerson Mnangagwa nenyaya yekutyorwa kwekodzero dzevanhu iri kupomerwa vanodzivirira nyika iyi. VaMnangagwa vakadzoka kumusangano weAfrican Union nezuro.	https://www.voashona.com/a/hurumende-yoshorwa-nekukundikana-kuumba-komiti-inoongorora-mauto-mapurisa-nevasori/4782848.html
business	Hurumende Yokurudzirwa Kuti Isabate Mutero paMari Inotambirwa neVashandi iri Pasi pePoverty Datum Line	Vashandi pamwe nedzimwe nyanzvi mune zvehupfumi vari kutambira zvakasiyanasiyana hurongwa hwakaziviswa svondo rapera negurukota rezvehupfumi, Muzvinafundo Mthuli Ncube, hwekuti hurumende yakakwidza mari isingabatwe mutero kubva paZWL$75 000.00 pamwedzi kuenda paZWL$91 700.00 pamwedzi, kana kuti kubva paZWL$900 000.00 kuenda paZWL$1.1 million pagore. Nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti iri idanho rakanakira vashandi chose, kunyange hazvo sesangano, vakanga vakurudzira Muzvinafundo Ncube kuti vashandi vanotambira mari iri pasi pemihoro yepasi pasi, kana kuti minimum wage, vasabatirwa mitero. Munyori mukuru wemubatanidzwa wemasangano evashandi vehurumende, weZimbabwe Confederation of Public Sector Trade Unions (ZCPSTU) VaDavid Dzatsunga, vanoti sevashandi vanotambira chero danho rinotorwa nemushandirwi rekuona kuti mushandi asara aine mari muhomwe dzake. Asi VaDzatsunga vanoti sevashandi vehurumende havasi kufadzwa nekudzikira kwakaita mihoro yavo zvekuti vanototadza kubhadhara mitero sevamwe vashandi. Munyori mukuru weZimbabwe Congress of Trade Unions, VaJaphet Moyo, vanoti sesangano vanga vachitarisira kuti mari isingabatirwe mushandi mutero inge iri pasi peinodiwa nemhuri yevanhu vashanu pamwedzi kuti irarame, kana kuti pasi pePoverty Datum Line. VaMoyo vanoti pamire sangano ravo ndepekuti mari isingakwanise kuchengeta mhuri haifanirwe kunge ichibatirwa mutero. Ukuwo, Doctor Chitambara vanodzoka vachiti kusara kunoita vashandi vaine mari muhomwe dzavo kunoita kuti vaende kunotenga zvinhu kuzvitoro uko hurumende inozowana zvakare mari yakawanda kubva kune mimwe mitero yakaita seValue Added Tax, kana kuti VAT. Muna Gumiguru munhu mumwechete anonzi aida mari inoita ZWL$$28 144.00 pamwedzi kuti ararame, zvichireva kuti mhuri ine vanhu vashanu yaida mari inoita ZWL$140 720.00 pamwedzi kuti irarame. Asi vamwe vanoongorora zvehupfumi vanoti nekuda kwekukwira kunomboita inflation munyika, mari iyi painozotambirwa nevashandi gore rinouya inogona kunge isisina simba zvekuti inenge yangove yechirango. Muzvinafundo Ncube vakaudza paramende svondo rapera kuti hurumende yave kukwidza mari isingabatirwe mutero iyi mushure mekunge nhengo dzeparamende dzachema chema kwavari kuti vaone zvekuita sezvo vashandi vakanga vasisina chekusara nacho mushure mekubatirwa mitero. No media source currently available 	https://www.voashona.com/a/6884532.html
business	Vanotengesa muMigwagwa Vonetsana neVana Muzvinazvitoro	Munyika maita kusawirirana nenyaya yekuti poitwa sei nevanhu vanonzi vanodarika mamiriyoni mashanu nezviuru mazana manomwe avo vari kurarama nekutengesa zvinhu mumigwagwa nenyaya yekushaikwa kwemabasa kunyanya. Dzimwe nhengo dzedare reparamanende dziri kukurudzira hurumende nemakanzuru kuti vabvise vanhu ava mumigwagwa sezvo vave kukonzera nyonga nyonga zviuru muHarare. Rimwe sangano ravana muzvinabhizimisi re Confederation of Zimbabwe Retailers rinotiwo riri kushaiswa hope nevanhu vanotengesa mumigwagwa ava sezvo vezvitoro vari kutadza kubhadhara mari dzemitero nevashandi nekutorerwa bhizimisi nevanotengesa mumigwagwa vasina chavari kubhadhara kuhurumende. Asi gurukota rezvemari, VaPatrick Chinamasa, vakatiwo hurumende ine hurongwa hwekutanga kubhadharisa vanhu ava mari dzemitero. Mukuru wesangano reNational Vendors Union Zimbabwe, VaSamuel Wadzai, vanoti hurumende haifanire kuvadzinga vasina kwekuendeswa. Asi vamwe vakavamba sangano reConfederation of Zimbabwe Retailers, VaGift Juawo, vanoti panodiwa kutauriranwa kuti dambudziko iri dzigadziriswe sezvo vemabhizimisi vari kurasikirwa nebhizimisi nekuda kwevari kutebngesa mumigwagwa. No media source currently available  	https://www.voashona.com/a/zimbabwe-economy/2791357.html
health	VaBiden Votarisirwa Kutora Mhiko Pasina Ruzhinji neNyaya yeCovid-19	Pane hurongwa hwekuti vakasarudzwa kutungamira nyika yeAmerica VaJoe Biden vachatoreswa mhiko musi wa 20 Ndira gore rinouya vanhu vasina kuungana paWashington Mall muguta reWashington DC sezvinoitwa makore ose nekuda kwekupararira zvakanyanya kwechirwere checoronavirus. Hurongwa uhu hunonzi huchaitwa padandemutande kana kuti Virtual Inauguration. VaBiden vanenge vachitora mhiko semutungamiri wenyika yeAmerica wechimakumi mana nematanhatu. VaBiden nevamwe vanyarikani vashoma shoma nevanhu vashoma vachatora mhiko pamberi pemukova wedare reparamende kana kuti Congress sechigariro vozofamba nemugwagwa, Pennsylvania Avenue, kuenda kumuzinda weWhite House. Gadziriro yehurongwa uhu yatotanga muWashington DC pachiiswa zvivakwa zvakasiyana siyana. Mutungamiri wenyika VaDonald Trump havasati vatenda kuti vakakundwa sarudzo uye vamwe vanoti vacharegedza kuenda panenge pachitoreswa mhiko VaBiden inova tsika inoremekedzwa pakutambidzana masimba muAmerica. VaTrump vari kufungidzirwa kuti vachaita musangano neveruzhinji musi uyu muchinangwa chekuda kutotanga gadziriro yekukwikwidzazve musarudzo dzemuna 2024. Zvichakadaro VaBiden vari kutarisirwa kudoma vaive mukuru wemauto vari pamudyandigere Retired U.S. Army General Lloyd Austin kuti vave munhu mutema wekutanga kuve gurukota rezvekudzivirirwa kwenyika.	https://www.voashona.com/a/vabiden-votarisirwa-kutora-mhiko-pasina-ruzhinji-nenyaya-yecovid-19/5691809.html
sports	Tine mukana: Antipas	Inn — Joey Antipas — anoti mwaka wemutambo weCastle Premiership uchiri wakavhurika zvikuru uye chikwata chake chicharwisa semvumba zvikwata zviri pamusoro zvinoti FC Platinum neNgezi Platinum kusvika kumagumo chichirwira mukombe uyu.   Mutambo uyu uri kusimudzirwa svondo rino mushure mekunge wambomira panguva yemid-season break kwemasvondo maviri adarika.   Zvikwata zvose zvange zvichigadzirira zvakasimba nekuti mitambo 17 yasara ichange yakaomarara sezvo zvimwe zvichange zvichirwira kuti zvisaburistwe muligi iri kozoti zvimwe zvichirwira mukombe.   Pari zvino FC Platinum neNgezi Platinum ndizvo zvikwata zviri pamusoro uye vatsigiri venhabvu vazhinji vari kuona sekuti pakati pezviviri izvi ndipo pane chichatora mukombe mwaka uno.   Asi, Antipas ari kuramba mafungiro akadai aya achiti chikwata chake chicharwa zvekudambuka makumbo segurwe chichirwirawo mukombe uyu.   “Nhabvu inogona kushanduka pamusingafungire muchiti mukombe waenda asi chandinoziva munozopembera pakupedzisira nekuti kutaura kuno hatizive kuti mukombe uri kuenda kupi.   “Isu sechikwata ticharwa kusvika kumagumo, iye zvino hatizive kuti zvichabuda pakupedzisira ndezvipi,” anodaro.   Svondo rino maGamecocks – sezita remadunhurirwa reChicken Inn – ari kusangana neDynamos ‘DeMbare’ musi weSvondo kunhandare yeRufaro Stadium muHarare.   Antipas anoti mutambo uyu mukuru kuchikwata chake uye vari kuugadzirira semagadziriro avanoita mimwe mitambo yese.   “Semazuva ese isu tinogadzirira mitambo nekuuya kwainenge ichiita, saka hatisi kunyanya kufunga zvekumberi asi zvemutambo weDynamos watakatarisana nawo wesvondo rino,” anodaro.   Murairidzi weCAPS UNITED, Lloyd Chitembwe, akatsinhirawo mashoko aAntipas achiti rwendo rwekurwira mukombe weCastle Premiership rwuchiripo uye chikwata chake chiri kushanda zvakasimba kuti chidzore mukombe uyo wachakahwina mugore ra2016.   “Hatimhanye kufunga zvekuhwina mukombe chete, zvinoda zvakawanda uye zvinoda kushanda nesimba muchigadzirisa zviri kudiwa kuti basa rifambe.   “Nyaya hombe kushanda nesimba sechikwata kuti zvatinenge tichida zvigoitika. Tikaramba tichishanda nesimba ndinoziva kuti tinokunda chete hapana zvinomboramba.   “Mujaho uchiripo hausati wapera, hatizive kuti mune ramangwana zvichafamba sei,” anodaro Chitembwe.   Chikwata chaChitembwe svondo rino chiri kusangana neHarare City musi weMugovera kunhandare yeRufaro Stadium.   Mune mimwe mitambo iriko svondo rino muCastle Premiership, FC Platinum ichange iri pamusha kuMandava apo ichasangana neZPC Kariba.	https://www.kwayedza.co.zw/tine-mukana-antipas/
business	ZIMPARKS Yogura Zvipembere Nyanga Kudzivirira Kuurayiwa Zviri Kunze kweMutemo neVanotsvaga Nyanga	Zimbabwe Parks and Wildlife Management Authority, ZIMPARKS, yakaparura zvakare chirongwa chekugura zvipembere nyanga senzira yekudzivirira kuurayiwa kwazvo nevanovhima zvipembere vachida nyanga dzazvo. Mutauriri weZIMPARKS, VaTinashe Farawo, vanoti izvi zvinhu zvavagara vachiita nguva nenguva, uye gore rino vari kuronga kubvisa zvipembere chiuru nyanga, vachitanga nezviri ku Lake Chiwero. VaFarawo vanoti nyanga dziri kubviswa pazvipembere izvi dzichachengetwa kudura ravanochengetera nyanga dzezvipembere kubva mugore ra 1975. Vanonyika yasarirwa nezvipembere zvinosvika chiuru nemazana maviri chete, izvo zviri kuita kuti vakwanise kufambisa chirongwa chekugura nyanga ichi zviri nyore. Asi VaFarawo vanoti izvi hazvisi nyore kuitwa kunzou nekuti nyika ine nzou dzakawandisa zvakanyanya. No media source currently available 	https://www.voashona.com/a/6753053.html
business	Zvizvarwa zveZimbabwe Zviri muAmerica Zvawaniswa Mukana Weku Tenga Dzimba ne Steward Bank	"No media source currently available Bhanga re Steward Bank rinoti rine hurongwa hwekuti zvizvarwa zveZimbabwe zviri muAmerica zvikwanise kutenga dzimba pasina kusungirwa kubhadhara zvikamu kubva muzana zvemari yemba inenge ichida kutengwa. ​Mumwe weavo vari kuronga chirongwa ichi muAmerica vakamirira Steward Bank, muzvare Revesayi Nyahasha, vanoti vachange vachiparura chirongwa ichi kuzvizvarwa zveZimbabwe zviri kuDallas Texas neMugovera. Izvi zvinotevera chirongwa chekutanga chakaitirwa muWashington DC neChishanu chapfuura. Muzvare Nyahasha vanoti zvakakosha kuti vanhu vawane pekusvikira kana vachinge vashanya kumusha pavanoti pavo, uye vanokwanisawo kuchengeta hama dzavo mudzimba idzi dzinenge dziri mumazita avo. ""Chirongwa ichi chirikutambirwa zvakanaka chaizvo muAmerica uye tiri kushandisa chizvino zvino chema Apps mukubatsira vanenge vachida kupinda muchirongwa ichi padandemutande. Vanokwanisa kushandisa app yedu mukuvhura bhuku rekubhangi yedu uye mukuzo tenga imba pasi pechirongwa chedu ichi,"" Muzvare Nyahasha vaudza Studio 7. "	https://www.voashona.com/a/zimbabwe-africa-diaspora/4600200.html
politics	Vamwe Votsigira Danho reMDC Rekuratidzira, Vamwe Vachiti Bato iri Ngaribatane neVamwe muNhaurirano	Mutungamiri webato rinopikisa reMDC, VaNelson Chamisa vakazivisa nezuro kuti bato ravo rave kuzopinda mumigwagwa richiratidzira pamusoro pemabatirwo avakati ari kuitwa nyaya dzehupfumi hwenyika nehurumende yaVaEmmerson Mnangagwa.  VaChamisa vakataura mashoko aya pamusangano wavakaita nevatori venhau muHarare neChitatu, vakati misangano yavakaita nenhengo dzavo mumatunhu gumi emunyika yakavaratidza kuti vanhu vaneta nekuparara kwehupfumi.  Mutungamiri weMDC uyu akati vatsigiri vebato rake vave kuda kuti vapinde mumigwagwa, vachiti iyi ndiyo chete nzira yekugadzirisa nayo zvinetswa izvi.  Mushure memusangano uyu, vechidiki veMDC mudunhu reHarare vakabva vapinda mumigwagwa vachiratidzira vachikurudzira kuti VaMnangagwa vasiye basa. Varatidzira ava vakazoparadzwa nemapurisa achishandisa utsi hunokachidza.  Zvichitevera mashoko aya, pave nemaonero akasiyana pamusoro pedanho riri kukurudzirwa navatsigiri veMDC iri, vamwe vachiti pane nzira dzakawanda kwazvo dzekugadzirisa nadzo matambudziko ari munyika dzisiri kupinda mumigwagwa.  Ukuwo, vamwe vari kuti mutauro unonzwisiswa nehurumende chete ndewekuti vanhu vapinde mumigwagwa, uye izvi zvinobvumirwa mubumbiro remitemo yenyika.  Mukuru weCentre for Natural Resource Governance, VaFarai Maguwu ndemumwe wevari kukurudzira kuti vanhu varatidzire murunyararo, vachiti hapana chinobatika chati chaitwa nehurumende mukuratidza kuti ine zvairi kuita mukugadzirisa hupfumi hwenyika.  Asi izvi zvinoshoropodzwa nasachigaro vevechidiki vebato reZanu PF mudunhu reHarare, VaAlex Gakanje, avo vanotsoropodza pfungwa yaVaMaguwu yekuti vanhu varatidzire, vachiti VaMaguwu vari kufurira vanhu kuti vapinde mumigwagwa vachityora mutemo.  Asi VaMaguwu vanoti chinhu chinozivikanwa nemunhu wese kuti kubva muna 2000 nyika haina kwairi kuenda, iri kungotenderera panzvimbo imwechete nekuti hurumende iri kungoramba ichipa pfungwa dzisina zvadzinobatsira nyika nazvo. VaGakanje vanoti mhirizhonga iri kukurudzirwa neMDC iyi inotora hupenyu hwevanhu vanenge vaiswa pamhene nemaitiro akadai. No media source currently available 	https://www.voashona.com/a/political-panel-mdc-demonstrations/5296630.html
health	Vanhu Vokurudzirwa Kuvhenekwa Chirwere cheShuga neKudya Zvine Hutano	Zimbabwe nhasi yatabatana nenyika dzepasi rese kucherechedza zuva rechirwere cheshuga kana kuti World Diabetes Day veruzhinji vachikurudzirwa kuvhenekwa navanachiremba, kudya chikafu chine hutano uye chinoita kuti vasabatwe nedenda iri. Nyanzvi munyaya dzezvehutano dzashandisa zuva ranhasi kuongorora vanhu pachena pamwe nekuvadzidzisa pamusoro pudenda iri. Mumwe murapi pane chimwe chipatara chakazvimirira muHarare, Amai Fungai Priscillar Gomba vati hirwere cheshuga chiriri kupararira munyika asi munhu anogona kurarama pasina dambudziko kana atavedza dzidziso kubva kunana chiremba. Vanoti zvimwe zvikonzero zvinoita kuti vanhu vabatwe shuga kana kuti diabetes inyaya yekuzvarwa mumhuri ine nhoorondo yechirwere ichi, mararamire anoita munhu nechikafu chaanodya kana kuti kuti Lifestyle pachirungu. Vaenderera mberi vachiti vashandisa zuva ranhasi kungorora vanhu kuti vane denda iri here pamwe nekuti vangararame sei vasingapinde munjodzi. Imwe nyanzvi munyaya dzekuongorora zvirwere, VaEdmore Mahureva, vanoti vashandisa zuva ranhasi kuita ongororo dzakaita seHBCa1 yekungoora shuga yemunhu mukati memwedzi mitatu yapfuura uye vaita izvi pachena vachiti zvinobatsira kuti munhu azive pamire nedenda iri. Mutungamiriri wesangano remachiremba anoshanda akazvimirira, re Medical and Dental Private Practitioners Association Dr Johannes Marisa kuti nhasi vange vachibatsirawo vanhu pachena kuti vasafe nedenda iri. Amai Maonei Tiki avo vakabatwa shuga muna Chikumi gore rino uye vakatobviswa gumbo nekuda kwedenda iri vanoti vafara chose neruzivo rwavawana nhasi. Ambuya Agnes Zioni ndevamwe vari kurarama nedenda iri uye vanoti zvakakosha kutevedza dzidziso yanachiremba. Gore rapfuura, shuga yakauraya vanhu vanodarika zviuru zvitatu nemazana manomwe kana kuti 3,400 uye zvinofundidzirwa kuti denda iri rinobata munhu mumwe chete pavanhu gumi pasi rese. Zuva reWorld Diabetes Day iro rinocherechedzwa musi 14 Mbudzi, racherechedzwa pasi pendingindira rine chinangwa chekuti vanhu vawane zivo yakakwana kuti vakwanise kurapwa nekuita kurarama nzira dzinoita kuti denda iri risarambe richipararira kana kuti Education to Protect Tomorrow, Hatina kukwanisa kunzwa divi kana mashoko ehurumende pazuva iri sezvo mutauriri webazi iri VaDonald Mujiri vange vasati vapindura mibvunzo yedu patataenda pamhepo.	https://www.voashona.com/a/6834664.html
sports	Murairidzi mutsva wemaWarriors nhasi: ZIFA	  MUTUNGAMIRI wesangano reZimbabwe Football Association (ZIFA) – Felton Kamambo – anoti murairidzi mutsva wechikwata chenyika chemaWarriors ari kugadzwa nhasi kuti ambofanobata chigaro chakasiiwa naZdravko ‘Loga’ Logarusic mushure mekunge vapedza kuita hurukuro naye.   Zvichitevera kudzinga kwavakaita basa Loga nemusi weSvondo, Kamambo audza Kwayedza kuti vari mushishi kuita hurukuro nevarairidzi vachitsvaga anombofanobata basa iri kwekanguva kadiki.   “Tiri pakati pekuita hurukuro iye zvino nevarairidzi vakasiyana apo tiri kutsvaga wekufanopa basa iri. Asi nhasi tichazivisa kuti ndiani murairidzi mutsva wemaWarriors.   “Handisati ndave kukwanisa kutaura zita rake iye zvino kuti ndiyani sezvo tichiri pakati pekutaurirana, saka kana tawirirana tozozivisa nyika yose.   “Murairidzi uyu toda kuti zvizivikanwe kuti achange akafanobata chigaro ichi, apo isu tichitsvaga watichazopa basa iri kuti agotsive Loga,” anodaro Kamambo.   Loga akadzingwa basa musi weSvondo wadarika mushure mekunge atadza basa. Akarairidza maWarriors mitambo 14 ndokukundwa misere, akaita mangange mishanu ndokungohwina mumwe chete.	https://www.kwayedza.co.zw/murairidzi-mutsva-wemawarriors-nhasi-zifa/
sports	Chevrons, Ireland zvotatsurana	   CHIKWATA chenyika checricket chemaChevrons, svondo rino chiri kubandana neIreland mumitambo yeOne Day International.   Zvikwata zviviri izvi svondo radarika zvakatamba mitambo yeTwenty20 International Series iyo yakahwinwa nemaChevrons 2-1.   Mumitambo yeT20, maChevrons akahwina wekutanga, Ireland ndokuzohwina wechipiri uye maChevrons akahwina wechitatu uyo wakaaona achisimudza mukombe weT20.   Svondo rino, zvikwata izvi zviri kutatsurana mumitambo yeODI kunhandare yeHarare Sports Club. Mutambo wekutanga uri kutambwa nemusi weChitatu, wechipiri nemusi weMugovera uye wekupedzisira nemusi weMuvhuro (23 Ndira).   MaChevrons anotofanira kukunya dzisimbe kuti akunde mumutambo weODI uyu obva ahwina series yese inoti yeT20 neODI.   Achipedza kubandana neIreland, maChevrons haasi kumbozorora sezvo ari kubva atanga gadziriro dzekusangana neWest Indies mwedzi unotevera mumitambo miviri yetest match kuQueens Sports Club kuBulawayo.   Director wecricket kuZimbabwe Cricket (ZC) — Hamilton Masakadza — anoti nguva yange yareba chikwata chavo chisina kumbotamba mitambo yetest match.   Anoti vakagadzirira kusangana neWest Indies uye chikwata chavo chinoda kuhwina mutambo uyu.   “Tine mufaro kukuzivisai kuti tichashanyirwa neWest Indies iyo yatichatamba nayo mitambo miviri yetest match kuBulawayo.   “Kunyangwe hazvo nguva yange yareba tisina kumbotamba mitambo yetest match, vakomana vedu vachange vaine hukasha vakagadzirira kutamba mitambo iyi. Ndinovimba kuti mumwe mutambo mukuru nechimwe chikwata chikuru uri kurongwa,” anodaro Masakadza.   Zvikwata zviviri izvi zvakapedzisira kusangana mumitambo yetest match series mugore ra2017 iyo yakapera iri mangange.   Asi, mutambo wakazopihwa West Indies kuti yahwina sezvo yainge yakakunda mutambo wekutanga ne117 runs.   MaChevrons akapedzisira kutamba mutambo wetest match mugore ra2021 apo akasangana neBangladesh muHarare.	https://www.kwayedza.co.zw/chevrons-ireland-zvotatsurana/
politics	Chikumbiro chaHopewell Chin'ono Chinoramba Kutambirwa neDare	Dare ramajisitireti rarasa nhasi chikumbiro chemutori wenhau ane mukurumbira munyika, Hopewell Chin’ono, chekuti mhosva yaari kupomerwa iraswe. Dare iri rati mhosva yake achatanga kutongwa musi wa12 kusvika musi 14 Chikunguru. Vachipa mutongo wavo nhasi, mutongi wedare, Amai Vongai Muchuchuti Guwuriro, vati kunyange hazvo nyaya iri kupomerwa Chin’ono isina kujeka, ichajekeswa apo paachatongwa. Rimwe remagweta aChin’ono, VaGift Mtisi, vati dare ichokwadi kuti dare harina kutambira chikumbiro chavo richiti huchapupu hwenyaya huchabuda paichatongwa nyaya iyi. VaMtisi vati vabvumirana nevachuchusi kuti nyaya iyi itongwe muna Chikunguru. Chin’ono, uyo achatongwa achibva kumba kwake mushure mekubhadhara mari yechibatiso, ari kuramba nyaya iyi achiti ikodzero yake semutapi wenhau kufambisa mashoko. Chin’ono anonzi akakurudzira veruzhinji kuratidzira zvine mhirizhonga musi wa31 Chikunguru gore raperaachishandisa dandemutande rake reTwitter. Anonzi akaita izvi pamwe naVaJacob Ngarivhume nevamwe vakaita semumiriri weZengeza West, uye vari mutevedzeri wasachigaro weMDC Alliance, VaJob Sikhala, avo vari kumatarewo nemhosva imwe cheteyo. Mapurisa arambidza zvakare magweta aChin’ono kutaura nevatori venhau pasina chikonzero. Mukuru weMedia Institute of Southern Africa-Zimbabwe, VaTabani Moyo, vaudza Studio7 kuti zvinosuwisa kuti Chin’ono ava kutongwa nekuda kwebasa rake. Zvichakadai, mutori wenhau anoshanda akazvimirira, Jeffrey Moyo, asungwa nemapurisa uye pari zvino ari mumaoko emapurisa paHarare Central Police Station. Moyo ari kubatsirwa nemagweta, Amai Beatrice Mtetwa naVaDougie Coltart, uye VaColart vaudza Studio7 kuti hazvisati zvajeka kuti Moyo asungirwei. Mutauriri wemapurisa, Assistant Commissioner Paul Nyathi, vati tivabate mangwana panyaya iyi. Zvichakadai VaMoyo, vaudza Studio 7 kuti hurumende inofanira kusiya vatapi venhau vachishanda vakasununguka. Pataenda pamhepo Jeffrey Moyo ange achiri kukamba yemapurisa paHarare Central. No media source currently available 	https://www.voashona.com/a/zimbabwe-journalist-hopwell-chinono-request-dismissed-by-court/5905537.html
politics	VaZuma Voendeswa kuMatare	Masangano maviri ezvizvarwa zveZimbabwe aendesa kudare repamusoro muSouth Africa mutungamiri wenyika iyi, VaJacob Zuma, achida kuti vadzike mutemo wechimbichimbi nekutonga nemauto kana kuti State of Emmergency munzvimbo dzaberekera ingwe muSouth Africa. Nzvimbo idzi, Durban neJohannesburg dzanga dziine mhirizhonga iri kuitwa kune zvizvarwa zvekunze nezvizvarwa zvemuSouth Africa. Masangano eZimbabwe Exiles Forum neBlack Business Forum Zimbabwe akakwidza nyaya iyi kudare repamusoro muSouth Africa sezvinodiwa nebumbiro remutemo wenyika iyi. Masangano aya anoda kuti hurumende yeSouth Africa isungewo mambo wevanhu verudzi rweZulu, Goodwill Zwelithini, nemwanakomana waVaZuma, Edward, avo vanonzi vakapesvedzera mhirizhonga. Asi muzvinafundo munyaya dzemitemo, uye vari mutungamiri we National Constitutional Assembly, VaLovemore Madhuku, vanoti zvinonetsa zvikuru panyaya yakadai kuti matare ati VaZuma vasungirwe kuita zviri kudiwa nemasangano aya. VaMadhuku vanoti masangano aya anofanira kuva nehumbowo hwakasimba nekuti matare kazhinji haadi kuonekwa achipindira munyaya dzekutongwa kwenyika. Mashoko aVaMadhuku atsinhirwawo nerimwe gweta, VaTerrence Hussein, avo vati matare anowanzoita pfungwa dzekuti kana vanhu vasarudza mutungamiri wenyika, vanenge vaine chivimbo nematanho aanotora munguva dzakaoma nekudaro vanowanzogeza maoko sapirato panyaya dzine chekuita nemutungamiri wenyika. Asi rimwe gweta rinorwira kodzero dzevanhu, uye vari chipangamazano musangano re Human Rights Watch, VaDewa Mavhinga, vanoti masangano aya anogona kubudirira nekuti VaZuma vakaita hwakamba vachinonoka kugadzirisa dambudziko iri. Munyori musangano reBlack Business Forum Zimbabwe, VaWashington Mehlomakulu, vanoti hurumende yeSouth Africa haisi kutevedzera bumbiro remitemo mukupedza mhirizhonga iri munyika iyi. No media source currently available  	https://www.voashona.com/a/zimbabwe-politics/2743422.html
sports	Vatatu vorwira Golden Boot yeUS$6 375	  MWAKA wenhabvu wa2022 wave pedyo nekusvika kwamvura yacheka makumbo uye vatsigiri vemutambo uyu vakavhura maziso vachida kuona kuti ndiani achahwina mubairo mukuru weSoccer Star of the Year neweGolden Boot.   Mukombe wePremier Soccer League wakatohwinwa kare neFC Platinum saka kwasara mibairo inosanganisirawo wevarairidzi weCoach of the Year.   Mwaka uno, mutambi achahwina mubairo weGolden Boot achapihwa US$6 375. Izvi zvakaziviswa namarketing manager wePSL, Rodwell Thabe, svondo radarika.   “Mutambi achahwina Golden Boot mwaka uno achaenda kumba kwake neUS$6 375,” anodaro.   Kusvika pari zvino, zvikwata zvese zvemuPSL zvanwisa ka556 mumitambo 32 yatambwa apo FC Platinum ndiyo iri kutungamira pakunwisa izvo zvaiona ichinwisa ka48. Kuchiti murwendo rwekurwira Golden Boot, mutambi weCAPS United – William Manondo – ndiye ari kutungamira pakurwira mubairo uyu izvo zvamuona achinwisa ka15 mumitambo 32 yatambwa.    Walter Musona   Pasara mitambo miviri chete kuti mitambo yePSL ichipera mwaka uno. Manond o anote ve r w a naWalter Musona weFC Platinum uyo akwanisa kunwisa ka12.    Brian Muza   Kuchiti Brian Muza weChicken Inn, uyo akambotungamira pakunwisa, anofungidzirwawo kuti mumwe wevanogona kuhwina mubairo uyu apo akagara pechitatu sezvo akwanisa kunwisa ka10	https://www.kwayedza.co.zw/vatatu-vorwira-golden-boot-yeus6-375/
sports	ZC yamirira Afghanistan	SANGANO reZimbabwe Cricket (ZC) rinoti rakanyorera kuHurumende richikumbira mvumo yekuti mutambo wemaChevrons neAfghanistan uenderere mberi mukupera kwemwedzi uno.   Izvi zvinotevera kuziviswa kwakaitwa nesangano reInternational Cricket Council (ICC) nguva pfupi yadarika kuti riri kuronga kudzosa mutambo uyu sezvo mitambo pasi rose yaive yambomiswa senzira yekudzivirira kupararira kweCovid-19.   Nyika zhinji dzakatotanga kuita gadziriro yecricket kusanganisira maChevrons ayo akatanga gadziriro dzawo dzekusangana neAfghanistan nguva yadarika.   Chikwata chemaChevrons chinofanirwa kusangana neAfghanistan uye neIndia asi mutambo weIndia wakambomiswa sezvo nyika iyi ichiti haisati yatora danho rekuti mitambo yakasiyana ichitanga zvakare.   Muhurukuro neKwayedza, mutauriri weZC Darlington Majonga anoti sangano ravo riri kumhanya-mhanya kugadzirira kuti panouya chikwata cheAfghanistan pasawanikwe chinokanganisa mutambo wezvikwata zviviri izvi.   “Takanyorera kuHurumende yedu tichizivisa nezvemutambo uyu saka takamirira kunzwa kubva kwavari kuti vanotitendera here kuti uendere mberi. Isuwo kudivi kwedu tiri kumhanya-mhanya kugadzirisa zvose zvinodiwa kuti mutambo ugotambwa zvakanaka pasina chinokanganisa kana chinoita kuti denda recoronavirus ritapukire,” anodaro Majonga.   Kana Hurumende ikatendera kuti mutambo uyu uenderere mberi, chikwata cheAfghanistan chinenge chave kutarisirwa kusvika muno masvondo maviri anotevera.   Panouya chikwata ichi, vatambi vacho vachambogara mazuva 14 kunzvimbo yavo voga vachiongororwa kuti havana here hutachiona hwecoronavirus sezvinodiwa nemutemo wenyika ino.   Majonga anoti gwaro rakabva kuICC rinoti zvikwata zvinoenda kunosangana nedzimwe nyika, vatambi vacho vanosvika vachimbogara mazuva 14 vari kwavo voga vachiongororwa utano hwavo.   “Mutemo wavepo uri kungoitwa kunyika dzese, Afghanistan painosvika kuno vatambi uye nevarairidzi vacho vese vanosvika vombogara mazuva 14 mu’quarantine’. Izvi tiri kuzviita senzira yekubatsira kuti coronavirus isapararire saka tiri kutevedzera mitemo yese yeWHO, yeHurumende uye neyeICC,” anodaro Majonga.   Zvakadai, ZC yakazivisawo kuti sangano iri nereCricket Australia zvakawirirana kuti mutambo wezvikwata zvavo weOne Day International uyo waifanirwa kutambwa munaNyamavhuvhu umbomiswa nekuda kwezvikonzero zvakasiyana.   Akafanobata chigaro chamanaging director weZC, Givemore Makoni anoti, “Tange tichitarisira chaizvo kusangana neAustralia asi tichitarisa mamiriro akazvakaita takazviona zvakakodzera kumbomisa mutambo toronga patsva mamwe mazuva ekuutamba.”   Achitaurawo chamangwiza weCricket Australia, Nick Hockley anoti, “Takanetseka kuti takasvika pakukanzura mutambo uyu, asi CA neZC takawirirana kuti ndiyo nzira yekutora kuti tikwanise kuchengetedza hupenyu hwevatambi vedu, vatsigiri uye vanoshanda vachibatsira pakuronga mitambo.   “Isu takazvipira kuramba tichishanda neZimbabwe Cricket pakuronga mazuva matsva ekutamba mutambo uyu.”	https://www.kwayedza.co.zw/zc-yamirira-afghanistan/
sports	MaPlatinum obandana	  KUCHANGE kusingadanwe anonzwa nemusi weSvondo kunhandare yeMandava Stadium, kuZvishavane uko FC Platinum neNgezi Platinum Stars zvichabandana mumutambo weChibuku Super Cup final.   Rwendo rwekusvika pafainari iyi rwange ruri rurefu sezvo pakatanga mutambo uyu munaChivabvu, wakambomiswa mitambo iri pakati pekutambwa munaChikumi senzira yekudzivirira kupararira kwechirwere cheCovid-19.   Mutambo uyu mukuru sezvo uchiuya netikiti rekuzokwikwidza mumitambo yemuAfrica yaCAF Confederations Cup.   Zvikwata zviviri izvi zvose zvakambohwina mukombe weChibuku Super Cup final kare saka zvichange zvichirwira kuti zvigousimudza kechipiri.   FC Platinum yakahwina mukombe uyu muna2014 apo yakakunda Harare City mufainari 3-1 kumapena mushure mekunge mutambo uyu wapera uri mangange 1-1.   Kuchiti mugore ra2016, Ngezi yakazvambaradza FC Platinum 3-1 ndokuhwina mukombe uyu mumutambo wakatambirwa kuBaobab Stadium.   Zvikwata zviviri izvi zvaive muboka rimwe chete reGroup 4 umo maive nezvimwe zvinoti Triangle United neWhawha FC. Mubati wepagedhi weFC Platinum arizve kaputeni, Petros Mhari, anoti zvinofadza zvikuru kutamba mumutambo mukuru wefainari.   Mhari, uyo aive muchikwata cheFC Platinum chakahwina mukombe uyu mugore ra2014 necha2016 icho chakazvamburwa neNgezi, anoti mitambo yefainari haisi nyore sezvo zvikwata zvese zvinenge zvichida kuhwina.   “Mitambo yefainari yose yakaoma zvikuru nekuti zvikwata zvinopindamo zvinenge zvabva kure uye zvese zvinoda kuhwina. “Asi isu sechikwata kusvika patave kurakidza kuti takabva kure naizvozvo zvinofadza zvikuru uye tichashanda nesimba kuti tigohwina mutambo uyu uyo tinoziva kuti unenge wakaoma.   “Hatifanire kutarisira pasi Ngezi nekuti chikwata chikuru chatinoziva chinogona uye takambosangana nacho kare mufainari chikambotikunda. Saka mutambo uyu uchange wakaomarara zvikuru. Chikuru isu sechikwata chatiri kutarisira kuhwina mutambo wemusi weSvondo, zvimwe zvese tinozotarisa zvichazotevera,” anodaro Mhari.   Kuchitiwo nekune rimwe divi, murairidzi weMadamburo – sezita remadunhurirwa reNgezi Platinum Stars – Rodwell Dhlakama, ari kunyunyuta zvikuru nekufamba kwakanyanya kwakaita chikwata chake apo chakatarisana nemutambo.   Chikwata ichi chakaenda kuBulawayo chichida kunosangana neHighlanders mumutambo usina kuzoenderera mberi nekuda kwevaridzi vepembe vakamboramwa basa, ndokuzouya kuHarare kuzotamba semi-final yemutambo uyu neHighlanders uyo chakahwina.   Vachipedza, vakabva vadzokera kuBulawayo zvakare kumutambo wePremier Soccer League neHighlanders uyo wakapera uri mangange 0-0. Dhlakama anoti mutambo wavo wekupedzisira wakaona vatambi vazhinji vakaita saWellington Taderera, Keith Murera, Ariel Makopa naNelson Chadya vachikuvara izvo zviri kudzosera gadziriro dzavo kumashure.   “Rwendo rwedu kusvika pamutambo uyu rwange ruri rurefu kunyangwe zvazvo tiri kugadzirira hedu. Asi, gadziriro dzedu dzakadzorerwa kumashure nekuda kwekukuvara kwakaita vatambi vedu vazhinji. Tiri kuvatarisa kusvika musi weSvondo kuti vanenge vave papi sezvo vakatikoshera.   “Asi hatitye hedu kupinda mumutambo uyu nekuti nhandare yacho tave kuiziva sezvo tatambira mitambo yedu mizhinji ikoko saka tichanorwa semvumba.   “Mutambo uyu uchange wakakosha nekuti unenge uine vatsigiri sezvo pataitamba mitambo yemuboka redu vatsigiri vange vasingatenderwi kupinda munhandare nekuda kwemitemo ine chekuita nekudzivirira kupararira kwedenda reCovid-19,” anodaro Dhlakama.   Chikwata chichahwina mukombe uyu gore rino chinopihwa mari inosvika US$75 000 uye chinenge chakundwa chichiwana US$50 000.	https://www.kwayedza.co.zw/maplatinum-obandana/
politics	Ishe Charumbira Vanoudzwa neDare Kuti Madzishe Haapindiri Munyaya dzeMatongerwo eNyika	Mutongi wedare repamusoro, VaClement Phiri, vakatura mutongo neChitatu wekuti Ishe Fortune Charumbira vakatyora mutemo apo vakataura mashoko ekuti madzishe anotsigira bato riri kutonga reZanu-PF. Dare iri rakati Ishe Charumbira vanofanirwa kurangwa nemitemo yezvematunhu. VaPhiri vakapawo Ishe Charumbira mazuva manomwe ekuti vaudze vanhu kuburikidza nemapepanhau, nhepfenyuro nepaterevhizheni kuti hapana ishe anofanira kutora divi munyaya dzezvematongerwo enyika. Dare iri rakakomekedza kuti Ishe Charumbira vaburitse pachena kuti vakanganisa nekutaura kwavo kuti madzishe anotsigira bato riri kutonga. Bumbiro remutemo wenyika rinoti madzishe nemasabhuku havafanire kupindira munyaya dzezvematongerwo enyika kunyange hazvo vamwe vavo vachiramba vachiita izvi. Nyaya iyi yakakwidzwa kumatare nesangano reElection Resource Center, ERC. Hatina kukwanisa kubata Ishe Charumbira sezvo vange vasiri kudaira nharembosha yavo. Mukuru weERC, VaTawanda Chimhini, vanoti vafara zvikuru nemutongo uyu vakati madzishe anofanira kutonga asina divi raanorerekera. No media source currently available  	https://www.voashona.com/a/dare-repamusoro-rinoti-ishe-charumbira-vakatyora-bumbiro-remutemo-nekuti-madzishe-atsigire-zanu-pf/4386605.html
business	Varairidzi Voronga Kuzivisa Hurumende neDanho reKuda Kuramwa Mabasa	Varairidzi vari pasi pemubatanidzwa mutsva weFederation of Zimbabwe Educators’ Unions (FOZEU) vanoti vari kuronga kusvitsa kuhurumende neChitatu tsamba yekuzivisa nezvekuronga kuramwa mabasa panovhurwa zvikoro mwedzi unouya. Masangano evaraidzi mashanu anoti Zimbabwe Teachers Association (ZIMTA), Progressive Teachers Union of Zimbabwe (PTUZ), Amalgamated Rural Teachers Union of Zimbabwe (ARTUZ), Professional Educators’ Union of Zimbabwe (PEUZ), neZimbabwe National Teachers’ Union (ZINATU), akabatana akaumba mubatanidzwa unonzi Federation of Zimbabwe Educators’ Unions (FOZEU) senzira yekurwira kodzero dzavo. Varairidzi ava vanoti zvichemo zvavo hazvisi kunyanyonzwikwa kana vakaenda kunhaurirano sevashandi vehurumende pasi Apex Council, iyo inomirira vashandi vehurumende vose, izvo zvakaita kuti vade kuzvimirira voga. Mutungamiri wePTUZ, Doctor Takavafira Zhou, vanoti vakaita zvose zvinotarisirwa mukuedza kuti vataurirane nehurumende, asi hapana chinoratidza kuti hurumende iri kutirimuka. Vanotiwo hurongwa hwekuti vashandi vehurumende vakwanise kuita hurukuro dzemihoro, kana kuti collective bargaining, hunonzi hwakapasiswa nedare remakurukota inzira yehurumende yekuda kuedza kunyaradza varairidzi pamwe nevamwe vashandi vehurumende vari kurwira kuti vapiwe kodzero yavo iyi, iyo iri mubumbiro remitemo. No media source currently available 	https://www.voashona.com/a/zimbabwe-teachers-strike-fozeu/4363779.html
politics	MDC Alliance Inodoma VaChamisa Kukwikwidza Musarudzo yeMutungamiri weNyika	MDC Alliance yadoma mutungamiri weMDC-T, VaNelson Chamisa, kuti vakwikwidze chigaro chemutungamiri wenyika zvichitevera kushaya kwaVaMorgan Tsvangirai. Pamusangano wavaita nevatori venhau muHarare neChishanu, mutauriri weMDC Alliance, VaWelshman Ncube, vati vanovimba naVaChamisa, kunyange hazvo muMDC T mune makakatanwa munyaya dzehutungamiri hwebato iri. VaChamisa vati vanonzwa kuzvininipisa zvikuru nebasa guru ravapiwa nemapato avari kushanda nawo. VaChamisa vatiwo MDC Alliance ine zvinhu zvitatu zvairi kuvimbisa vavhoti zvinoti shanduko yakakwana yechokwadi, kuwaniswa kwemikana kuvana veZimbabwe vese pamwe nebudiriro. VaChamisa vakumbirawo ruregerero nemabatirwo akaitwa vatori venhau nevechidiki mubato ravo. Vavimbisa kuti vari kuongorora nyaya iyi vakati havawirirani nekushungurudzwa kwevatori venhau. MDC Alliance ine mapato manomwe anoti MDC T, MDC yaVaNcube, People's Democratic Party, Transform Zimbabwe, Zimbabwe People First, Multi-Racial Democratic Party neZanu Ndonga. No media source currently available 	https://www.voashona.com/a/zimbabwe-mdc-alliance-picks-chamisa-as-presidential-candidate/4278243.html
politics	VaMownzora naVaMangwana Votatsurana neNyaya yeGwaro reVavhoti	Nyaya yekuti gwaro revavhoti riri kugadzirwa riri kuchengeterwa kupi uye kuti mapepa acho ekuvhotesa ari kudhindwa kupi yakonzera mutauro wakanyanya pakati peZimbabwe Electoral Commission, ZEC, nemapato anopikisa. MDC Alliance yakatoratidzira nemusi weChipiri ichitsutsumwa nenyaya iyi. Asi bato riri kutonga reZanu-PF rinoti harina dambudziko nemabatirwo ari kuitwa sarudzo neZEC. Masangano akazvimirira ari pasi peCrisis in Zimbabwe Coalition anotiwo ZEC inofanira kubuda pachena kuti iri kufambisa sei nyaya yegwaro revavhoti uye Election Resource Centre yakatokwidza nyaya yekuti mapato ose aone gwaro revavhoti kudare repamusoro reHigh Court. Zimbabwe Election Support Network yaburitsawo mashoko kuvatori venhau nhasi ichiti chikamu 52 A chemutemo wesarudzo kana kuti Electoral Act chinosungira ZEC iudze vari kukwikwidza kuti mapepa ekuvhota ari kudhindirwa kupi uye nani. Sachigaro weZEC, Amai Prisciall Chigumba, vari kushorwa zvikuru nevanhu mushure mekunge vati gwaro revavhoti riri padandemutande ravo iro risipo. Munyori wezvemutemo muZanu-PF, VaMunyaradzi Paul Mangwana, vanoti vane chivimbo neZEC. Asi munyori mukuru muMDC-T, VaDouglas Mwonzora, vanoti ZEC inofanira kutevera mutemo nekuita zvinhu pachena kuti vanhu vave nechivimbo nesarudzo. No media source currently available   	https://www.voashona.com/a/vamownzora-navamangwana-votatsurana-nenyaya-yegwaro-revavhoti/4430783.html
sports	Jordan Zemura anotambira mari shoma	  MUTAMBI wenhabvu weAFC Bournemouth nemaWarriors eZimbabwe – Jordan Zemura (22) – ndiye ari kutambira mari shoma kuchikwata chake mwaka uno apo chiri kukwikwidza muEnglish Premier League.   Mutsvakurudzo, zvaonekwa kuti Zemura, uyo akasaina chibvumirano chake kuBournemouth achiri kutambira chikwata chevadiki, anotambira mari inosvika £385 pasvondo.   Mari yaanotambira iyi yakaderera zvikuru kana ichienzaniswa nevamwe vatambi vemuchikwata chake vakadai saJefferson Lerma uyo anotambira mari inosvika £55 000 pasvondo.   Tichitarisa mari inotambirwa naZemura, zvinoreva kuti pamwedzi anotambira £1 432 uye mwaka wose achitambira £17 184.   Mari yaanotambira mwaka wose haisvike pane inotambirwa naLerma yepasvondo rimwe chete.   Muchikwata ichi zvekare, vamwe vatambi vakadai saDominic Solanke vanonzi vanotambira mari inosvika £50 000 pasvondo, kuchiti Phillip naLewis Cook vanotambira £40 000 pasvondo pamumwe nemumwe wavo.    Mari dzinotambirwa nevatambi veBournemouth – (spotrac.com)   Asi pane tarisiro yekuti Bournemouth ichatanga kuita hurukuro naZemura munguva inotevera kuti iwedzere kondirakiti yake iyo inotarisirwa kupera gore rinotevera. Mutambi uyu ari kutarisirwa kutamba zvikuru mwaka uno sezvo achidiwa zvakanyanya naScott Parker uyo aimushandisa mwaka wadarika apo vakahwina tikiti rekupinda muEPL.	https://www.kwayedza.co.zw/jordan-zemura-anotambira-mari-shoma/
politics	Doctor Magaisa Voitwa Gamba reVanhu neMasangano Akazvimirira	Gweta raive nemukurumbira, Dr Alex Magaisa, avo vakashaya nemusi wesvondo kuBritain nhasi vapihwa ruremekedzo rwegamba revanhu, People’s Hero, nerimwe sangano ravakatanga muZimbabwe, reConstitutional Law Centre, uye sangano iri ratara mazuva mashanu ekuvachema kutanga nhasi. Munyori weCLC zvakare vari mukuru weZimrights, VaDzikamai Bere, vaudza vatori venhau kuti mukati memazuva mashanu aya kutanga nhasi, pachaitwa zvirongwa zvakawanda zvekurangarira mushakabvu nemabasa. Nhasi manheru nenguva dza7 padandemutande reTwitter Spaces reCLC pachataura rimwe gweta rine mukurumbira, VaBrian Kagoro, uye mangwana na5 manheru pachaitwa Public Lecture apo pachataura gweta rinorwira kodzero dzevanhu, Amai Beatrice Mtetwa, avo vakashandawo naVaMagaisa. VaBere vanoti nemusi weChishanu pachaitwawo munamato wekurangarira VaMagaisa uyo uchange uchitungamirirwa nemumwe murwiri wekodzero dzevanhu, VaDeprose Muchena. Vatiwo vano kurudzira veruzhinji kuti vabude nehuwandu hwavo kunotambira mutumbi waVaMagaisa kuRobert Mugabe International apo uchauya kuzoradzikwa pazuva risati rataurwa nemhuri yavo. VaLovemore Kadenge avo vanobva kumusha kumwe chete nemufi vanoti zvinofadza chose kuona Alex apihwa ruremekedzo rwakakura kudai nevamwe vake. Vati mufi akaratidza hunyanzvi hwake po akashanda sechipangamazano chemutungamiri wenyika VaMorgan Tsvangirai panguva yehurumende yemubatanidzwa uyewo pakunyorwa kwebumbiro remutemo weZimbabwe. VaMagaisa vakashaya nesvondo kuBritain mushure mekurwara nechirwere chemoyo.  No media source currently available 	https://www.voashona.com/a/6608780.html
politics	VaMnangagwa, Vanoudza Africa Union Kuti Nhaurirano, Kwete Zvirango, Ndidzo Chete Dzinounza Runyararo	Mutungamiri wenyika VaEmmerson Mnangagwa vanonzi vaudza musangano weAfrican Union kuAddis Ababa, kuEthiopia, kuti kutaurirana ndiko chete kunounza runyararo nekushanda pamwe munyika, kwete zvirango zvavanoti zvakatemerwa nyika nevekumadokero. Bepanhau reHerald rinoti mutungamiri wenyika vaudzawo musangano uyu kuti vari kuita nhaurirano neAmerica pamwe neUeropean Union kuti vatange kudyidzana zvakare, uye kuti zvirango zvibviswe. Nyanzvi munyaya dzezveupfumi uye vakambotungamira sangano re Zimbabwe National Chamber of Commerce (ZNCC), VaLuxson Zembe, vanoti zvakakosha kuti paitwe nhaurirano pakati paVaMnangagwa nemutungamiri weMDC, VaNelson Chamisa kuitira kuti zvinhu zvishanduke munyika. VaMnangagwa vanonzi vaudza gungano reAfrican Union iri kuti vari kuita nhaurirano dzekugadzirisa matambudziko ari munyika kuburikidza nePOLAD, iyo yakaumbwa nevatungamiri vemapato akakwikwidza musarudzo yemutungamiri wenyika muna 2018. Asi VaZembe vanoti zvakakosha kuti mutungamiri wenyika vataurirane naVaChamisa, avo vanonzi vari kuramba kupinda muPOLAD. No media source currently available 	https://www.voashona.com/a/zimbabwe-african-union-emmerson-mnangagwa/5281971.html
business	ZCTU Inoti Vashandi Vari Kutora Nguva Refu Kuti Vasvike Kumba Vapedza Basa	Munyori mukuru wesangano revashandi, reZimbabwe Congress of Trade Unions, VaJaphet Moyo, vanoti vashandi vari kunetsekana zvakanyanya nezvekufambisa zvopa kuti vamwe vasungwe vatadza kubata nguva iri kunzi vanhu vange vave mudzimba. Izvi zviri kuitirwa kudzivirira kupararira kwechirwere cheCovid-19. Mumashoko kuvatori venhau padandemutande reTwitter, mutauriri wemapurisa, Assistance Commissioner Paul Nyathi, vakati mapurisa ari kuzosimbaradza kuona kuti mitemo yakaturwa nemutungamiri wenyika, VaEmmerson Mnangagwa, pakurwisa denda reCovid-19 yatevedzerwa. Vakatiwo vanhu vanofanira kunge vave mudzimba nenguva dza6:30 manheru kusvika na6:30 mangwanani. VaMnangagwa vakati vanofamba zvisina maturo vachasungwa. VaMoyo vanoti zvave kutorera vamwe vashandi maawa mana kuti vasvike kudzimba dzavo mushure mekupedza basa. No media source currently available	https://www.voashona.com/a/zimbabwe-zctu-says-workers-not-getting-transport-home-after-work-because-of-skewed-covid19-regulations-japhet-moyo/5966562.html
sports	Muzongondi iNo. 1 . . . Zvibodzwa 41 mumwaka . . . ‘Ndinoda kuita saChunga’	FELISTAS “Figo” Muzongondi (33) – uyo akaita mukurumbira wekunwisa zvibodzwa 41 gore rakapera munhabvu yevasikana achitambira chikwata cheBlack Rhinos Queens – anoti kutamba kwake nhabvu ruremekedzo rukuru rwaanopa kuvabereki vake.   Vabereki vemutambi uyu vakashaika.  Munhoroondo yomuno, Figo akapotsa nezvibodzwa zvishanu bedzi kuti asvike pa46 izvo zvakanwiswa naMoses “Bambo” Chunga mugore ra1986.   Pose paanonwisa, Muzongondi anotambanudza maoko ake akatarira kumakore achitambirira.   Anoti izvi anozviitira kuremekedza vabereki vake avo vaanoti vanenge vachimuona vari kumatenga.   “Pose pandinopinda munhandare ndichinotamba nhabvu, ndinozviita ndiine chisimbiso chokuti ndiri kutambira vabereki vangu avo vakashaika kare kare,” anodaro Figo.   Amai vake vakashaika muna2003, baba vake ndokuzotevera 2007 vachisiya Muzongondi – uyo ava kushandira Zimbabwe Defence Forces – nemadzikoma ake maviri nevanin’ina vaviri zvakare.   Kunyangwe akatora mukombe wekunwisa zvibodzwa zvakawanda munhabvu yevanhukadzi munyika yose, Figo anoti anobatikana mumwoyo nokurangarira vabereki vake.   “Pavakashaika, vakatisiya tichingova vana toga. Vamwe vangu vanouya kuzonditsigira kazhinji pandinotamba, asi ndinongoshuvira kuti kudai nevabereki vangu varipowo,” anodaro Muzongondi.   Mutambi uyu akatanga kutamba nhabvu mugore ra2001 paNdarama High School, kuMasvingo, uko kunova ndiko kwaakapihwa zita remadunhurirwa rokuti Figo – zvichibva pazita reshasha yenhabvu yekunyika yePortugal, Luis Figo uyo akaita mukurumbira achitambira nyika yake nechikwata chekuSpain cheBarcelona.   Anoti zita iri akaripihwa pamusana pekugona nhabvu kuita sekunge mukomana.   Mugore ra2008, akatanga kutambira chikwata cheCyclone Queens, kuMbare, ndokuzobvako oenda kuMwenzana Queens muna2014.   Muna2016, akasiya ndokunotambira Black Rhinos Queens apo akazodaidzwa kuchikwata chenyika chemaMighty Warriors uko kwaakanoita mukurumbira nezvidobi zvake munhabvu.   “Kazhinji pose pandinotamba kumaMighty Warriors, ndinombodonhedza misodzi ndichirangarira kuti dai Mwari akapawo vabereki vangu mazuva panyika ekundiona ndichitambira Zimbabwe.   “Vazhinji vakazotanga kuziva nezvangu pandakatanga kutamba muchikwata chemaMighty Warriors asi nhabvu ndakatanga kuitamba ndichiri kuchikoro,” anodaro Figo.   Muzongondi – uyo ava nemukurumbira wakanyanya pakuzunguza mambure – anokurudzira vatambi venhabvu vechisikana kuti vazvibate kana vachida kubudirira.   “Kunyangwe ukava mutambi ane mukurumbira, ukasangozvibata uye ukashaya hunhu, hauna kure kwaunosvika.   “Ukava nehunhu, zvoreva zvakare kuti unogona kutamba nevamwe zvakanaka, iya yatinoti ‘team work’. Iyi ndiyo yakakosha munhabvu.”   Figo anoti pakubudirira kwake, anotenda chikwata chaanotamba nacho chinova ndicho chinoita kuti kugona kwake kuonekere.   “Mibairo yose yandinowana ndinopa kutenda kuchikwata chandinotamba nacho nokuti ndivo vanoita kuti kugona kwangu kuonekwe. Kunyangwe zvichiratidza kushingaira kwangu, asi mutambo uyu ndewechikwata,” anodaro Figo.   Kugadzirira ramangwana rake, Muzongondi anoti ava kuita zvidzidzo zvekuti awane magwaro ekurairidza vatambi nhabvu.   Anoti kunyangwe achiri kutarisira kutamba kwemakore anotevera, munhabvu munosanganikwa netsaona dzinosanganisira kukuvara naizvozvo anofanira kugara akagadzirira. Nerudo rwaainarwo nemutambo wenhabvu, Figo anoti kana azosvika panguva yokuti haachatambi munhandare, achaita zvokurairidza mutambo uyu.   “Nhabvu ndiyo upenyu hwangu, naizvozvo kana nguva yokutamba yadarika, ndichaita zvokurairidza,” anodaro.   “Ndinorangarira gore ra2010 apo takatamba fainari yeCosafa tichikwikwidzana nechikwata cheSouth Africa munhandare yeRufaro, muHarare, ndakademba kuti dai upenyu hwaitengwa, ndainotenga hwevabereki vangu kuti vaone kudadisa kwandakaita zuva iroro.   “Taisirakashwa neSouth Africa nguva dzose asi musi uyu takaita sungano sechikwata kuti taida kuvaratidza kuti hatikundwi munyika medu.   “Tichipinda munhandare, taiva tizere neuturu hwekuda kugohwesa, naizvozvo vasikana veSouth Africa takavapa nguva yakaoma tikavakwapaidza 3-0.   “Kunyangwe musi uyu ndisina kunwisa, asi ndakatamba nemwoyo wose uye tiine donzvo rimwe chete sechikwata tikabudirira,” anodaro Muzongondi.   Figo anoti gore rino anoda kutamba nekugohwesa kudarika gore rakapera.   Shuviro yake ndeyekudarika zvibodzwa zvaChunga zvemugore ra1986 iro rinova ndiro raakaberekwa.   Kubva 1986 kudzimara zvino, hakuna mutambi wenhabvu muno ati anwisa zvibodzwa sezvakaitwa naBambo mumwaka mumwe chete. Muzongondi ndiye bedzi ari pedyo nezvibodzwa 41 zvegore rapera.   Figo anoona kuberekwa kwake mugore ra1986 sokunge zvine chirevo muupenyu hwake zvinova ndizvo zvaanofunga kuti zvakaita kuti atambe nhabvu.   “Kusangana kwemakore aya – ekubarwa kwake nekunwisa kwaChunga – kwandiri haisi tsaona, zvinoreva kuti gore irori rakakosha zvikuru kwandiri.   “Naizvozvo ndoda kugohwesa kudarika zvakaitwa naBambo mugore irori,” anodaro.	https://www.kwayedza.co.zw/muzongondi-ino-1-zvibodzwa-41-mumwaka/
health	Vanhu Vanodarika Mamiriyoni Matanhatu (6M) Vafa neCovid-19 Pasi Rose	Johns Hopkins University yemuAmerica iyo iri kuongorora kupararira kwechirwere cheCovid-19 pasi rose inoti vanhu vanodarika mamiriyoni matanhatu kana kuti 6 million vafa nechirwere cheCovid-19 kubva zvachatanga kupararira pasi rose muna 2019. MuAmerica chete vanhu vanodarika zviuru mazana mapfumbamwe zvine makumi matanhatu nechimwe kana kuti 961 000 vafa nechirwere ichi. Vanhu vasina kubayiwa nhomba vakawanda ndivo vari kunzi vari kufa zvakanyanya. Zvichakadaro, bazi rezvehutano rinoti nezuro vanhu mazana mashanu nemumwe vakabatwa nechirwere cheCovid-19 kusanganisira vana vechikoro zana nemakumi matatu nevatanhatu. Vanhu makumi manomwe vanonzi vari kurwara neCovid-19 vari muzvipatara zvakasiyana siyana munyika. Bazi rezvehutano rinoti nezuro hakuna munhu akafa nechirwere cheCcovid-19 zvasiya vafa nacho kubva zvachatanga kupararira munyika muna 2020 vachiri zviuru zvishanu nemazana matatu nemakumi mapfumbamwe nevapfumbamwe kana kuti 5 399.	https://www.voashona.com/a/6475822.html
sports	Mamonya onokwikwidza kuSA	  SANGANO reZimbabwe Powerlifting Federation (ZPF) riri mushishi yekuumba chikwata chenyanzvi 10 dzinosimudza masimbi ekuvaka muviri avo vachaenda kunomirira Zimbabwe kumakwikwi achaitwa kunyika yeSouth Africa munguva inotevera.   Muna Chikumi, nyanzvi dzekusimudza masimbi dzepasi rose dzichange dzichirakidzana masimba mumakwikwi eWorld Classic Open Powerlifting Championships ayo achaitirwa kuSun City, kuSouth Africa.   Sachigaro weZPF mupurovhinzi yeHarare, Moses Nyamhotsi, anoti vakatotanga kuita gadziriro dzekuenda kumutambo uyu.   Mumasvondo anotevera, anodaro Nyamhotsi, vachaita mitambo yakawanda yekusarudza chikwata chavo chevatambi 10 – varume vashanu nemadzimai mashanu.   “MunaChikumi, tinoda kutumira chikwata chedu kumutambo weWorld Classic Open Powerlifting Championship kuSouth Africa. Mutambo uyu mukuru uye vatambi vose vanoda chaizvo kuenda kunokwikwidza.   “Isu chinangwa chedu kutumira vatambi vedu 10 vanoti varume vashanu nemadzimai mashanu. Saka mumasvondo anotevera tichange tichiita mitambo yakasiyana tichisarudza vatambi vedu vatinoda kuti vapinde muchikwata chatichazotumira kuenda kuSun City kunomirira nyika kumutambo uyu.   “Tarisiro yedu ndeyekuti chikwata chedu tinge tapedza kuchisarudza munaKurume,” anodaro Nyamhotsi.   Aka kachange kari kekutanga Zimbabwe ichitumira vatambi kumutambo uyu.   Nyamhotsi anoti vanotarisira kuti chikwata chavo chiende kunobata basa sebasa kumakwikwi aya.   “Kuenda kwatichaita kuSouth Africa, tinoda kuti chikwata chedu chigonobata basa sebasa kwete kuenda kunozadzikisa chete.   Tiri kuda kutonohwina, kunyangwe tichiziva hedu kuti mutoro wacho unenge wakakura sezvo chikwata chedu chichasangana nedzimwe shasha dzepasi rose,” anodaro Nyamhotsi.	https://www.kwayedza.co.zw/mamonya-onokwikwidza-kusa/
business	Mafuta eKufambisa Dzimotokari Oshaikwa muNyika	Pane mashoko ekuti Zimbabwe yasara nemafuta ekufambisa dzimotokari asara munyika anokwana svondo rimwe chete chete sezvo Reserve Bank of Zimbabwe iri kutatarika kuwana mari yekunze yekupa vemagaraji kuti vatenge mafuta aya. Mune dzimwe nzvimbo dzakawanda munyika, motokari dzakawanda dzange dziri mumutsetse dzichitsvaga mafuta peturu nedhiziri. Izvi zviri kuitika kunyangwe hazvo mutungamiri wenyika VaEmmerson Mnangagwa vakazivisa vanhu kwaZvimba, Mashonaland West neMugovera kuti mafuta aya harisi dambudziko. Hurumende yakambozivisawo kuti yainge yawana chikwereti chekutenga mafuta. Hatina kukwanisa kubata gavhuna weRBZ Doctor John Mangudya kuti tinzwe divi ravo sezvo nharembozha yavo yange isiri kudairwa. Gurukota rezvemhando dzemoto Doctor Joram Gumbo vanoti zvinhu zvinenge zvisina kumira zvakanaka kuRBZ panyaya yemari. Vati izvi zviri kukonzerwa nenyaya yekuti zvinhu zvinoda mari yekunze zvawandisa. Mashoko aya atsinhirwawo negurukota rezvemari Muzvinafundo Mthuli Ncube avo vati mari yave kushomeka sezvo RBZ yave kubhadhara mari dzakawanda kune vanochera goridhe neplatinum. Vamwe vemakambani ekunze akaita seRio Zimbabwe vange voendesa RBZ kumatare idzimhosva nekukundikana kuvapa mari dzavo. No media source currently available 	https://www.voashona.com/a/mafuta-ekufambisa-dzimotokari-oshaikwa-munyika/4678232.html
health	Vanhu Vokurudzirwa Kugara Vakazvichengetedza Munguva yeCovid-19	Vanhu makumi mashanu nemumwe chete vakafa nechirwere che Covid-19 nezuro, uye vanhu mazana mapfumbamwe nemakumi mashanu nevatanhatu, vakabatwa nechirwere ichi nezuro wakare. Vanhu vafa nechirwere ichi vava zviuru zvitatu nemazana masere nevashanu, uye vabatwa nechirwere ichi munyika yose, vava zviuru zana negumi nezvishanu, nemazana mana nemakumi mana nevashanu. Hurumende yakazivisa nezuro kuti vanhu vabaiwa nhomba yekutanga vakanga vava miriyoni imwe chete nezviuru mazana masere negumi nezvinomwe nemazana mashanu nemakumi mapfumbamwe nevasere, 1, 817,598 uye vabayiwa nhomba yepiri vakanga vava zviuru mazana mapfumbamwe nemakumi matanmhatu nezvitanhatu nemazana matanhatu nemakumi manomwe nevaviri, 966, 672. Huwandu uhu hunogona kukwira nhasi manheru apo bazi rezvehutano richazivisa zvarawana muongororo dzaitwa nhasi. Hurumende inoti ine hurongwa hwekubaya nhomba yeCovid-19 kuvanhu mamiriyoni gumi, kana kuti zvikamu makumi matanhatu kubva muzana, senzira yekumisa kupararira kwedenda iri. Nyanzvi munyaya dzehutano, Dr Simbiso Ranga, vanoti dambudziko reCovid-19 rava kuda mushandira pamwe kuitira kuti denda iri risarambe richienderera mberi. Dr Ranga, avo vanova chiremba anoshandira mudunhu reNorth Carolina muAmerica, vanoti vanhu vanofanirwa kuchengetedza mitemo kuitira kuti vasabatwe nechirwere Covid-19. Kunyange hazvo hurumende iri kuti iri kufara nechirongwa chekubaya vanhu nhomba, Dr Ranga vanoti hurumende inofanirwa kuita zvakawanda zvakaita sekubaya vanhu nhomba vakawanda pamwe nekuti nhomba idzi dziwanikwe nyore. No media source currently available 	https://www.voashona.com/a/zimbabweans-urged-to-observe-covid-19-regulations/5994415.html
sports	NDAROVERA HOKO: CHIPEZEZE	MUBATI wepagedhi weWarriors Elvis Chipezeze anoti atoroverera hoko pagedhi uye acharwa semvumba kuti arambe achibatira chikwata chenyika ichi.   Chipezeze nguva yadarika akapomerwa mhosva nevatsigiri venhabvu vachiti ndiye akadyisa maWarriors apo akazvamburwa 4 – 0 neDemocratic Republic of Congo kumakwishu eAfrcia Cup of Nations (Afcon) ayo akaitirwa kuEgypt.   Asi murairidzi wemaWarriors mutsva, Joey Antipas, akamupa mumwe mukana ndokumushevedza kuzotambira chikwata chenyika murwendo rwekurwira kuenda kuQatar 2022 World Cup.   Muhurukuro neKwayedza kunhandare yeNational Sports Stadium nemusi weChipiri chino apo maWarriors ange achangobva kukunda Somalia 3-1, Chipezeze anoti akambobatikana zvikuru nezvakataurwa nevanhu nekuda kwemutambo weAfcon asi akaramba achishanda nesimba.   “Zvakawanda zvakataurwa asi ndakawana rutsigiro kubva kuvanhu vakawanda nemurairidzi wangu uye mhuri yangu. Zvinowanikwa munhabvu asi chikuru kuramba ndichingoshanda nesimba chete,” anodaro.   Mutambi uyu – uyo anotambira Baroka FC yekuSouth Africa – anoti chivimbo china Antipas maari anochikoshesa zvikuru.   “Rutsigiro rwandapihwa nemurairidzi runondikoshera zvikuru saka ini ndinofanirwa kuramba ndichishanda nesimba chete.   “Kundigadza kwaaita kuve mubati wemaWarriors kunorakidza kuti anovimba neni saka iniwo ndicharwa semvumba uye ndichishanda nesimba kuti ndirambe ndiri mubati wemaWarriors,” anodaro Chipezeze.   MaWarriors akabudirira kupinda mumapoka (group stages) ekurwira kuenda kuQatar 2022 World zvichitevera kuhwina kwaakaita 3 -1 nemusi weChipiri chino.    Vatambi vanoti Marshall Munetsi, Knowx Mutizwa naKhama Billiat ndivo vakanwisa.   Mumutambo wekutanga wakatambirwa kuDjibouti svondo radarika, maWarriors akakundwa neSomalia 1 – 0.	https://www.kwayedza.co.zw/ndarovera-hoko-chipezeze/
business	Kuteresa Makambani Ane Minda Munyika Kotambirwa neNyanzvi	Dzimwe nyanzvi mune zvekurima dzinoti dzinotambira danho rakatorwa nedare remakurukota rekuti makambani makuru ane minda munyika abhadhare mitero. Bepanhau reHerald rinoti makambani aya akanzi anofanirwa kubhadhara madhora gumi pahekita pagore kubvira muna Ndira wegore rino. Danho iri rinozi richabatsira hurumende kuti iunganidze mari yekushandisa mubudiriro pamwe nekubhadhara varimi vechichena vakatorerwa minda. Danho iri rinotevera rimwe rakadai rakaziviswa zvakare nehurumende mwedzi mishoma yadarika rekuti varimi vakagariswa patsva pamwe nevekumaruwa, vanonzi ma A1 ne A2, vabhadharewo mitero. Vekumaruwa vanofanirwa kubhadhara madhora mashanu kuchitiwo vemapurazi madiki vachibhadhara madhora gumi nemashanu pagore. Asi imwe nyanzvimune zvekurima, VaBernard Manyadza, avo vanoshanda vakazvimirira, vanoti zvakakoshawo zvikuru kuti patariswe kuti munhu ari kushandisa ivhu iri ari kuwanawo cheuviri here kubva mariri. VaManyadza vanotiwo havatambiri pfungwa yekuti varimi vatsva kana vekumaruwa vahwandirwe nehurumende mukubvisiswa mari yekubhadhara vachena, avo vakatobuda munyika, vazhinji vacho vachinzi vave kurima vari kuZambia, kunove kwave kutengwa chibage neZimbabwe. Asi mumwe murimi mukuru, uye vari nhengo yeZanu PF, VaGadzira Chirumhanzu, vanotiwo havaoni varimi vachiita dambudziko rekukundikana kubhadhara mitero iyi, sezvo iri pasi zvikuru, uye vagara vachiibhadhara. VaChirumhanzu vanoti havaoni hurumende iri iyo ine dambudziko kana hurongwa uhwu hwakasabudirira, sezvo paine zvipangamazano zvinoipa mazano nekunyora zvekuti itevere. Mamwe makambani makuru ari kurima munyika, anosanganisira yeTongaat Hulett, anonzi ane minda mikuru kwazvo, izvo zvinogona kuti azoguma obhadhara mari dzinodarika miriyoni yemadhora pagore. No media source currently available 	https://www.voashona.com/a/zimbabwe-politics-land-rentals-farming/2855486.html
business	Umwe Mukuru Wesangano Rinomirira Vashandi VeMenisiparati YeChitungwiza Anombomiswa Basa	Menisiparati yeChitungwiza yambomisa basa mukuru we St Marys Clinic, Sister Shingirai Tsvangirai, zvichitevera kushanda zvishomazvishoma kwakatangwa kuitwa nevashandi svondo rapera. Vashandi vemenisiparati varikuratidzira vachiti vanoda kupiwa mbatya dzekuzvidzivirira kana vari pabasa, uye vanoda mari yekuenda kumabasa sezvo vamwe vavo vachifamba mamaira matanhatu netsoka kuenda kumabasa avo. Vanotizve havasi kupiwa mihoro yavo. Pamusoro pekuva Sister-In-Charge veSt Mary's Clinic, Sister Tsvangirai mutevedzeri wemutungamiri wesangano rinomirira vashandi, reChitungwiza Municipal Workers Union. Mutungamiri wesangano iri, VaEphraim Katsina, vaudza Studio 7 kuti vakuru mumenisiparati vagara vachishora Sister Tsvangirai vachiti vanotaurisa mumisangano yevashandi. VaKatsina vanoti vashandi vashatirwa zvikuru pavanzwa nezvekumbomiswa basa kwaSister Tsvangirai vakabvumirana kuti vave kuregera zvekuratidzira vachiti vave kutangidza kuramwa mabasa. Taedza kutaura ne vakafanobata chigaro chemunyori weguta reChitungwiza, Dr Tonderai Kasu, vakatitumira gwaro vachiti ichokwadi kuti Sister Tsvangirai vambomiswa basa, vachiti havagoni kutaura zvakawanda sezvo nyaya iyi ichiri kukurukurwa kuona zvakakanganiswa naSister Tsvangirai uye kuona kuti vanorangwa sei kana vaine mhosva. No media source currently available 	https://www.voashona.com/a/zimbabwe-shingirai-tsvangirai-suspended-at-st-marys-clinic/5409508.html
health	Seke South Clinic Yomboshandiswa Senzvimbo Yekuongorora neKurapa Vane Coronavirus	Menisiparati yeChitungwiza inozivisa vagari veguta iri kuti kanzuru yavo yakabvumirana kuti Seke South Clinic imboshandiswa senzvimbo yekuongorora nekurapa vanhu vane chirwere che Coronavirus. Mutauriri wemenisiparari yeChitungwiza, VaLovemore Meya, vati parizvino vagari veChitungwiza vanofanirwa kushandisa mamwe makiriniki eChitungwiza, akaita se St Marys, Zengeza 3 ne Seke North sezvo kiriniki ye Seke South yambomira kutora varwere vesevese, kunze kweavo vari kurapwa kana kuongororwa chirwere che coronavirus. Coronavirus. Izvi zvinotevera kunyunyuta kwesangano rinomirira vagari veChitungwiza, reChitungwiza Residents Trust, iro rinoti madzimai anepamuviri arikudzorerwa kudzimba kana vaenda kunotsvaka rubatsiro paSeke South Clinic. Mukuru weChitungwiza Residents Trust, Muzvare Alice Kuvheya, vanoti madzimai arikuda kubatsirwa haagone kuenda kuma kiriniki ari kure nekwavanogara sezvo makombi asiri kufamba zvakanaka pamusoro pehurongwa rwekurwisana neCoronavirus. Muzvare Kuvheya vanoti kanzuru yeChitungwiza inofanirwa kubatsira madzimai aya kuti akwanise kuenda kwavanobatsirwa panguva iyo vave kuita vana. No media source currently available   	https://www.voashona.com/a/zimbabwe-seke-south-clinic-designated-covid-19-testing-treatment-center-lovemore-meya/5396824.html
business	PTUZ Yoramwa Mabasa Kutanga neChishanu	Rimwe remasangano anomirira vadzidzisi reProgressive Teachers Union of Zimbabwe, PTUZ, rinoti nhengo dzaro dzichatanga kuramwa mabasa mangwana richiti mari iri kutambiriswa vadzidzisi ishoma zvikuru. Izvi zvouyawo panguva iyo sangano rinomirira vashandi reZimbabwe Congress of Trade Unions richiti riri kuenderera mberi nekuronga kuratidzira munyika yose. Mutungamiri wePTUZ, VaTakavafira Zhou, vaudza Studio7 kuti nhengo dzesangano ravo dzichatanga kuregedza kuenda kubasa neChishanu vachiti hurumende yaramba yakaisa zvimiti munzeve pachikumbiro chavo chekuti iwedzere vadzidzisi mari dzemihoro dzine musoro. VaZhou vati sangano ravo rinoda kuti hurumende ivape mari inoita madhora mazana maviri ekuAmerica kana yakaringana nemari iyi ari maRTGS, kubhadharirwa mari dzechikoro dzevana vatatu pamudzidzisi wega-wega uye kupihwa masitendi ekuti vadzidzisi vakwanise kuvaka dzimba dzekugara. Danho ratorwa nePTUZ rekutanga kusaenda kubasa mangwana rinouyawo apo mutungamiri wesangano revadzidzisi vekumaruwa reAmalgamated Rural Teachers Union of Zimbabwe, VaObert Masaraure, vachiti nhengo dzesangano ravo dzichatangawo kurega kuenda kubasa neMuvhuro uye havasi kutambira zvikamu makumi mashanu kubva muzana zvekurerutsa raramo yavo zvavapihwa nehurumende. Munyori musangano rinomirira vashandi vari mune zvehutano reHealth Apex, VaEdwick Nhema, vanotiwo sezvo hurumende ichiti ine imwe mari yakasara pabhajeti renyika, inofanira kuvapa mari iyi kuitira kuti vakwanise kurarama. ZCTU inotiwo iri kuenderera mberi nekuronga kuratidzira kwakasimba munyika yose. Munyori mukuru muZCTU, VaJaphet Moyo, vati sangano ravo riri pakati pekunzwa pfungwa dzemasangano akawanda nezvenyaya yekuratidzira iyi vachiti kuratidzira uku kunogona kuitwa kubva svondo rinouya zvichienda mberi. Danho riri kutorwa neZCTU iri rinouyawo panguva iyo hutungamiri hweZCTU huchiti huri kutyisidzirwa nepamusana pehurongwa hwekuratidzira uhwu. Gurukota rezvevashandi, Amai Sekai Nzenza, vaudza Studio7 parunhare kuti hurumende iri kunzwa zvichemo zvevashandi vayo uye vati vari kutsvaga nzira dzekuti nhuna dzevashandi dzingagadziriswa sei kubudikidza nekutaurirana pakati pavo sehurumende nevashandi pasi peTripartite Negotiating Forum.	https://www.voashona.com/a/zimbabwe-teachers-union-members-to-boycott-classes/5006100.html
sports	Makwikwi ePSL adzoka	   MURAIRIDZI weFC Platinum – Norman ‘Muchina wemajuzi’ Mapeza – anoti mujaho wekurwira mukombe wePremier Soccer League watanga apo zvikwata zvose zvave kudzoka kuzokwikwidza muchikamu chechipiri chePSL.   Mitambo yePSL yange yakamiswa kwemasvondo maviri adarika senzira yekupa zvikwata mukana wetura befu pamwe nekuti nhandare dzimbovandudzwe.   FC Platium ndiyo yakatora mukombe wePSL gore radarika, Pakamiswa mitambo yePSL, Chicken Inn ndiyo yaitungamira palog iine zvibodzwa 35 kubva pamitambo 17 yayange yatamba. MaGamecocks, sezita remadunhurirwa reChicken Inn, aiteverwa neFC Platinum iyo ine zvibodzwa 34 kubva mumitambo 17 kuchiti Dynamos FC ndiyo iri pechitatu ine zvibodzwa 34 zvekare kubva pamitambo 16.   Achitaura ari kuZvishavane uko ari kuita gadziriro nechikwata chake, Mapeza anoti chikamu chechipiri chePSL icho vatarisana nacho chakaomarara zvikuru.   “Kurwira mukombe wePSL mujaho mukuru wakaoma saka tave kutokunya dzisimbe nekuti kwatave kuenda makata chaiwo. “Zvikwata zvose zviri kurwa semvumba kuti zvisaburitswe muPSL,” anodaro Mapeza.   Apo pari kudzoka mitambo yePSL svondo rino, Pure Platinum Play (FC Platinum) iri kunanga kuBulawayo uko ichanosangana neBulawayo City musi weMugovera kuBabourfields.   Bulawayo City chimwe chezvikwata zviri kutatarika mwaka uno izvo zvaona chichikwanisa kuwana zvibodzwa 12 chete kubva mumitambo 17.   Pari zvino, Bulawayo City yakagara pechi17 palog iri pamusoro peWhawha iyo yakasenga iine zvibodzwa 12. Mapeza anoti zvikwata zvakaita seBulawayo City zvinotyisa kusangana nazvo sezvo zvinenge zvichirwira kuti zvisaburitswe muPSL.   “Zvikwata zvakaita seBulawayo City hazvina kumira zvakanaka nekuti zvinenge zvichitorwira kuti zvisaburitswe muPSL. Saka iyi ndiyo mitambo yekutongwarira nekuti inogona kuenda kwese kwese,” anodaro Mapeza.   Achitaurawo nekudzoka kwePSL svondo rino, murairidzi weCranborne Bullets – Nesbert ‘Yabo’ Saruchera – anoti haasi kugutsikana nematambiro ange achiita chikwata chake muchikamu chekutanga chePSL.    Nesbert Saruchera   Asi anoti ari kutarisira kuti vachashanda nesimba kuti vagopinda muTop 8. Pari zvino Cranborne Bullets yakagara pechi15 palog uye yakwanisa kuwana zvibodzwa 15 kubva mumitambo 17.   “Patakapinda muPSL, taitarisira kuvhundutsa vanhu asi handizvo zvakazoitika. Saka tave kutokunya dzisimbe mumitambo yatatarisana nayo muchikamu chepiri kuitira kuti tigosimukira.   “Tichawedzera vatambi vaviri kana vatatu kuti tigadzirise pano neapo panoda kugadziriswa kuitira kuti tinyatsosimba chaizvo. Zvamunongoziva, vakomana vedu ava vazhinji takabva navo kuDivision One saka pari kudiwa vanouya vosimbisa chikwata chedu chonyatsomira zvakasimba,” anodaro Yabo.   Chikwata chaYabo svondo rino chichange chiri pamusha apo chichasangana neChicken Inn musi weMugovera kuSakubva Stadium.   Zvakadaro, kune mimwe mitambo iriko, Yadah Stars ichasangana neDynamos musi weMugovera kuNational Sports Stadium kuchiti CAPS United ichatsurana neZPC Kariba musi weSvondo panhandare imwe cheteyo.   Highlanders ichasangana neBlack Rhinos musi weSvondo kuBabourfields mumutambo uchange uri wekutanga waBaltemar Jose de Oliveira Brito, chizvarwa chekuPortugal uyo aimbove mutevedzeri waJose Mourinho.	https://www.kwayedza.co.zw/makwikwi-epsl-adzoka/
business	Kanzuru yeHarare Yobhadharisa Mitero Ichishandisa Madhora ekuAmerica	Kanzuru yeHarare yatanga kubhadharisa vagari mari yemvura nemimwe mitero nemadhora ekuAmerica zvichitevera kupihwa kwayakaitwa mvumo yekuita izvi nehurumende. Sangano rinomirira maguta nemadhorobha munyka reUrban Councils Association of Zimbabwe, kana kuti UCAZ, ranyorerawo kuhurumende richtsvaga mvumo yekuti maguta nemadhorobha ese munyika abhadharise vagari mari nemadhora ekuAmerica. Hurumende yakapa kanzuru yeHarare mvumo yekubhadharisa vagari nemakambani vachishandia madhora ekuAmerica kutanga mwedzi uno. Mutauriri wekanzuru yeHarare, VaMichaeil Chideme, vaudza Studio 7 kuti vasingakwanise mari yekunze vacharamba vachishandisa mari yemuno, asi inenge yakatarwa ichienzaniswa nedhora rekuAmerica. Mamwe maguta akaita seMasvingo, Kwekwe neRedcliff akaitawo zvisungo zvekuti vanokwanisa vabhadhare mitero vachishandisa madhora ekuAmerica. Mutungamiriri weUrban Councils Association of Zimbabwe, zvakare mari meya weGweru, VaJosiah Makombe, vaudza Studio 7 kuti vakatonyorera kugurukota rinoona nezvemadhorobha nematunhu, VaJuly Moyo, vachikumbira mvumo yekuti maguta nemadhorabha ese munyika makumi matatu nemaviri abvimidzwe kubhadharisa mitero nemvura nemadhorobha ekuAmerica. VaMakombe vati maguta nemadhorobha ange ave kutatarika kuita basa ravo sezvo vese vanovatengesera zvinhu zvekushandisa zvakaita semishonga yekuchenesa mvura vave kutengesa nemari yekunze. Vati kubhadharisa mari yekunze kunoita kuti makanzuru akwanise kuita basa ravo zvakanaka asingapedzi nguva ari mumitsetse yekutsvaga mari yekunze kubva kuReserve Bank of Zimbabwe. Mukuru werimwe remasangano anomirira vagari vemuHarare, reHarare Residents Association, VaPrecious Shumba, vaudza Studio7 kuti vanotambira danho rekubhadharisa mitero nemari yekunze vachiti zvinoita kuti makunzuru aya asagare achishandura mitero nekuda kwekushaya simba kunogara kuchiita mari yemuno. VaShumba vaenderera mberi vachiti danho iri rinoita kuti maguta nemadhorobha asagare achikumbira mari kuReserve Banj nehurumende. Vanoona nezvekufambiswa kwebasa musangano rreCommunity Water Alliance, VaHardlife Mudzingwa, vaudza Studio 7 kunyange hazvo iri riri danho rakanaka uye richikwanisa kuvandudza mabasa emakanzuru, dambudziko guru nderekuti vagari nevashandi vakawanda munyika vari kutambira mari yemuno, izvo zvichanetsa kuti vawane mari yekunze iyi. Mukuru wesangano reMasvingo United Residents and Ratepayers Association, VaAnoziva Muguti, vaudza Studio 7 kuti danho rekushandisa mari yekunze rakanaka chose uye chinofadza ndechekuti vasingawane marii iyi havasi kumanikidzwa kubhadhara nemari yekunze, sezvo vachibhadhariswa mari yemunyika asi yakatarwa nemutengo wedhora rekuAmerica. Hatina kukwanisa kubata VaJuly Moyo kuti tinzwe divi ravo panyaya iyi. Mumwe mushandi mukuru mubazi ravo uyo asina kuda kudomwa nezita, audza Studio 7 kuti VaMoyo vachapindurachikumbiro cheUCAZ, nguva ipi zvayo kubva pari zvino. Hurumende yadzika mutemo unobvumidza vemabhizimisi bhadharisa vatengi nemari yekunze neyemuno, kana kuti Dual Pricing System, asi haina kunge yapa makanzuru mvumo yekuita izvi. No media source currently available 	https://www.voashona.com/a/harare-council-charging-rates-in-us-dollars/5544129.html
sports	‘Zifa ngaibude pachena’	  MURAIRIDZI weFC Platinum — Norman ‘Muchina wemajuzi’ Mapeza — anoti hutungamiriri hwenhabvu yemuno hweZIFA hunofanira kutaura chokwadi maringe nemamiriro emutambo uyu sezvo hupenyu hwevatambi vazhinji hwakanganisika.   Izvi zvinotevera kumiswa kwakaitwa nhabvu nemimwe mitambo munyika muno muna Kurume gore rapera senzira yekudzivirira kupararira kwechirwere cheCovid-19.   Mapeza anoti ZIFA ngaitaure chokwadi kuti iri kuronga zvipi pamusoro pekudzoka kwemutambo uyu. “Vakomana vazhinji venhabvu vange vachiraramisa mhuri dzavo kuburikidza nemari dzavange vachiwana kubva kunhabvu asi iye zvino havana chekubata sezvo mutambo uyu usiri kutambwa. Kana vakomana vakasatamba nhabvu havawane mari yekuti vakwanise kutengera mhuri dzavo chikafu chekudya kumba. Saka nhabvu ikasadzoka nekuchimbidza zvinoramba zvichivaomera vakomana ava.   “Tiri kushaya kuti chii chaizvo chiri kukonesa kuti mutambo uyu udzoswe muno munyika medu, kune dzimwe nyika uri kutambwa asi muno chete ndimo mauchiri wakamiswa. Izvi zviri kukanganisa zvakawanda.   “Saka ZIFA ngaitaure chokwadi kuti zvinhu zviri kufamba sei chaizvo vanhu vazive pane kungotsika-tsika zvavari kuita izvi,” anodaro Mapeza. Svondo rapera, mutauriri weZIFA Xolisani Gwesela akaudza Kwayedza kuti sangano ravo rakanyorera kuHurumende richikumbira bvumo yekuti mutambo wenhabvu uchidzoka uye vachakamirira mhinduro yacho. Chikwata cheFC Platinum chiri kukwikwidza mumitambo yeCAF Confederations Cup umo chiri kurwira kuenda kumagroup stages kunyangwe hazvo chisiri kunyatsowana nguva yekugadzirira. Mapeza anoti mutambi wenhabvu anofanirwa kugara achitamba svondo rega-rega.   “Igaroziva kuti mutambi hunyanzvi hwake hunonyatsobuda kana akaita nguva achitamba nhabvu, anenge asina ngura yekugara nguva yakareba asingatambe.   “Manje isu tiri kupedza nguva tisingatambe nhabvu nekuti ligi remuno rakamiswa, tiri kuzongonokwikwidza mumitambo yemuAfrica. Vatambi vedu vanenge vasina kusvika padanho chairo rinotarisirwa rekukwikwidza sezvo vanenge vagara nguva refu vasina kukwikwidza. Saka dai nhabvu yemuno yange ichitambwa, zvaibatsira zvikuru mumitambo yedu nekuti vatambi vedu vanenge vasina ngura,” anodaro. Mapeza anoti anotyirawo vatambi vechidiki avo vave nemakore maviri vasingatambe nhabvu kuti remangwana ravo rinogona kukanganisika.   “Moziva, vechidiki iye zvino vave kukanganiswa nezvinodhaka nekuti vari kuswera vachingomberereka kumaraini vasina zvekuita, ndipo vanopedzisira vave kutora zvinodhaka,” anodaro.   Chikwata chaMapeza chakasimuka nemusi weChipiri chakananga kuSenegal uko chiri kunosangana necheAssociation Sportive et Culturelle Diaraf (ASC Diaraf) mumutambo wechipiri wekurwira kufambira mberi muCAF Confederation Cup.   Mumutambo wekutanga wakatambirwa muno kuNational Sports Stadium, FC Platinum yakakundwa 1-0 saka iri kufanirwa kunohwina 2-0 kana nezvimwe zvibodzwa zvepamusoro, ASC Diaraf isinganwise, kuti chigogona kufambira mberi mumutambo uyu.   Mapeza anoti kunyangwe hake chikwata chake chakakundwa muno, havasi kurasa tariro uye vari kuenda kuSenegal vane chivimbo chekuti vachanohwina.   “Isu hatirase tariro, tinotamba mitambo yese kuti tihwine uye ndizvo zvatiri kuenda kunoita kuSenegal. Kana ivo vakahwina muno, hapana chinotitadzisa kuti tinohwinawo ikoko,” anodaro Mapeza.	https://www.kwayedza.co.zw/zifa-ngaibude-pachena/
sports	Eboue odzoka munhabvu	weArsenal, Emaanuel Eboue (35), anogona kudzoka munhabvu achitambira LA Galaxy, makore maviri apedzisira kutamba nhabvu.   Chizvarwa chekuIvory Coast ichi anoshuvira zvikuru kudzoka munhabvu zvichitevera kutemerwa zvirango kwaakaitwa neFIFA kuti asatambire Sunderland mugore ra2019 apo akanzi asatambe kwegore atadza kubhadhara mumiriri wake.   Nyaya dzehutano hwake dzakamutadzisa kuti atengwe nechikwata chekuCyprus, Ocagi Limasol gore radarika.   Mutambi uyu akasiiwa asina kana kobiri zvichitevera kurambana kwaakaita nemudzimai wake izvo zvakamudya chaizvo mupfungwa zvekusvika pakuda kuzviuraya.   Asi chikwata chekuMLS – LA Galaxy – chiri kuedza kuda kumudzora munhabvu, sekutaura kwenhau dziri kubva kuThe Sun.   Chikwata ichi chinoziva kuti ruzivo rwaanarwo rwenhabvu rwakakosha zvikuru.   Eboue ange asiri munhabvu kwemakore maviri, asi nguva yadarika akambotambira chikwata chemaArsenal Legends munaChikumi.   Achitaura neCanal gore rino, akati, “Chandinongoda chete kudzoka munhabvu nekuti ndichiri kukwanisa kutamba.   “Ndinogona kuenda kunzvimbo dzakaita seBaghdad kana Pakistan kuti ndingotamba chete. Handina basa nazvo kuti ndekupi.   “Ndinogara nemabhegi angu akarongedzwa nekuti pane mukana wekuti ndinogona kudzingwa mumba mangu.   “Handina munhu parutivi rwangu ari kundimirira mazuva ano. Ndingori ndega. Ndaimbofara chaizvo nevana vangu nemhuri yangu asi iye zvino ndave ndega.” – SportsMail Football	https://www.kwayedza.co.zw/eboue-odzoka-munhabvu/
health	Hurumende Yokundikana Kugara Dare Kutonga Vakoti Vayakamisa Basa	Hurumende, iyo yange yadaidza neChina chikwata chekutanga chevakoti pachipatara cheUBH kuBulawayo kuti chimire pamberi pedare, kana kuti tribunal, vachipomerwa mhosva yekutyora mutemo wevashandi, yati nyaya iyi yave kuzonzwikwa svondo rinouya sezvo pane zvimwe zvanzi zvichiri kuda kuitwa. Dare remakurukota rakati rine hurongwa hwekuranga vakoti churu nezana nemakumi maviri nevasere vari kuti havana kwanise kushanda kwemazuva mashanu nekuti havana mari. Mukuru wechipatara cheUBH, Dr Narcisius Dzvanga, mutsamba yavakatumira vakoti vakamiswa basa musi wa 30 Gumiguru, vakati vakatyora mutemo we Labour (National Employment Code of Conduct) Regulations, Statutory Instrument 15 of 2006 nekuti vakange vaudzwa kuti vashande mazuva mashanu vakatsika madziro. Vakoti ava vakanzi vasauye kubasa sezvo vachigona kuvhiringidza zvapupu zvisina kudomwa. Magweta eZimbabwe Lawyers for Human Rights, VaJabulani Mhlanga naMuzvare Prisca Dube, ndivo vari kumirira vakoti ava. Hatina kukwanisa kubata munyori mubazi rezvehutano, Air Commodore Jasper Chimedza, vanzi vange vari mumusangano asi vakaudza dare reparamende svondo rino kuti bazi ravo riri kupihwa mari yebhajeti shoma zvave kuri kanganisa kuita mabasa. Asi mutungamiri weZimbabwe Nurses Association, VaEnoch Dongo, vanoti hurumende iri kumbunyikidza kodzero dzevashandi. No media source currently available   	https://www.voashona.com/a/hurumende-yokundikana-kugara-dare-kutonga-vakoti-vayakamisa-basa/5649634.html
business	Zimbabwe Yotenga Gorosi Kubva kuGermany neCanada	Sangano reGrain Millers Association of Zimbabwe rakazivisa kuti riri kuunza gorosi kubva kuCanada neGermany kuitira kuti munyika musashaikwe chingwa sezvo gorosi rave shoma munyika. Izvi zvinoitika panguva iyo mutemo wechingwa uri kunzi wave kukwira kubva padhora rimwe chete kuenda padhora nemasendi gumi nekuda kwekushaikwa kwegorosi munyika nekukwirawo kwezvimwe zvinodiwa pakugadzirwa kwechingwa. Sachigaro veGrain Millers Association Zimbabwe, VaTadzwa Musarara, vaudza vatapi venhau nhasi kuti gorosi rave shoma chaizvo munyika uye mamwe makambani anoita zvekugaya gorosi akatomira basa izvo zvakazoita kuti vatenge gorozi kubva kuCananda neGermany. VaMusarara vatenda banga reReserve Bank nekuvapa chimwe chikamu chemari yekunze kuti vabhadhare gorosi iri uye vati bhanga iri rinotarisirwa kubhadhara mamiriyoni manomwe nezviuru mazana mashanu zvemadhora zvasara kumakambani akavatengesera gorosi aya kuitira kuti richitange kupinda munyika. Vanoti pane chikepe chine zviuru makumi matatu zvegorosi chakatomira kuBeira uye vachatanga kutakura gorosi iri kana RBZ yabhadhara mari mangwana. VaMusarara vati kunyange hazvo nyika ichida matani anodarika zviuru makumi matatu egorosi, vari kuunza gorosi shoma rinokwanisa kutakurwa nezvikepe zvinosvika paBeira. Vatiwo huwandu hwevanhu munyika huri kuramba huchikwira izvi zvinoita kuti chikafu chavanoda kudya chiwande. VaMusarara vatiwo kunyange nyika ikarima gorosi rakawanda sei, icharamba ichitenga gorosi rekunze sezvo pakubika chingwa pachishandiswa zvikamu makumi matatau kubva muzana zvegorosi remuno chete. Vati zvimwe zvikamu zvegorosi remuno zvinoshandiswa kugadzira furawa inogadzira mabhisikitis nezvimwe. Vanoongorora nyaya dzehupfumi, VaMasimba Kuchera, vaudza Studio 7 kuti zvinokatyamadza kuti nyika inoramba ichiita dambudziko rezvinhu zvakaita segorosi kana chingwa asi iyo hurumende ichagara ichipa vanhu mbeu, zvekurimisa, matarakita nguva nenguva. Gurukota rezvekurima, VaPerence Shiri, vakaudzawo bepanhau reHerald kutanga kwesvondo rino kuti hurumende ichaedza napose painogona kuona kuti gorosi rekubika chingwa rawanikwa munyika. No media source currently available   	https://www.voashona.com/a/zimbabwe-grain-millers-to-import-wheat-from-canada-and-germany-tadzwa-musarara-masimba-kuchera/4570671.html
politics	VaMugabe Vodaidzira Misangano yeKuyedza Kugadzirisa Zvinhu Zvaita Manyama Amire neRongo	Mutungamiri wenyika VaRobert Mugabe avo vatarisana nematambudziko makukutu zvichikonzerwa nekurwisana mubato ravo uye hupfumi hwenyika hwaenda kumawere vari kutarisirwa kuita misangano mitatu yakakosha svondo rino kutanga neChitatu kuyedza kugadzirisa zvinhu. VaMugabe vari kuita misangano yePolitburo, Central Committee uye mumwe neveZimbabwe National Liberation War Veterans Association. Nyaya yekuti VaMugabe vave nemakore makumi mapfumbamwe nemaviri pasina kujeka kuti ndiyani achatora chigaro chavo yakonzera kuti mubato ravo nemunyika muiite kunetsana kwakanyanya. Pane vamwe vari kutsigira mutevedzeri wemutungamiri wenyika VaEmmerson Mnangagwa vamwe vachitsigira Amai Grace Mugabe vari kuchikwata chinonzi Generation 40. Vaviri ava vanoramba kuti vane zvikwata zvavanotungamira. Vakarwa hondo vari kutsika madziro vachiti VaMugabe vanofanira kudzinga mubato vamwe vechikwata cheG40 vanosanganisa makurukota matatu anoti VaJonathan Moyo, muzukuru wavo VaPatrick Zhuwao uye VaSaviour Kasukuwere. Asi vachitaura mushure mekudzoka kuJapan mushure mekupfuura nekuSingapore nemusi weSvondo, VaMugabe vakati vakarwa hondo havafanire kuudza bato zvekuita asi kuti vanofanira kungotevera gwara rebato. Mutauriri wesangano reZimbabwe National Liberation War Veterans Association VaDouglas Mahiya vanoti vari kuda kuti zvichemo zvavo zvigadziriswe. Izvi zvinosanganisa nyaya dzehutano, kuendeserwa vana kuzvikoro nezvimwe. No media source currently available 	https://www.voashona.com/a/zimbabwe-matongerwo-enyika/3270441.html
sports	Tinorarama: Dynamos	MANEJA weDynamos FC, Richard Chihoro, anoti hazvimbofe zvakaitika kunzwa kuti DeMbare yaburitswa muligi reCastle Premiership kunyangwe ikatamba zvakashata sei.   Chikwata ichi mwaka uno hachisi kutamba zvinogutsa izvo zvinove zvimwe zvezvikonzero zvakazotuma aimbove mutungamiri wacho Kenias Mubaiwa kuti asiye chigaro chake.   Parizvino chikwata ichi chakagara pechi13 palog chiine zvibodzwa 22 kubva mumitambo 20 yachatamba uye chakasiiwa nezvibodzwa 27 neFC Platinum iyo iri kutungamira palog.   Mwaka uno, Dynamos yasarirwa nemitambo 14 nekudaro iri kufanirwa kuhwinha mitambo yayo yose kuti irambe iri muPremier Soccer League.	https://www.kwayedza.co.zw/tinorarama-dynamos/
politics	Vamwe Vanoti Vakapembedza N'anga Neinobata Mai Pakapidigurwa Hurumende yaVaMugabe neMauto	Mwedzi waMbudzi unoyeuchidza vazhinji kubviswa kwehurumende yamushakabvu Robert Mugabe nemauto muna 2017 mutungamiri wenyika VaEmmerson Mnangagwa vainge vaenda muhupoteri kuSouth Africa vachidzoka kuzotungamira nyika. Asi mubvunzo uri pamuromo wevakawanda ndewekuti pane chachinja here pamararamiro evana veZimbabwe sezvaitarisirwa nevakawanda vachipemberera kuti VaMugabe vainge vamanikidzwa kusiya basa. Musi wa 14 Mbudzi 2017, motokari dzehondo dzakaonekwa kumucheto kweguta reHarare mushure mekunge vaive mutungamiri wemauto VaConstantino Chiwenga vashoropodza kudzingwa basa kwevaive mutungamiri wenyika VaEmmerson Mnangagwa. Manheru acho pfuti dzakanzwikwa dzichirira muguta reHarare asi vakawanda vasingazive kuti chii chiri kuitika. Mauto ayo akatora nhepfenyuro yeZBC akaramba kuti aipidugura hurumende achiti VaMugabe vainge vakachengegtedzwa asi vaida kubvisa makororo ainge akavakomberedza. Asi musi wa 15 Mbudzi mauto akabva atora zvivakwa zvakawanda mudhorobha vachimanikidza VaMugabe kuti vasiye basa. Kunyangwe vanopikisa vanoti vakapemberera n’anga neinobata mai, veZanu-PF vanoti zvinhu zvachinja sezvo yave hurumende itsva yechipiri uye Zimbabwe yainge yakasungunuka kutambira vemabhizimisi ekunze. Mutungamiriri werimwe sangano revanotengesa mumigwagwa re National Vendors Union of Zimbabawe VaStan Zvorwadza vanoti muna 2017 vakapemberera asi tarisiro yavo haina kubuda. Mashoko aya atsinhirwa nevanoona nezvemabasa musangano reZimbabwe Human Rights NGO Forum VaVaWilbert Mandinde vati mitemo haisi kutevedzwa uye kumbunyikidzwa kwemasangano akazvimirira oga kuri kuenderera mberi. Vanoongorora nyaya dzezvehupfumi VaMasimba Kuchera vanoti pane zvishoma zvavandudzwa munyaya dzezvehupfumi asi izvi hazvina kubatsira vakawnada vari kunonga svosve nemuromo. Mutauriri wevechidiki mubato rinopikisa reMDC Alliance, VaStephen Chuma vatiwo vainge vaine chivimbo chekuti kubviswa kwaVaMugabe kuchaunza matongero matsva asi zvinhu zvatoenda kumawere. Asi vakafasanobata chigaro chemutauriri webato reZanu PF VaMike Bimha vanoti VaMnangagwa vaunza shanduko munyika uye varatidza hutungamiri pakurwisa denda reCovid-19. VaBimba vanoti matambudziko evana veZimbabwe achapera nekuda kwezvirongwa zvebudiriro zviri kuitwa nehurumende itsva kusanganisira kusimudzira zvekurima, maindasitiri nezvimwe. Panyaya yehuori hunonzi nevakawanda hwapfunya chisero munyika, VaBimha vati VaMnangagwa vari mugwara kurwisa dambudziko iri. Izvi zvatsinhirwa neimwe nhengo yeZanu-PF vari mukuru wesangano reZimbabwe Citizens Forum VaTaurai Kundishaya vati VaMnangagwa vari kuzadzikisa zvavakavimbisa. Vachigadzwa kuve mutungamiriri wenyika muna 2017, VaMnangagwa vakavimbisa kuunza shanduko kuvana veZimbabwe, kurwisa huori, kuteerera zvinenge zvichidiwa nevanhu munyika, kugadzirisa dambudziko rehurombo, kushaikwa kwemabasa, kugadzirisa zvinhu munyaya dzezvehutano nezvimwewo. Asi vanopikisa vanoti muromo hauzarirwe nerwizi vachiti VaMnangagwa vave kutoita kuti VaMugabe vaite sekunge vaive mutsvena. 	https://www.voashona.com/a/vamwe-vanoti-vakapembedza-n-anga-neinobata-mai-pakapidigurwa-hurumende-yavamugabe-nemauto/6313297.html
sports	Dynamos Yotatsurana neFC Platinum Mumutambo Wakakosha weCastle Premier Soccer League	Dyanamos iyo ine gakava mumba mayo iri kutarisirwa kutamba nechikwata chiri kutungamira gungano reCastle Premier Soccer Leagur cheFC Platinum mumutambo wakatarisirwa neveruzhinji munyika neMugovera. Nhengo yeDynamos Supporters Association Muzvare Judith Nyatsanza vanoti vateveri vechikwata ichi vanofanira kubatana vakananga kuZvishavane kuti vanokunda FC Platinum. Chikwata ichi chirikubaka moto nekudzima zvekuti vateveri vavo havasisina chivimbo nechikwata chavo mumitambo mitanhatu yasara. Muongorori wezvemitambo VaDannyboy Muneri vanoti vachitarisa matambiro anga achiita zvikwata izvi Kugona Kunenge Kudada iri kukunda. VaMuneri vanofembera zvibodzwa zvavanofunga kuti FC Platinum inokunda nazvo. Chikwata chiri pachidanho chechitatu Highlanders chiri pamusha neMutare City Rovers apo Caps United iri pamusha zvekare neTsholotsho Pirates. Mutare City Rovers irikusangana ne Ngezi Platinum Stars panguva iyo Triangle ine Chapungu. ZPC Kariba ichatamba neHarare City Chicken Inn ichivhara musangano neNgezi Platinum Stars	https://www.voashona.com/a/zimbabwe-mitambo/3522355.html
health	America Inobatsira Dzimwe Nyika neMushonga weNhomba yeCovid-19	Pamusangano wakaitwa nenyika dzakabudirira dzeG7, nyika idzi dzakazvipira kubatsira dzimwe nyika nenhomba yeCovid-19. Nhomba idzi, pamwe chete nezvakavimbiswa kubva muna Kukadzi 2021, zvichasvitsa rubatsiro rwemushonga rwese urwu pabhirioni remadhora mugore riri kuuya, America ichibatsira nehafu yemushonga iyi. Mugwaro ravakabudisa, vatungamiri venyika dzeG7 vakati chinhu chekutanga chavanoda kuitira dzimwe nyika dzepasi rose kuona kuti mushonga wakanaka uye unoshanda uwanikwe nenyika dziri kubudirira sezvo kubaiwa nhomba kwavanhu vose pasi pano chiri chinhu chakanakira vagari vose pasi pano. Mutungamiri weAmerica, VaJoe Biden, vakafara nekuzvipira kwakabvumiranwa uku, zvikurusei sezvo kwakauya mushure mekutaura kwavo kuti America ichatenga mishonga yePfizer/BioNTech inoita zviuru mazana mashanu kuti ipiwe kunyika dzinoita zana. Sekutaura kwakaita VaBiden, America iri kutenga mushonga wekupa dzimwe nyika unopfuura wakambotengwa nenyika ipi zvayo. VaBiden vakati, “Zviuru mazana mashanu zvemushonga wenhomba uyu zvichatanga kuendeswa kunyika dzakasiyana siyana mumwedzi waNyamavhuvhu gore rino. Zviuru mazana maviri zvemushonga uyu zvichaendeswa kuned zimwe nyika gore rino, uye zviuru mazana matatu zvichaendeswa mumwedzi mitanhatu yekutanga mugore ra2022.” Kuzvipira kweAmerica kubatsira dzimwe nyika nemishonga yenhomba yePfizer inoita zviuru mamirioni mazana mashanu kuri kuwedzerwa pamusoro pe mishonga inoita mamirioni makumi masere akavimbiswa dzimwe nyika naVaJoe Biden, avo vakazvipiravo kubatsira nemari inoita mabhirioni maviri emadhora eku America ekubatsira sangano rinobatsira dzimwe nyika mukuwana mushonga wenhomba. Chivimbiso chakaitwa nenyika dzeG7 chinoratidza kuti kubva muna 2020, nyika dzeG7 dzakazvipira kubatsira dzimwe nyika nemabhirioni maviri emushonga wenhomba. Nyika dzeG7 dzakazvipiravo kubatsira dzimwe nyika mukugadzira mushonga wenhomba munyika dzayo dzichishanda neQuad Vaccine Partnership yeAmerica, Australia, India neJapan. VaBiden vanoti zviri pachena kuti nyika dzeG7 dzinobvumirana kuti zvadzakavimbisa izvi hazvisi izvo zvese zvadzichaita, vachiti kubatsira uku kuchaenderera mberi kwenguva yakareba. No media source currently available 	https://www.voashona.com/a/america-and-g7-countries-donate-millions-of-covid-19-vaccines/5953902.html
business	Vaive Vashandi vepaRan Mine kuBindura Voputsirwa Dzimba	Vaive vashandi vepaRan Mine pedyo neBindura vanonzi vari kuputsirwa dzimba nekudzingwa pamugodhi wegoridhe uyu zvasiya vakawanda vasina pekugara. Mugodhi uyu waimbocherwa kare nekambani yeGNP Industries yekuGermany kusvika muna 1999 ndokuzombocherwa neExdrill Mining pasati pauyazve kambani yeAurora Gold. Hatina kukwanisa kubata vakuru vepakambani yeAurora nezvekudzingwa kwevanhu ava asi mumwe ataura asingabvumidzwe kutaura nevatori venhau ati vakapihwa mvumo nedare repamusoro rekudzinga vanhu ava. Kanzura Ian Makone veWard 2 kuBindura vati vari kuyedza kubatsira vammwe vashandi vakadzingwa basa ava uye havana kupihwa mari yemudyandigere kunyangwe vakashanda makore akawanda. No media source currently available 	https://www.voashona.com/a/6513465.html
sports	‘Tsiva haina chibhanzi’	MUTAMBI wetsiva wechidzimai Kudakwashe ‘Kudah’ Chivandire anoti mutambo uyu hausi kumubhadhara zvachose zvekuti ari kufunga kumbousiya ozama zvimwe zvekuti araramise mhuri yake.   Kudah – uyo anove shasha yeWomen’s International Boxing Association (WIBA) Inter-Continental Champion – achangobva kukunda Iriya Matoga wekuMalawi mumutambo wehushamwari wakaitirwa kuHarare International Centre (HICC) svondo rapera.   Makwishu aya aive ekutsigira mutambo waCharles Manyuchi uyo akakunda Diego Diaz Gallardo wekuArgentina.   “Chokwadi mutambo uyu hapana zvatiri kuwana, tikapinda mukembi chaimo tichigadzirira kuzorwa hapana chatinopihwa uye tinogaramo kwenguva ndefu chaiyo patinobuda tinopihwa tumari tusingatenge. Ipapo unenge une nguva ndefu wasiya mwana wako uyo anenge achida kuchengetwa.   “Ndinombofunga zvekusiya mutambo uyu uye parizvino nditori pakati pekugadzirisa kuti ndiite zvimwe zvinondipa pundutso muhupenyu hwangu.   “Ndinogona kugadzira musoro wangu, saka ndinogona kutanga bhizimisi rekugadzira musoro ndichiwana mari yekuraramisa ini nemhuri yangu. Pandinenge ndisingarwe ndoziva kuti ndine zvandinenge ndichiita zvinenge zvichindipa mari,” anodaro Kudah.   Kubva achitanga kuita zvetsiva, Kudah akwanisa kurwa mitambo mitanhatu ndokuhwina mina uye akakundwa miviri chete.   “Chishuvo changu kuti ndiraramise mwanasikana wangu uyo ane makore maviri ekuberekwa. Pandinoenda kunotamba tsiva ndotarisira kuti ndigodzoka ndine mari chaiyo inotenga yekuti ndigomutengera zvose zvaanoda.   “Asi manje ndanzwa nekuvimbiswa zvinhu zvakawanda asi hapana kana chiri kumbozadzikiswa pazvose,” anodaro Kudah.   Anoti murume wake – uyo anomutsigira zvikuru mumutambo uyu – ndiye anombosara achichengeta mwana wavo apo paanoenda kunotamba tsiva.   “Ndinotenda murume wangu nerutsigiro rwaanondipa, anoziva kuti ndine chido netsiva uye anonditsigira zvikuru,” anodaro.   Zvakadai, nhengo yeZimbabwe Boxing Board of Control, Thomas Kambuyi, anoti nyaya dzekubhadharana mari pakati pevatambi vetsiva nemamaneja avo dzinonetsa kupindira nekuti ivo sesangano havazive zvinenge zvakavimbisana mativi maviri aya.   “Chandingataure ini ndakazvimirira hangu ndechekuti mutambi uyu anofanirwa kugara pasi nemamaneja ake votaurirana kuti vagodzirisana sei zvavainge vakavimbisana. Isu ipapo hatikwanise kupindira sezvo takange tisipo vachiwirirana uye hatizive kuti vakavimbisana zvipi.   “Kutaura chokwadi hupenyu iye zvino hwaoma, mabhizimisi haasi kufamba zvakanaka uye isu vari mune zvemitambo zvakatikakatawo zvakare, mitambo yese iri kuchema kwete tsiva yoga,” anodaro.	https://www.kwayedza.co.zw/tsiva-haina-chibhanzi/
business	Varimi Vachena Vopihwa Imwe Mari yeKubatsirikana neHurumende	Hurumende yatanga kupa vamwe varimi vachena vakatorerwa mapurazi mari yekubatsirikana vakamirira kupihwa mari yemuripo wezvivakwa nezvekurimisa zvainge zviri pamapurazi avakatorerwa kutanga muna 2000. Asi varimi ava vari kuchema nerekuti mari yavari kutambiriswa haisisina simba sezvo RTGS riri kushaya simba zuva nezuva zvichienzaniswa nedhora rekuAmerica. Varimi makumi maviri nevasere ndivo vapihwa mari kusvika parizvino pavarimi mazana manomwe nemakumi matatu nevanomwe vari kutarisira kupihwa mari iyi. Murimi mumwe chete ari kupihwa mari inosvika zviuru makumi mashanu nemamashanu kana kuti 55 000 RTGS. Mukuru weCFU VaBen Gilpin vanoti varimi vari kutambira mari asi vari kunetseka nekushaya simba kwayo. No media source currently available  	https://www.voashona.com/a/varimi-vachena-vopihwa-imwe-mari-yekubatsirikana-nehurumende/4970512.html
business	Platform for Youth Development Yorwisa Kuti Mhuri Dzisabviswa kuMunyokowere, kuChipinge	Sangano revechidiki rePlatform for Youth Development rinoti rave kushanda nemagweta eZimbabwe Lawyers for Human Rights mukuedza kumisa kubviswa kwemhuri dzinodarika mazana mashanu dzigere Munyokowere kuChipangayi, mudunhu reChipinge kuManicaland. Mhuri idzi dzinonzi dzakatopiwa tsamba dzekudzizivisa kuti dzinge dzabva panzvimbo iyi mukati memazuva manomwe, kukundikana kwadzo dzinozobviswa nechisimba. Mutungamiri wePlatform for Youth Development, VaClaris Madhuku, vanoti mhuri idzi dzakatambira matsamba aya, ayo anonzi akanyorwa musi wa 27 mwedzi wapera, dzichiziviswa kuti dzinge dzabva munzvimbo iyi panopera zuva nemusi wa 05 mwedzi uno. VaMadhuku vanoti matsamba aya akabva kuhofisi yebazi rezveminda nekugariswa patsva kwevanhu, kunyange hazvo mhuri idzi dzagara panzvimbo iyi kubva muna 1992 padzakagariswa zviri pamutemo nevaive mudzviti wedunhu iri. Vanoti chakaita kuti mhuri idzi dzigariswe panzvimbo iyi chaive chikumbiro chevarimi vachena vaiveko vaida kuti vabatsirwe nemasvikiro kuchenesa nzvimbo yavo., Asi vanoti chiri kunyanya kurwadza mhuri idzi ndechekuti hurumende haina kutanga yagara navo pasi isati yavapa matsamba ekuti vabviswe aya. Vanoti hapana kana hurongwa huripo hwekuti vana vechikoro vachaita sei, uye hapana nzvimbo yavati varatidzwa yekunzi ndiko kwavachaendeswa. Studio 7 haina kukwanisa kunzwa kubva kubazi rezvekurima nekugariswa patsva kwevanhu pamusoro penyaya iyi. No media source currently available 	https://www.voashona.com/a/zimbabwe-politics-evictions-munyokowere-/4904684.html
health	Murwiri weKodzero dzeVanasikana Muzvare Betty Makoni Vobatwa neCovid-19 keChipiri	Murwiri wekodzero dzevanasikana uye vakavamba sangano reGirl Child Network muZimbabwe, Muzvare Betty Makoni vakabatwa nechirwere cheCovid-19 kechipiri gore rino. Vachitaura neStudio 7 vari kuBritain, Muzvare Makoni vati vave kunzwa zviri nani uye vanachiremba vatovapa tsamba yekuratidza kuti vapora. Muzvare Makoni vanoti nyaya yekuti vanomboshanda vachipinda muzvipatara nedzimwe nzvimbo dzine vanhu vakawanda inopa kuti vapindewo munjodzi yekutapurirwa chirwere ichi. Dzimwe nyanzvi munyaya dzezvehutano dzinoti munhu paanobatwa nechirwere cheCovid-19 kekutanga anokwanisa kungopedza mwedzi mitatu chete masoja emuviri wake akamudzivirira. Ana chiremba vachiri kuzeya nyaya nyaya dzevanhu vanobatwa nechirwere cheCovid-19 kaviri sezvo vachiri vashoma. Nyika dzine vanhu vabatwa nechirwere ichi kechipiri dzinosanganirsira America, Britain, Hong Kong, Belgium, the Netherlands ne Ecuador. Nyanzvi munyaya dzezvehutano Dr Mark Pandori vanova mukuru paNevada State Public Health Laboratory muAmerica vanoti kubatwa nechirwere ichi kechipiri kwevanhu ava munongedzo wekuti kunyangwe ukapora kubva kuCovid-19 unofanira kugara wakazvichengetedza kunyangwe wambopora kubva kuchirwere ichi. Vanokurudzira vanhu kuti vapfeke mamamask, kugeza maoko uye kusangoita magungano. No media source currently available  	https://www.voashona.com/a/murwiri-wekodzero-dzevanasikana-muzvare-betty-makoni-vobatwa-necovid-19-kechipiri/5716457.html
politics	MDC Inotungamirwa naVaNcube Yozvipira Kuita Mushandira Pamwe Musarudzo dza2018	Bato reMDC inotungamirirwa naVaWelshman Ncube rinoti richashanda nemamwe mapato kuitira kuti mubatanidzwa wemapato ukunde Zanu PF musarudzo dza 2018. Bato reMDC inotungamirirwa naVaWelshman Ncube rinoti richashanda nemamwe mapato kuitira kuti mubatanidzwa wemapato ukunde Zanu PF musarudzo dza 2018. Izvi zvabuda pamusangano weNational Council wekupedzesera gore rino waitirwa muHarare. Vachitaura papera musangano uyu, VaNcube vati bato ravo rapa hutungamiriri hwebato iri basa rekutaurirana nemapato ese anopikisa kuitira kuti vaumbe mubatanidzwa sezvo iri iyi nzira yega ingaite kuti vakunde bato riri kutonga reZanu PF. VaNcube vatiwo zviri pachena kuti vanhu vese munyika vari kuda kuti mapato anopikisa abatane musarudzo vakatiwo musangano wavo watambira chisungo cheMDC inotungamiririrwa naVaMorgan Tsvangirai pamusangano wayo weNational Council chekuti bato iri rakazvipira kushanda nemamwe mapato mukuumba mubatanidzwa uchakwikwidza Zanu PF. Vati kana izvi zvikabudirira mapato ese anopikisa achamiririrwa nemunhu mumwe chete musarudzo dzemutungamiri wenyika uye musarudzo dzeparamende mapato aya anenge achimiririrwa nenhengo imwe chete muconstituency yega yega. Vati pane nhaurirano dzavave kutoita nemamwe mapato uye zvinofadza kutipane chido chekubatana kubva kumapato akawanda munyika. Mutevedzeri waVaWelshman Ncube, VaEdwin Mushoriwa, vanotiwo zvimwe zvisungo zvabuda mumusangano wavo ndezvekuti bato iri richaita kongiresi yaro mukutanga kwegore rinoouya. Vatiwo musangano uyu waita chisungo chekuti vanofanira kuramba vachirwira kuti mitemo yesarudzo isandurwe kuti paitwe sarudzo dzakachena. Vatiwo mutemo unofanira kusandurwa kuti kana anenge akunda ogadzwa ipapo vachiti izvi ndizvo zvingadziviririre zviri kutika kuGambia uko mutungamiriri wenyika iyi akakundwa musarudz,o VaYahya Jamme, vari kuramba kubva pachigaro. Vatiwo izvi zvakaitika muZimbabwe muna 2008 apo VaMugabe vakakundwa musarudzo naVaTsvangirai asi vakaramba kubva pachigaro nekuti mapato anopikisa ange asina zano rekuti iota sei kutora masimba. VaNcube vati vanofara chose nezviri kuitwa neAfrican Union, ECOWAS neUnited Nations ku Gambia uye SADC inofanira kuitawo zvimwezvo kana pakaita anoramba kubva pachigaro akundwa muna 2018. Zvichakadai, sachigaro wemadzimai mubato iri AmaiMonica Ngwenya vaudza Studio 7 kuti madzimai akatoita chisungo pamusangano wavo svondo rapera chekuti vanofanira kupinda musarudzo vakawanda muna 2018. Nyanzvi munyaya dzematonmgerwo enyika dzinoti VaMugabe nebato ravo reZanu PF vane hunyanzvi hwekubira sarudzo zvekuti mapato anopikisa haakwanise kuvakunda kana akasabatana. Mapato anopikisa munyika ave kutoshanda akabatana muzvirongwa zvakasiyana siyana zvakaita seCoalition of Democtracts kana kuti Code neNational Electorla Reform Agenda kana kuti NERA. No media source currently available 	https://www.voashona.com/a/zimbabwe-coalition-bid/3646859.html
sports	‘TAGADZIRIRA LIVERPOOL’. . . tichigara hedu kuStodart: Chipandu	MUMAZUVA makumi matanhatu nemana ari kutevera, chikwata chenyika chemutambo wenetball – icho chinozivikanwa nezita rekuti maGems – chichange chotatsurana nedzimwe shasha dzemutambo uyu kuLiverpool, kuEngland.   Nyika gumi nenhanhatu dzichakwikwidza munhandare yeEcho Arena kubva musi wa12 kusvika 21 Chikunguru uye gadziriro dzemutambo mukuru uyu dzasvika kwamvura yacheka makumbo.   Mutungamiriri wesangano reZimbabwe Netball Association, Leticia Chipandu, anoti ari kushushikana nekugunun’una kuri kuita vamwe vatsigiri vemutambo uyu.   Izvi zvinobva pakuti mazuva mashoma adarika, vamwe vatsigiri vakanyunyuta vachiti sei maGems ari kugara kuMbare munguva yegadziriro dzavo?   Gurukota revechidiki, mitambo nezvekutandara, Dr Kirsty Coventry, vakanyorawo padandemutande reTwitter vachiti, “. . . kubva zvandakagara pasi nevatungamiri venetball gore rakapera muna Mbudzi, gadziriro dziri kufamba negwara chairo.   “Takavavimbisa rutsigiro rwuzere maringe neWorld Cup uye nazvino tiri kuvatsigira uye hatisi kuzosanduka.”   Chipandu anoti Hurumende iri kuvatsigira zvizere pagadziriro dzechikwata ichi.   “Hurumende iri kutsigira zvizere chikwata chemaGems mugadziriro dzeWorld Cup yatatarisana nayo munaChikunguru.   “Pari zvino, (Hurumende) yakatobhadhara imwe yemari inodiwa kuti tikwanise kukwikwidza mumitambo iyi.   “Imwe yemari yasara, Hurumende yakavimbisa kuti ichabhadhara zvizere nenguva inodiwa,” anodaro Chipandu.   Pari zvino chikwata ichi chiri kuUganda uko kwachiri kukwikwidzana necheko cheShe Cranes segadziriro dzeWorld Cup.   Chipandu anoti kuburirira kwerwendo urwu kunoratidza kuti Hurumende iri kutsigira zvizere chikwata ichi.   Panyaya yekugara kwemaGems kuMbare, Chipandu anoti Mbare Stodart Netball Complex ine nhoroondo yakakosha kuvatambi.   “Munhandare yeStodart Netball Complex mune hudzamu hurimo kuvatambi venetball, nhoroondo yatinovimba kuti yakatikoshera patiri kugadzirira World Cup.   “Takakokwa kunzi tiuye kuzogara kuBelvedere Technical Teachers’ College nekuZESA Training Grounds asi nzvimbo idzi takati tichazodzishandisa pane dzimwe gadziriro.   “Stodart zvakare ndiyo nzvimbo inozivikanwa nevatsigiri vedu, naizvozvo takaona zvakakosha kuti tigare ikoko kuitira vatsigiri,” anodaro.   MaGems anotarisirwa kusimuka musi wa7 Chikunguru akananga kuEngland.   Mukuenda mhiri kwemwakungwa, Chipandu anoti shuviro yavo ndeyekuti vasikana vose vari makumi maviri vari kuita gadziriro vaende.   Pagadziriro idzi, ndipo pachabviswa gumi nevana vachanotamba kuWorld Cup.   “Tinoda kutakura chikwata chose pakuenda kuEngland.   “Aka ndekekutanga kuti Zimbabwe isvike kuWorld Cup naizvozvo tinoda kuti vatambi vedu vaende vaine zvakakwana zvokunotambisa zvichireva kuti isu tinofanira kutsigirana neHurumende mukutsvaga rubatsiro,” anodaro Chipandu.   Patience Kabanda wekuSports and Recreation Commission anotsinhira kuti gadziriro dzechikwata ichi dziri kufamba negwara kwaro.   Anoti ZINA yakatoendesa magwaro ehurongwa hwayo naizvozvo Hurumende iri mubishi kuti igadzirise zvose zvinodiwa.   “Zvinosuwisa chaizvo kuti vamwe vari kutaura zvakasunama maringe negadziriro idzi, asi zvinova zvisiri izvo zviri kuitika.   “Gadziriro dziri mugwara uye seSRC, tiri kuvatsigira zvizere nekuvapa zvose zvinodiwa.   “Tinovimbisa kuti vasikana vachafamba zvakanaka kunomiririra nyika,” anodaro Kabanda.   Kumutambo weWorld Cup uyu, Zimbabwe yakaiswa muchikwata cheGroup A pamwe chete nenyika dzinoti Australia, Northern Ireland neSri Lanka.   Zimbabwe yakabudirira kupinda mumakwishu aya mushure mekunge yakunda mumitambo yemaAfrican Championships akatambirwa kuZambia muna Gunyana gore rakapera.   Uganda, South Africa neMalawi dzichanokwikwidzawo kuWorld Cup.	https://www.kwayedza.co.zw/tagadzirira-liverpool-tichigara-hedu-kustodart-chipandu/
sports	MaSpringboks ovimba naEtzebeth	wekuSouth Africa, Eben Etzebeth, ari kutarisirwa kutamba mutambo wake wekutanga achitambira nyika yake kubva zvaakapedzisira mwedzi 10 yadarika apo maSpringboks achatamba mumakwikwi eRugby Championship neArgentina kuKing’s Park musi weMugovera.   Murairidzi wemaSpringboks, Rassie Erasmus, akazivisa kuti kaputeni wegore radarika uyu akatenderwa nanachiremba kuti atambe uye anogona kutamba awa rekutanga apo vari kusangana nemaPuma.   Etzebeth akange ambomira kutamba zvichitevera  kukuvara kwaakange aita ruoko rwake uye nemusana.   “Utano hwake ndihwo hune nyaya nekudaro ndosaka tisiri kuzomuona achitamba maminitsi anodarika 60 svondo rino,” Erasmus anodaro.   “Tichangotambira matsamba kubva kunanachiremba vanamazvikokota. Ange achiita gadziriro dzakakwana nesu kubva pakapera mwaka wemaStormers weSuper Rugby, asi tange tichimirira tsamba yeutano hwake chete.   “Ndinoda kutangisa mutambi akaita saye mumutambo uyu pane kumutangisa akagara pabhenji. Kana tikatangisa mumwe mutambi obva akuvara mumaminitsi okutanga, tinochiona chimoto.”   Kudzoka kwaEtzebeth pamwe chete nevamwe vatambi vanosanganisira Wareen Whiteley anotamba paloose-forward nahooker Malcolm Marx kwabatsira kusimbisa chikwata ichi nekuwedzera huwandu hwevatambi vekusarudza.   Chikwata chaErasmus chakakunda England 2-1 pamusha munaChikumi.   “Takakomborerwa kuvatambi vekumberi, nguva yanga yareba tisina vatambi ava pamwe nemahooker chaiyo vakakwana muchikwata. Taive tizere nevepasi chete saka tave kusanganisa vatinavo nevanokwanisa kutisimudzira uye kuhwinisa chikwata chedu,” anodaro Erasmus. — Sportsmail Rugby	https://www.kwayedza.co.zw/maspringboks-ovimba-naetzebeth/
health	Hurumende Yotenda Kuti Vanhu Vave Kufa neKuratidzira kwaVanaChiremba	Sangano rinomirira ana chiremba vehurumende avo vari kuramwa mabasa parizvino rinoti munyika mungangosara musina anachiremba zvichitevera kudiwa kuri kuitwa madhokotera nezvipatara zviri kunze kwenyika. Mashoko aya anouya apo hurumnde yave kutenda kuti varwere vari kufa muzvipatara zvehurumende nekuda kwekutaridzira kwavanachiremba vave nemavhiki matatu vachiratidzira. Vachitaura nevatori venhau mu Harare neChina, mutauriri Zimbabwe Hospital Doctors Association, VaFrancis Rwodzi, vati kuramwa kwemabasa nana chiremba kucharamba kuchienderera mberi zvichitevera kutadza kuwirirana kuri kuita ana chiremba nehurumende panyaya yekuwedzerwa kwemari dzemihoro. Madhokotera ari kuramwa mabasa anoti anoda kuwedzerwa mari yaari kutambiriswa kubva pamadhora mazana maviri nemakumi masere nemaviri ($282) kusvika pamadhora chiuru nemazana maviri ($1200) asi hurumende inoti homwe yayo yakabooka zvekuti haikwanise kupa ana chiremba ava mari dzavari kuda idzi. Zvichakadai, VaRwodzi vati zvipatara zvekunze kwenyika zvizhinji zvirikukoka ana chiremba vemuZimbabwe kuti vanoshandira kuzvipatara izvi zvavati zvichaita kuti hupenyu huomere veruzhinji. VaRwodzi vati hurumende haina hany’a neraramo yavana chiremba uye vanoti hurumende inokoshesa kupa mari yakawanda kumadzishe asina basa guru raanoita muhupenyu hwevanhu ichisiya kubhadhara madhokotera zvine mwero. Zvichakadaro, munyori mukuru mubazi rezvehutano Dr Gerald Gwinji vanoti vanachiremba vari kuramwa mabasa vanofanira kuti vadzokere kumabasa. Vachitaura nebepanhau reHerald Dr Gwinji vanoti varwere vave kufa muzvipatara zvehurumende nenyaya yekuramwa mabasa kwavanachiremba. Dr Gwinji vanoti zvipatara zvehurumende zvinokwanisawo kudaidza vanachiremba kubva kumauto. Asi vanoti zvakakosha kuti vanachiremba vadzokere kumabasa nhaurirano dzichiitwa. Mashoko aDr Gwinji anoteverawo kurudziro yakapihwa negurukota rezvehutano Dr david Parirenyatwa yekuti vanachiremba vadzokere kumabasa asi hurukuro dzichienderera mberi. Asi mashoko aya anenge akatowedzera peturu mumoto nekuti vanachiremba muzvipatara zvekumatunhu makuru nemadiki vakabva vatangawo kuramwa mabasa. Sangano rakazvimirira reZimbabwe Peace Project raburitsawo mashoko richiti riri kushushikana nekuramwa mabasa kwavanavanachiremba richiti vanhu vave kurasikirwa nehupenyu. Sangano iri riri kuti riri kushushikana nemashoko akabuda mubepanhau reThe Southern Eye Newspaper nezuro ekuti pane varwere vana vakashaya kuMpilo nenyaya yekuramwa mabasa kwavanachiremba. Mune imwewo nyaya, sangano revanotengesa mumigwagwa re National Vendors Union of Zimbabwe, kana kuti Navuz, rinoti harisi kutambira hurongwa hwekanzuru yeHarare hwekuda kubvisa vanotengesa mumigwagwa pakati pedhorobha. Munyori musangano re Navuz, VaSamuel Wadzayi, vati sangano ravo, iro ravati rine nhengo dzinodarika zviuru gumi nezvitatu, riri kushushikana zvikuru nehuruongwa hwekanzuru iyo iri kuda kubvisa vese vanotengesera mumigwagwa mudhorobha. VaWadzayi vati sangano ravo rine nzira dzakawanda dzarichashandisa kurwisana nezviri kurongwa nekanzuru iyo yavati yakaronga kluvadzinga ichishanda pamwechete nemauto. Hatina kukwanisa kutaura naMeya we Harare, VaBernard Manyenyeni kana mutauriri wekanzuru VaLeslie Gwindi, kuti tinzwe divi rekanzuru panyaya iyi asi kanzuru inogara ichimhanyisana nevanotengesera mumigwagwa nguva nenguva. Mune imwewo nyaya zvakare, bhodhi resangano rinoshanda rakazvimirira re Crisis in Zimbabwe Coalition rinoti harisi kuzosuduruka pachisungo charo chekuti mutungamiri wesangano iri, VaMcDonald Lewanika, vasiye basa pakupera kwegore panopera nguva yavakasainira kuti vange vari mutungamiri wesangano iri. Sachigaro webhodhi re Crisis in Zimbabwe Coalition, VaDewa Mavhinga, vakaudza vatori venhau muHarare neChina kuti nyangwe zvazvo panga paine mukana wekunyorerana patsva kuti VaLewanika vapinde muchibvumirano chitsva, bhodhi ravo rakawona zvakakodzera kuti VaLewanika vasiye basa sezvo pane humbowo hwekuti havana kufambisa zvakanaka mari yesangano iri. Zvichakadaro, VaLewanika vanoti vari kuronga musangano mukuru wemasangano ese anove nhengo dze Crisis in Zimbabwe Coalition uchaitwa mwedzi uno uine chinangwa chekuchinja zvakabvumiranwa nebhodhi resangano iri asi VaMavhinga vati musangano uyu hauna zvaunoreva uye vati uri kunze kwemutemo. Mune imwe nyaya nemusi weChina wakare, mapositori gumi neumwechete vakabatwa vaine mhosva yekurova mapurisa nevatori venhau kuBudiriro uye vamwe vavo makumi maviri nevatanhatu vawanikwa vasina mhosva nedare. Vabatwa nemhosva ava vatongerwa kugara mujeri kwemakore mana. Mapurisa nevatori venhau vakarohwa nemapositori aya kuBudiriro mushure mekunge mapositori aya apomerwa mhosva yekutyora kodzero dzevana zvinosanganisira kurambidza vana kuenda kuchikoro.	https://www.voashona.com/a/zimbabwe-economy/2518119.html
politics	Amai Makarau Vobvuma Kuti Chirongwa cheBVR Chine Zvinetswa	Sachigaro wesangano reZimbabwe Electoral Commission, ZEC, Amai Rita Makarau, vanoti matambudziko ari kusangana nevanhu vari kuvhota vange vakaatarisira sezvo chirongwa chavo chekunyoresa vavhoti chichiri kutanga. ZEC yakatanga kunyoresa vanhu kuvhota nemusi weMuvhuro kunyange hazvo vamwe vari kuchema chema kuti havana ruzivo rwakakwana nezvechirongwa ichi. Mimwe michina inonzi yange ichimboramba kushanda zvakanaka kumatunhu makumi matanhatu nematatu munyika yose. Amai Makarau vasimbisawo kuti vanhu vanokwanisa kunyoresa nezvitupa zvesimbi uye vanofanira kuuya netsamba dzinoratidza kwavanogara kuti vakwanise kukurumidza kunyoreswa. ZEC inoti inotarisira kuti muchina mumwe chete unge uchinyoresa vanhu makumi masere pazuva. No media source currently available 	https://www.voashona.com/a/zimbabwe-makarau-admits-brv-failures/4037116.html
health	Vanhu Vabatwa neCoronavirus muHarare Voda Kusvika paZana	Huwandu hwevanhu vabatwa nechirwere checoronavirus muHarare chete hwasvika pamakumi mapfumbamwe nemasere kana kuti 98 apo bazi rezvehutano rinoti huwandu hwevanhu vabatwa nechirwere checoronavirus munyika yose hwasvika pamazana maviri nemakumi manomwe nemapfumamwe kana kuti 279. Vanhu vafa vachiri vana uye vapora vave makumi matatu nevatatu kana kuti 33. Vanhu gumi nevana vakabatwa nechirwere ichi neMugovera vose vakadzoka kubva kuSouth Africa. Harare ndiyo ine vanhu vakawandisa vabatwa nechirwere ichi, ichiteverwa neMatabeleland South ne Masvingo. Nyazvi munyaya dzezvehutano dziri kuyambirawo kuti munzvimbo dzinochengeterwa vanenge vadzoka kubva kunze kwenyika zvikuru vanouya nemabhazi hadzina kushambidzika uye kune huori hunotyisa vamwe vachinzi vabhadhare mari yechiokomuhomwe vasati vabuditswa kana kuti kuvhenekwa. Munyori mubazi rezvehutano VaNick Mangwana vachinyora padandemutande ravo vakatenda kune munhu akadzingwa basa paBelvedere Teachers College nenyaya yehuori uye inyaya yavanoda kuferefeta. Mutungamiri wesangano reCommunity Working Group on Health VaItai Rusike vanoti hurumende inofanira kuona kuti munzvimbo dziri kugara vanhu vanenge vadzoka kubva kune dzimwe nyika kana kuti maqurantine centres dzive dzine hutsanana kuti chirwere ichi chisapararire. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru zana nemakumi masere nemana nematanhatu kana kuti 184, 000 vabatwa nechirwere checoronavirus muAfrica. Vashaya vadarika zviuru zvishanu nemakumi manomwe nemumwe kuti 5,071. Vapora vanodarika zviuru makumi manomwe nemasere kana kuti 81,000. Huwandu hwevanhu vabatwa nechirwere checoronavirus pasi rose hwadarika mamiriyoni matanhatu nezviuru zvipfumbamwe kana kuti kuti 6,9 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nechirwere ichi. Pasi rose vanhu vafa nechirwere ichi vanodarika zviuru mazana mana kana kuti 400,000. Vapora vachidarika mamiriyoni matatu kana kuti 3 million. No media source currently available  	https://www.voashona.com/a/vanhu-vabatwa-necoronavirus-muharare-voda-kusvika-pazana/5453012.html
sports	Chikwata chakasimba: Mapeza	  MURAIRIDZI wemaWarriors — Norman Mapeza — anoti chikwata chake chiri kufanirwa kurwa semvumba musi weMugovera apo chiri kusangana neGhana mumutambo wemuGroup G wekurwira kuenda kumakwikwi eQatar 2022 World Cup gore rinotevera.   MaWarriors anotofanirwa kuhwina mutambo uyu kuti arambe ane mukana wekubudirira kuenda kuQatar sezvo kusvika pari zvino angokwanisa kuwana chibodzwa chimwechete kubva mumitambo miviri yaatamba.   Mumutambo wavo wekutanga, Warriors akaita mangange 0-0 neSouth Africa ndokuzokundwa wechipiri neEthopia unove mutambo uyo wakazoona sangano rinotungamira nhabvu reZifa richidzinga basa Zdravko “Loga” Logarusic aive murairidzi wechikwata ichi.   Zvichitevera kugadzwa kwakaitwa Mapeza kuti atsive Loga, Mapeza anoti chiremerera chikuru chaakapihwa kurairidza nyika yake nekudaro zvakakosha kuti varwe vamire. Achitaura nemusi weChipiri vasati vasimuka vakananga kuGhana, Mapeza akati zvakakosha kuti vagowana zvibodzwa zvizere kuAccra.   “Munhabvu, nguva dzose tinotambira kuhwina saka tiri kufanira kubata basa sebasa kuGhana nekuti nyika iri kutarisira zvikuru kubva kwatiri.   “Mutambo uyu wakatikoshera saka tichazama nepatinokwanisa kuunza zvibodzwa zvose nekuti tinoziva kuti hapana asingade kuhwina. Isu tinototamba mitambo yedu tichida kuhwina,” anodaro Mapeza.   Apo maWarriors ari kusangana neGhana kuAccra, achange ane vatambi vanotambira kuEngland vanoti Marvelous Nakamba weAston Villa, Jordan Zemura weAFC Bournemouth naTendayi Darikwa weWigan Athletic avo vakambokundikana kuuya kuzotamba mitambo yeSouth Africa neEthopia nekuda kwekuti Zimbabwe yakaiswa muboka rered list renyika dzinonzi dzine vanhu vakawanda vane chirwere cheCovid-19.   Vatambi ava vachangokwanisa kutamba mutambo wekuGhana chete asi havazokwanise kuzouya kuzotamba wemuno uyo uchasangana maWarriors neThe Black Stars svondo rinotevera musi weChipiri.   “Zvinofadza kuti kuGhana tichange tine chikwata chakasimba, tiine vatambi vedu vose saka tinofanira kubata basa sebasa. Mitambo yadarika, tange tichitamba takashota tisina vamwe vatambi vedu, apa tichange tinavo kuGhana uko tinofanirwa kubva nezvibodzwa.   “Mumutambo wekunoku ndiwo vatambi vekuEngland vasiri kutenderwa kuuya, asi zvakangonakawo nekuti iyo Ghana ine vayo vatambi vanotambira kuEngland vachatadzawo kuuya kuno,” anodaro Mapeza.   Apo maWarriors achatatsurana nemaBlack Stars, achange achishuvira kuti mutambo weSouth Africa neEthopia ugopera ari mangange kuitira kuti mukana wavo wekuenda kuQatar urambe uripo.	https://www.kwayedza.co.zw/chikwata-chakasimba-mapeza/
business	Vashandi veHurumende Voramba Kufanotambira Zana reMadhora, Voronga Kuramwa Mabasa	Mamwe masangano evashandi vehurumende atobuda pachena kare kuti nhengo dzawo hadzisi kuzotambira zana remadhora rinonzi nehurumende ichapa kuvashandi vayo nemusi weChishanu svondo rino kuti vawane chekufanoshandisa pavanenge vakamirira mihoro yavo yaChikumi, iyo ichauya mwedzi. Mutungamiri wesangano reProfessional Educators Union of Zimbabwe, VaWilson Makanyaire vanoti sangano ravo rimwe remasangano ane nhengo dzaramba kutambira mari iyi, vachiti ichi chituko chaicho kuvarairidzi. “Nhasi musangano wataita kuMarondera wekunzwa pfungwa dzevarairidzi unoratidza kuti havasi kuzotambira mari iyi. Varairidzi vari kuti kana hurumende ichida kutipa mari ngaitipe mihoro yedu yese yakakwana mwedzi uno,” VaMakanyaire vanodaro. Vanoti sangano ravo rasunga kuti varairidzi vapinde mukuramwa mabasa kana vasina kutambira mihoro yavo panosvika musi wa 1 Chikunguru. “Zvatiri kukumbira kuvarairidzi ndezvekuti zvisineyi kuti uri wesangano ripi, ngatibataneyi maoko tipinde mukuratidzira, tipinde mukuramwa mabasa nekuti ndiwo mutauro unoteererwa nemushandirwi,” vanodaro VaMakanyaire. No media source currently available Iri danho ratsigirwa nerimwe sangano revarairidzi, reProgressive Teachers’ Union of Zimbabwe, PTUZ, iro rinoti nhengo dzaro dzarambawo kutambira hurongwa hwehurumende uhwu. Mutungamiri wesangano iri VaTakavafira Zhou vanoti zana remadhora iri imari isina zvainovabatsira sezvo ichiperera kumabhanga. “Varairidzi vane zvikwereti kumabhanga saka mari iyi inobva yangobatwa ikoko isati yasvika kwavari. Kana vakaitambira mari yacho vachienda kumabasa, ko mhuri dzavo dzinosara dzichidyeyi?” VaZhou vanobvunza. VaZhou vanoti nhengo dzavo hadzisi kuzoenda kumabasa kubva musi wa 1 mwedzi unouya kusvika dzapiwa mihoro yadzo yakakwana. Vanoti vari kukurudzira vashandi vose vehurumende kuti vaende kumusangano wevashandi uchaitwa muHarare neMugovera, apo pachapiwa mukana vose vanoda kutaura zvavanofunga. No media source currently available Sangano reRural Teachers’ Union of Zimbabwe rakaudzawo Studio 7 kare kuti harisi kuzotambira zana remadhora iri, sezvo zvichiratidza pachena kuti hurumende haina hany’a nevashandi vayo. Munyori mukuru weRural Teachers’ Union of Zimbabwe, VasRobson Chere vakati nhengo dzavo dzichatora matanho ekuramwa mabasa kana dzisina kupiwa mihoro yadzo yaChikumi muna Chikumi, kwete muna Chikunguru sezviri kurongwa nehurumende. Ukuwo sangano reZimbabwe Teachers Association, Zimta rakaudzawo bepanhau reHerald kuti kunyange richiri kunzwa pfungwa dzenhengo dzaro pamusoro penyaya iyi, varairidzi vari kudya magaka mambishi sezvo vari kuramba kutambira mari isina kwainovasvitsa. 	https://www.voashona.com/a/zimbabwe-politics-civil-servants-salaries-ptuz-peuz/3397200.html
health	America Yobatsira Zimbabwe Kuti VanaChiremba naVanaMukoti Vasatapurirwe Zvirwere	Hurumende dzeAmerica neZimbabwe nemusi wenhasi dzakaparura chirongwa chemakore mashanu icho chakanangana nekudzivirira vanachiremba navanamukoti kuti vasatapurirwe chirwere cherurindi kana kuti TB. Chirongwa ichi chiri kuitwa nebazi rezvehutano nekuchegetedzwa zvakanaka kweavana nemamwe masangano akaita seveThe Union, Biomedical Research and Training Institute chiri kutsigirwa neveCenters for Disease Control vekuAmerica zvichiburikitsa nemari inopihwa nemutungamiriri wenyika yeAmerica pachirongwa chake chekurwisana neHIV chePresident’s Emergency Plan for AIDS Relief kana kuti PEPFAR. Vakafanobata chigaro chemukuru weCDC muZimbabwe Amai Laurie Fuller vati vari kutsigira chirongwa ichi nekuti vashandi vezvehutano vakakosha uye zvakawonekwa kuti hapana change chiri kuitwa kuvadzviriri kubva kuchirwere cherurindi kana kuti TB. Amai Fuller vanoti vachashandisa miriyoni yemadhora nechidimbu pachirongwa ichi mugore rekutanga. Vange vakamirira munyori mubazi rezvehutano pachiitiko chanhasi, Dr Angela Mushavi vanoti chirongwa ichi chakakosha chose kuvashandi vezvehutano munyika. Vanoti vashandi vehutano vari padambudziko rekutapurirwa zvirwere vari pababsa uye chirongwa ichi chichaita kuti vagare vachiongororwa nguva nenguva. Mukuru wesangano reThe Union iro rine hunyanzvi mukurwisana nechirwere cherurindi, Dr Christopher Zishiri vaudza Studio 7 kuti sangano ravo richabatsira nehunyanzi hwaro mukuronga chirongwa chekudzidzisa vanachiremba navanamukoti kuti vakangazvidzivirire sei kubva kuTB. Vanoti chirongwa ichi chakakosha chose nekuti hapana ange ari kutarisa vanachiremba navanamukoti pamwe nekuona kuti vazvidzivirira here kubva kuTB. Chirongwa ichi chinotarisirwa kuitwa muzvipatara nemumakirinika munyika yose. Zimbabwe ndeimwe yenyika gumi neina dzinevanhu vakawanda vanotapurirwa chirwere cherurindi. Nyanzvi munyaya dzehutano dzinoti zvikamu makumi manomwe kubva muzana zvevanhu vane chirwere cherurindi vanenge vaine hutachiwana hweHIV/AIDS kozotiwo vanhu vazhinji vane HIV/AIDS vanofa neTB. No media source currently available 	https://www.voashona.com/a/zimbabwe-matongerwo-enyika/3580719.html
politics	Vakarwa Hondo Vanoti Vari kuBatwa neSeri kweRuoko neHurumende	Vamwe vevakarwa hondo yerusunguko vanoti vari kusiiwa muzvirongwa zvakawanda zviri kuitwa nehurumende nepamusana pekuti vanotsigira mapato ezvematongerwo enyika anopikisana ne Zanu PF. Makore makumi matatu nemashanu Zimbabwe yawana kuzvitonga kuzere kubva kuhutongi hwevachena, vamwe vevakarwa muhondo yerusunguko iyi vanoti havasi kufara kuti havana chinobatika chavari kupihwa nehurumende. Mumwe wevanhu ava ndiVaJim Mbewe avo vanoti vari kufara zvikuru kuti hurumende yakazowumba bazi rakazvimiririra rinowona nezvevakarwa muhondo yeChimurenga. Asi VaMbewe kunyange hazvo vachifara nekuwumbwa kwebazi iri kwakaitwa nehurumende yaVa Robert Mugabe, varikurwadziwa nenyaya yekuti vakarwa hondo vazhinji vachiri kunonga svosve nemuromo. Mumwe wevakarwa hondo, VaJohannes Mbeko, vakatsigira zvakataurwa naVa Mbewe. VaMbeko vanoti vanotenda kuti hurumende yakazadzisa zvakatarwa nebumbiro idzva remitemo pakuremekedzwa kwevakarwa muhondo yeChimurenga kubudukidza nekuwumba kwayakaita bazi iri asi vanoti vari kutyira kuti vazhinji vavo vasiri muZanu PF hapana chavachawana sezvo bazi iri rakabuda pachena kuti ririkususukidza zvido zveZanu PF pamberi. Mutauriri weMDCT, VaObert Gutu, vanoti kunyange hazvo bumbiro idzva remitemo yenyika richicherechedza vakarwa muhondo, kubatwa kuri kuitwa vanhu ava nehurumende kunotopisa tsitsi. VaGutu, avo vanoti vakange vari mujibha munguva yehondo, ndeumwe weavo vakanyimwa minda pasi pechirongwa chekugovera ivhu kuvatema icho chakatangwa nehurumende yeZanu PF muna 2000 nepamusana pekuti inhengo yebato rinopikisa. Zvichakadaro, sachigaro wesangano ranaMujibha nana Chimbwido re Zimbabwe National Liberation War Collaborators Association, Amai Josephine Gandiya, vanoti parizvino sangano ravo riri kufara nemabatirwo arikuitwa nyaya dzevakarwa hondo yerusunguko nehurumende. Asi Amai Gandiya vanoti zvose zvichaitwa nebazi rinowona nezvevakarwa hondo zvinofanira kuitwa pasingatariswe kuti munhu anotsigira bato ripi rezvematongerwo enyika. Nekune rumwe rutivi, sangano revana vevarwi vehondo yerusununguko re Children of Zimbabwe National Liberation War Veterans’ Association rinoti kutatsurana kuri kuitwa muZanu PF panyaya dzekuti achatora matomhu kana VaMugabe vachinge vabva pachigaro ndiyani kwanhanhirawo kuvarwi vehondo yeChimurenga. Mutungamiri wesangano iri, VaInnocent Mhlanga vari kupomera chikwata cheZanu PF chiri kudaidzwa kuti Generation 40 kana kuti G40 mhosva yekusabata varwi vehondo zvakanaka. Chikwata che Generation 40 kana kuti G40 chinonzi chine vezvematongerwo enyika vechidiki vakawanda muZanu PF avo vanonzi vari kutsigira mudzimai wemutungamiri wenyika, Amai Grace Mugabe, kuti vagotora matomhu kana murume wavo abva pachigaro. Amai Mugabe vakambotaura pavaiatsvaga rutsigiro pamberi pekongiresi yeZanu PF yakaitwa muna Zvita wegore rapera kuti vaidawo chigaro chiri pamusoro pechehunyori muboka remadzimai re Women’s League chavainacho pari zvino asi vakazoti havanei nechigaro chemutungamiri wenyika avo vavanoti vanogona kutonga vagere pa wheelchair nepamusanana pekukura kwavaita. VaMhlanga vanoti vakarwa muhondo yerusununguko vanofanira kuremekedzwa zvisinei nenyaya dzekurwirana masimba kuri kuitwa mu Zanu PF. Zvisinei, munyori mubazi rinowona nezvevarwi vehondo, Retired Brigadier General Asher Walter Tapfumanei vanoti bazi ravo rakawumbwa pachitevedzwa mutemo nokudaro zvose zvinoitwa nebazi iri zviri pamutemo. VaTapfumanei vanoti hapana kusarura kunoitwa nebazi racho kuti anobatsirwa ndiyani vachiti vakarwa muhondo yerusunguko vane kodzero dzekusarudza kutsigira kana kusatsigira chero ripi bato zvaro munyika. Kunyange hazvo nguva yareba nyika yawana kuzvotonga kuzere, varwi vehondo yeChimurenga vazhinji varikungoramba vachingunun’una nemabatatirwo avari kuitwa nehurumende. Asi dzimwe nyanzvi munyaya dzezvematongerwo enyika dzinoti vakarwa hondo yerusunguko havafanire kungochema vachiti vakambopihwa mari yakawanda yemudyandigere uye vakawanawo mapurazi. No media source currently available  	https://www.voashona.com/a/zimbabwe-politics/3070171.html
sports	Shaya, ini naPeter tisu toga: Chunga	  SHASHA yakambonetsa munhabvu – Moses “Bambo” Chunga – anoti mushakabvu George “Mastermind” Shaya aive shasha uye aiyevedza kuona achitamba mutambo uyu zvekuti hakuna mumwezve ati asvika padanho rake.   Bambo anoti Shaya akasiya amutambidza “chimuti” chekutamba nhabvu iyewo ndokuzotambidza Peter Ndlovu. “Ukaona munhu wasvika pakupihwa zita rekuti Mastermind unenge uri padanho rekumberi kudarika vamwe vose. Mudhara ange ari kuseri kudarika vamwe vose.   “Tarasikirwa zvikuru,” anodaro Chunga.   Anoti pavatambi vose vakatamba nhabvu muZimbabwe, hakuna anosvika panaShaya.                               Peter Ndlovu   Anoti Shaya paakasendeka shangu dzake dzenhabvu, akabva atambidza “chimuti” chehunyanzvi kwaari icho akazopawo kunaPeter Ndlovu.   “Munyika muno pakutamba nhabvu, Shaya ndiye ari pamusoro kotevera ini waakapa chimuti, kuchizoti Peter Ndlovu. Hakuna mumwe ati asvika padanho redu tiri vatatu,” anodaro Bambo.   Anoti mukukura kwake, akadzidza zvakawanda kubva kunaShaya uyo waanoti aive nerudo rukuru.   “Mudhara aive nerudo rukuru. Ndakadzidza zvakawanda kubva kwaari, asi chikuru rudo rwaairatidza kwandiri nevamwe vatambi.      Moses Chunga    “Aida chaizvo kutiona tichisvika kure nemutambo uyu saka aitikurudzira kuti tishande nesimba. Ndakaterera mashoko ake ndikasvika kure nenhabvu,” anodaro Chunga.   Shaya ari kutarisirwa kuvigwa mangwana Muguvoera kumarinda eWarren Hills, muHarare uye Hurumende ndiyo iri kubatsira pakurufu nekuvigwa kwake.	https://www.kwayedza.co.zw/shaya-ini-napeter-tisu-toga-chunga/
politics	Crisis in Zimbabwe Coalition Inoti SADC neAU Ngadzizeye Nyaya yeKusagadzikana muZimbabwe neMozambique	Sangano reCrisis in Zimbabwe Coalition rinoti richayedza kuita hurukuro nevamiriri vedzimwe nyika vemuSADC kuti vakurudzire vatungamiri venyika dzemuAfrica kuti vazeye matambudziko akatarisana neZimbabwe neMozambique arinoti anogona kukonzera matambudziko kunyika dzekuchamhembe kweAfrica. Izvi zvakabuda pamisangano yakaitwa nesangano iri kuMozambique yakapetwa nemusi weMugovera. Crisis in Zimbabwe yakaita misangano nebato riri kutonga reFrelimo, vemakereke nevemasangano akazvimirira oga. Kunyangwe hazvo sangano iri riri kuti muZimbabwe hamuna kugadzikana munyaya dzezvematongerwo enyika, bato riri kutonga reZanu-PF rinoti munyika hamuna matambudziko uye rakatoramba kutambira vanamutongi gava kubva kuSouth Africa. Asi vebato guru rinopikisa reMDC Alliance vanoti munyika mapindwa naPongwe. Mutauriri weCrisis in Zimbabwe Coalition VaMarvelous Khumalo vanoti hondo iri kuMozambique pakati pehumende nevanopfurikidza mwero vanotsigira chikwata cheIslamic State uye kusagadzikana munyaya dzezvematongerwo enyika muZimbabwe kunofanira kuzeyiwa kumisangano yeSADC neAfrican Union. No media source currently available  	https://www.voashona.com/a/crisis-in-zimbabwe-coalition-inoti-sadc-neau-ngadzizeye-nyaya-yekusagadzikana-muzimbabwe-nemozambique/5831515.html
health	Nyanzvi dzeHutano Dzoshushikana neKushomeka kweVanhu Vari Kubaiwa Nhomba yeCovid-19	Nyanzvi dzezvehutano dzinoti dziri kushushikana zvikuru nekushomeka kwevanhu vari kuzvipira kubaiwa nhomba yekudzvirira Covid-19 kunyange hazvo pave nezvirongwa zviviri zviri kufambiswa nguva imwe chete zvinoti Phase 1 ne Phase 2. Nemusi weChina vanhu vanokwana mazana matatu nemakumi mapfumbamwe nevashanu, kana kuti 395, ndivo chete vakazvipira kubaiwa nhomba iyi, kuchitiwo nemusi weChitatu vanhu makumi mashanu nevanomwe, 57, ndivo bedzi vakabaiwa nyika yose. Huwandu hwevanhu vabaiwa nhomba kubva patanga chirongwa ichi hwakasvika pazviuru makumi mana nevaviri, kana kuti 40 002. Phase 1 yakanangana nekubayiwa kwevashandi vari mune zvehutano, mapurisa nemauto pamwe nevanoshanda kumiganhu yenyika, kuchitiwo Phase 2 ichinanganawo nekubayiwa kwevarairidzi, vashandi vemumahotera, vemakereke, pamwe nevakwegura. Vashandi vezvehutano ndevamwe vanonzi havasi kuzvipira kubaiwa nhomba yekudzivirira Covid-19 yeSinoPharm yakabva kuChina iyi. Hurumende yakazivisa kuti ine tarisiro yekubaya vanhu mamiriyoni gumi senzira yekudzivirira kutapuriranwa kwehutachiwana. Asi mukuru weCommunity Working Group on Health, VaItai Rusike, vanoti kana pakasave nedzidziso yakasimba chikamu chepiri chePhase chinogona zvakare kuita sechikamu chekutanga kushaya vanhu vanozvipira kunobayiwa. VaRusike vanoti havaone hurumende ichisvika pamamiriyoni gumi, kana kuti zvikamu makumi matanhatu kubva muzana zvevana veZimbabwe, zvainotarisira kuti zvichabaiwa nhomba iyi nyika yose kunze kwekunge yashanda zvakasimba nemasangano evashandi mukushambadza nhomba iyi kuti itambirike muvanhu. Asi mutauriri webazi rezvehutano, VaDonald Mujiri, vaudza Studio 7 kuti zvirongwa zvekubaya vanhu nhomba zviri kufamba hazvo zvakanaka, uye vakaparurawo zvirongwa zvekukwezva veruzhinji kuti vabaiwe nhomba iyi, izvo zvave kuitawo kuti vashandi vari muboka rezvehutano vakawanda vatambire nhomba iyi. No media source currently available 	https://www.voashona.com/a/zimbabwe-vaccination-program-slow-itai-rusike-community-working-group-on-health/5821001.html
business	PTUZ Inoti Varairidzi Vachenge Vachishanda Zuva Rimwe Chete paSvondo	Sangano rinomiririra varairidzi, reProgressive Teachers Union of Zimbabwe (PTUZ), rinoti mari yakapiwa vashandi vehurumende senzira yekuvabatsira, yakatopera isati yatambirwa mushure mekunge hurumende yakwidza mutengo wemafuta ekufambisa dzimotikari. Mutungamiri wesangano iri, Doctor Takavafira Zhou, vaudza Studio7 kuti varairidzi vari musangano ravo vachange vachingoshanda zuva rimwe chete, reMuvhuro, pasvondo kusvika nyaya yemihoro yevarairidzi yagadziriswa. Doctor Zhou vashora gurukota rinoona nezvevashandi, Muzvinafundo Paul Mavhima, pamwe chete negurukota rinoona nezvemari, Muzvinafundo Mthuli Ncube, vachiti havasi kumboteerera zviri kutaurwa nevashandi. Studio7 haina kukwanisa kubata makurukota aya kuti tinzwe divi ravo. No media source currently available    	https://www.voashona.com/a/zimbabwe-ptuz-says-teachers-will-work-one-day-every-week-takavafira-zhou/5253752.html
health	Mutemo Unorambidza Vanhu Kufambafamba Wotadzisa Vanorarama neHIV/Aids Kuwana Mishonga Yavo	Rimwe sangano rinorwira kodzero dzevanhu, reCentre for Natural Resource Governance, rinoti vamwe vanorarama nehutachiwana hweHIV vagere kumaruwa ari kure vari kukundikana kuenda kunzvimbo dzehutano dzavanositorera mishonga yavo yemaARVs. Mukuru wesangano reCentre for Natural Resource Governance, VaFarai Maguwu, vanoti vanhu vanodarika mazana mashanu ezviuru vanorarama nehutachiwana hweHIV/Aids vari vari kumaruwa vari kukundikana kuwana chekufambisa kuti vanotora mishonga yavo panguva ino yekurambidzwa kufamba kwevanhu senzira yekudzivirira kupararira kweCoronavirus. VaMaguwu vanoti izvi zviri kukonzerwa nemutemo wakadzikwa nemutungamiri wenyika, VaEmmerson Mnangagwa, unorambidza vanhu kufambafamba kwemazuva makumi maviri nerimwe, senzira yekudzivirira kupararira kwehutachiwana hwe coronavirus. Vanoti matunhu avawana nyunyuto iyi anosanganisira reMutasa kuManicaland pamwe neHwange kuMatabeleland North. VaMaguwu vanoti mabhazi ari kubvumidzwa kufamba chete munguva yemushanda kwemutemo wekurambidza vanhu kufambafamba ndeehurumende eZUPCO, ayo vanoti haasvike kunzvimbo dzakawanda dzine vanhu vane matambudziko ava. Sangano reNational Aids Council rakazivisa svondo rapera kuti riri kukurudzira vanorarama nehutachiwana vose kuti vange vaine mishonga yemwedzi mitatu munguva ino yekusafamba kwevanhu kuitira kuti vange vakazvidzivirira zvakakwana. VaMaguwu vanoti sesangano, vanoona sekuti hurumende yaifanirwa kushanda nemasangano akazvimirira oga, uyewo kuti iendese mishonga iyi munzvimbo dziri kumaruwa idzi dzakaita sezvikoro nemakiriniki kuitira kuti vanhu ava vakwanise kuwana mishonga yavo pedyo. No media source currently available 	https://www.voashona.com/a/zimbabwe-coronavirus-antiretrovirals-farai-maguwu/5369757.html
business	Nyanzvi Dzokurudzira Hurumende Kuti Igadzirise Dambudziko reMari Munyika	Nyanzvi munyaya dzezvehupfumi dziri kuyambira hurumende kuti ikasarovanisa misoro nevashandi nevashandirwi, Zimbabwe ichadzokera kumakore ekuma 2007 uko mitengo yezvinhu yaikwira katatu pazuva. Nemusi weMuvhuro, Zimbabwe National Statistics Agency kana kuti Zimstats yakazivisa kuti inflation yemunyika yakwira kusvika pazvikamu makumi matatu nechiga chimwe kubva muzana kana kuti 31.01% kubva pazvikamu makumi maviri nezviga makumi masere nemashanu kubva muzana kana kuti 20,85%. Aka ndekekutanga mitengo yezvinhu ichikwira zvakadai mukati memakore gumi. Zimstats inoti mitengo yezvinhu zvakaita sechingwa, zvinwiwa nehembe ndizvo zvapa kuti mitengo yezvinhu ikwire. Kukwira kwemitengo uku kuri kupesana zvikuru nemashoko egurukota rezvemari, Muzvinafundo Mthuli Ncube, avo vainge vati inflation mukupera kwegore yaizopera iri pazvikamu makumi maviri nemashanu kubva muzana kana kuti 25%. Asi imwe nyanzvi munyaya dzezvehupfumi muAmerica ichidzidzisa paJohns Hopkins University, Muzvinafundo Steve Hanke, vanoti inflation yemuZimbabwe yakatodarika zana kare kare uye yananga kumakore ekuma2008 apo vanhu vakaomerwa nehupenyu zvisina mukare akamboona. Vaimbova gurukota rezvemari, Doctorr Simba Makoni, vanoti zvainge zviri pachena kuti inflation ichakwira zvakanyanya nenyaya yemashandisirwo ari kuitwa mari munyika zvikuru kuda kuenzanisa dhora rekuAmerica nemari yemaRTGS nemabond. Mashoko aya anotsinhirwao nenyanzvi munyaya dzehupfumi vachishanda nesangano reLabour and Economic Development Research Institute of Zimbabwe, Dr Godfrey Kanyenze. Munyori mukuru musangano reZCTU, VaJaphet Moyo, vanoti vashandi vakaomerwa zvakanyanya sezvo zvinhu zvaramba zvichiita chamurambamhuru. Ko zviri kunzi naVaNcube vakwanisa kuisa mari parutivi inosvika mamiriyoni makumi maviri nemapfumbamwe emadhora mukushanda kwavo? Vachipindura, Dr Makoni vati chiri kunetsera hurumende inyaya yekungoita gudziramukanwa. Kugadzirisa dambudziko iri, nyanzvi munyaya dzezvehupfumi dziri kukurudzira mutungamiri wenyika, VaEmmerson Mnangagwa, kuti vasiyane nemari dzebond notes nemaRTGs uye kumutsiridza nyaya dzekurima kuti nyika isarasikirwe nemari yekunze. Vamwe vari kukurudzirawo kuti hurumende igadzirise hukama hwayo nedzimwe nyika kunyanya America nenyika dziri muEU kuti isabatwe seyakageza negoka munyama. No media source currently available  	https://www.voashona.com/a/hurumende-inonzi-isiyane-nemari-yemartgs-nemabond/4706019.html
politics	America Inoti VaMnangagwa Vakaita Sarudzo Dzakachena Vachabvisirwa Zvirango	Senator Chris Coons vebato remaDemocrats vachimiririra Delaware muAmerica vanoti kana mutungamiri wenyika VaEmmerson Mnangagwa vakazadzikisa chivimbiso chavo chekuita sarudzo dzakachena ivo nevamwe vebato riri kutonga remaRepublicans vachashanda zvakasimba kuona kuti zvirango zvakatemerwa vamwe vakuru vehurumende zvabviswa. VaCoons vakashanya kuZimbabwe mavhiki apera asi vanoti kunyangwe hurumende yakavimbisa kuvandudza zvinhu kuti paitwe sarudzo dzakachena, zviri pachena kuti hurumende yave kudya manonoko uye sarudzo dzave kuswedera. Mapato anopikisa uye masangano akazvimirira anoti pane zvakawanda zvinoda kuvandudzwa. No media source currently available	https://www.voashona.com/a/america-inoti-vamnangagwa-vakaita-sarudzo-dzakachena-vachabvisirwa-zvirango/4373612.html
politics	Vanhu muZimbabwe Vopa Pfungwa Dzavo neKukunda kwaVaTrump muSarudzo dzekuAmerica	Kukunda kwaVaDonald Trump musarudzo dzekuAmerica kwatambirwa zvakasiyana siyana muZimbabwe. Vamwe vanoti vange vachida kuti Amai Hillary Clinton vakunde asi vamwe vanoti kukunda kwaVaTrump kuchaunzwa pfungwa dzitsva dzehutongo munyika iyi. VaTrump vebato remaRepublicans vakakwanisa kuzvika mavhoti mazana maviri nemakumi masere nemapfumbamwe ukowo Amai Hillary Clinto vebato remaRepublicans vaine mavhoti mazana maviri ane gumi nemasere. MuAmerica dunhu roga roga rinenge riine mavhoti anonzi Electoral College zvichienderana nehuwandu hwevanhu vanenge vari mudunhu racho. Munhu anotanga kusvika mavhoti mazana maviri nemakumi manomwe ndiye anenge akunda musarudzo. VaTawanda Karombo ndeumwe wevange vachitsigira vaTrump uye vange vaine mufaro mukuru. VaKarombo vati Amai Clinton vange vabata mabasa akawanda ehutungamiriri saka havana chitsva chavaizounza mukutungamirira America. VaOstallos Siziba vanorwira kodzero dzevanhu uye vachiita zvidzidzo zveInternational Relations kuUniversity of Zimbabwe vati kukunda kwaVaTrump chinofanirwa kuve chidzidzo kuvatungamiriri vemuAfrica kuti sarudzo dzinofanirwa kuve dzejekerere. VaElijah Mutemeri vekuZimbabwe Congress of Trade Unions vaudza Studio 7 kuti kunyangwe zvazvo vange vachida kuti Amai Clinton vakunde, vati semunhu anoda hutongo rwejekerere vanogutsikana nezvadiwa nevagari vekuAmerica. Vatiwo vane chivimbo chekuti VaTrump havazosiyi Africa ichitambura. Amai Charity Mandishona vaudza Studio 7 kuti vabatikana zvikuru nekukunda kwaVaTrump vakati vange vasingadi VaTrump nekuti vanofunga kuti vane rusaruraganda. Amai Lorraine Sibanda vanotungamirira sangano reZimbabwe Chamber of Informal Economy Associations vati kukundwa kwaAmai Clinton kunoratidza kuti handinyore kuti vanhukadzi vawane zvigaro zvepamusororo. VaWisborn Malaya vataurawo neStudio 7 vati vakabatira hura mumaoko kuti VaTrump vachaenderera mberi nekuzadzikisa zvavaitaura zvinosanganisira kusada vanhu vanobva kune dzimwe nyika uye kutaririra vanhukadzi pasi Asi VaAlois Mutizira imwe nyanzvi munezvekudyidzana nedzimwe nyika vati havaoni kudyidzana kweAmerica nedzimwe nyika kuchichinja nekukunda kwaVaTrump. VaTapiwa Mashakada munyori mukuru munyaya dzehupfumi mubato reMDC vashorawo VaTrump vakati vakatyityidzira vavhoti nekuti vacharamba zvinenge zvabuda musarudzo kana vachinge vakundwa. No media source currently available 	https://www.voashona.com/a/zimbabwe-matongerwo-enyika/3589061.html
business	Mitengo yeZvinhu Inokwira Izvo Zvoomesera Vakawanda	Mitengo yezvinhu munyika inonzi iri kuramba ichikwira izvo zviri kusiya vanhu vakawanda vari parumana nzombe. Gwaro rakaburitswa neZimbabwe National Statistics Agency, Zimstat, rinoratidza kuti mitengo yezvinhu yakakwira nezvikamu zviri pakati, zvinosvika 0,21 kubva muzana kubva mumwedzi waKurume wegore rapera kusvika Kurume wegore rino. Imwe nyanzvi mune zvehupfumi vachishanda nesangno reLabour and Economic Development Research Institute of Zimbabwe, Doctor Prosper Chitambara, vanoti zvinhu zvinogona kunge zvakaita kuti mitengo ikwire zvinosanganisira mafuta ekufambisa. Doctor Chitambara vanotiwo imwe nyaya inogona kunge iri yekuparurwa kwakaitwa mari yerudzi rwema bond note nehurumende, izvo zvakaita kuti mari iwande mumisika. Dzimwe nyanzvi mune zveupfumi dzinotiwo kudzikwa kwemutengo weStatutory Instrument 64, uyo unorambidza kupinzwa munyika kwezvigadzirwa zvekunze kunogona kunge kuine chekuita nekukwira kwemitengo uku. Zvekudya zvakaita semafuta ekubikisa zvinonzi ndizvo zvazara muzvitoro zvemunyika, asi mafuta anobva kunze achiri kuwanikwa mumisika mitema sezvo achiri kupinzwa munyika zviri kunze kwemutemo. Mitengo yezvinhu inonzi yakakwira kekutanga mukati memwedzi makumi maviri nemipfumbamwe mushure mekunge yadzikira zvakanyanya kutanga muna Kukadzi wegore ra2014. Izvi zvakaita kuti zvinhu zvigare muzvitoro zvisina anotenga sezvo mari yaitenderera munyika yaive shoma, kana kuti deflation. No media source currently available 	https://www.voashona.com/a/zimbabwe-politics-economy-inflation-chitambara/3813225.html
politics	Zvizvarwa zve Zimbabwe Zvoratidzira Kutsigira Mauto eZimbabwe	Zvizvarwa zveZimbabwe zviri muWashington DC nematunhu akapoteredza zvakaungana neMugovera pamuzinda weZimbabwe uri mu Washington DC zvichitsigira zviitiko zviri kuitika kumusha, zvichitevera kupindira kwemauto mune zvematongerwo enyika, uye kumanikidzwa kwaVaMugabe nebato ravo re Zanu PF, kuti vasiye chigaro, izvo zviri kutsigirwawo neveruzhinji. Mumwe wevakaronga kufora uku, Muzvare Shingi Mangwiro, vanoti vashamiswa nekubuda kwakaita zvizvarwa zveZimbabwe, kunyange hazvo kwaitonhora zvekukwidza hamba mumuti. No media source currently available Ukuwo zvimwe zvizvarwa zveZimbabwe zvinonzi zvakabva kumatunhu ari kure akaita se Pennsylvania, New Jersey, New York, Virginia ne Maryland Zvizvarwa zve Zimbabwe nevamwe vanofarira Zimbabwe vanogara ku Texas, vaunganawo paCity Hall muDallas vachiratidzira kutsigira kwavo zviri kuitika kuZimbabwe. Mumwe wevakaratidzira Dr. Prisca Ngondo, vanoti vanotarisira kuti Zimbabwe itange patsva uye vanotarisira kuti dzimwe nyika hadzipindire munyaya yekupindira kwemauto mukutongwa kwenyika. No media source currently available 	https://www.voashona.com/a/zimbabwe-solidarity-demonstrations-in-dallas-texas-to-support-zimbabwe-national-army/4125147.html
business	Masangano Akazvimirira Okurudzira Vanhu Kuti Varambe maBond Notes	Vemasangano akazvimirira vakabvumirana nhemusi weMuvhuro kuti vataure neve ruzhinji kuti varambe mabond notes ari kuda kuparurwa ne hurumende mwedzi uno. Vemasangano anoshanda akazvimirira vakabvumirana kuti vapinde muvanhu vachiva kurudzira kuti vatore matanho nehurongwa hwekuda kuunza mabond notes aya. Sachigaro wesangano reCrisis in Zimbabwe Coalition rinove raronga musangano uyu, Muzvare Sally Dura, vati zvakakosha kuti veruzhinji vasarambe vakapeta mawoko avo ivo vachitsutsumwa. Muzvare Dura vati vabvumiranawo zvakare kuti veruzhinji vazeye nyaya yehuwori hwatekeshera munyika zvikuru sei muhurumende. Doctor Patson Dzamara, avo vanoshanda nesangano reOccupy Africa Unity Square vaudza musangano uyu kuti chave kudikanwa ndechekuti munhu wese apinde mumigwagwa achiratidzira kudzamara zvido zveveruzhinji zvazadziswa. Imwe nyanzvi munyaya dzezvehupfumi uye vachishanda nesangano re Labor and Economic Development Research Institute of Zimbabwe, Doctor Godfrey Kanyenze vati chanyanyonetsa ndechekuti vari muhurumende vari kuswerotambisa nguva vachitarisa kuti achatora matomhu kubva kumutungamiri wenyika VaRobert Mugabe ndiyani vasingaite zvinoda kuitwa kuti hupfumi hwenyika huvandudzwe. Vatiwo misangano iri kuitwa nagavhuna webhanga guru renyika VaJohn Mangudya ne veruzhinji inoratidza pachena kuti hurumende iri kuda kudzosa mari yemuZimbabwe nerweseri sezvagara zvichitaurwa nevari kupikisa hurongwa hwemabond notes uyu. VaMangudya neMuvhuro vakaita musangano nevagari vekuBanket vachiti vari kutsanangurira veruzhinji masevenzeserwo achaitwa mabond notes. RBZ inoti mabond notes achashandiswa semubairo kune vanenge vachitengesa zvinhu kunze kwenyika kana kuti export incentive. VaMangudya vanotiwo mabond notes achaparurwa mukupera kwemwedzi uno. No media source currently available   	https://www.voashona.com/a/zimbabwe-matongerwo-enyika/3585359.html
business	VaMthuli Ncube Voronga Kupa Bazi reHutano Mari Shoma Pane Yariri Kuda	Bazi rezvehutano rakumbira paramende neChipiri kuti ione kuti rapihwa mari yakawanda pabhajeti regore rinouya mushure mekunge bazi rezvemari razivisa bazi rehutano kuti richawana mazana matanhatu ane makumi masere nepfumbamwe emamiriyoni emadhora, $689 million chete. Asi bazi iri rakanga rakumbira bhiriyoni nemazana matatu emamiriyoni emadhora, $1.3 billion, inodiwa kuti bazi iri rikawanise kuita basa raro nemazvo. Munyori mubazi rezvehutano nekuchengetedzwa kwevana, Dr Gerald Gwinjni, vaudza komiti inoona nezvehutano kuti huwandu hwemari yavari kuda mubhajeti regore rinouya, hwakaderedzwa nebazi remari riri pasi paVaMthuli Ncube nezvikamu makumi mashanu kubva muzana sezvo hurumende iri kufunga kuti bazi ravo richawana mari kubva kune dzimwe nyika pamwe nemasangano anoshanda akazvimirira. Dr Gwinji vati handi pese pavanobatsirwa nemari yakawanda nemasanangano anoshanda akazvimirira. Vatiwo zvakakosha kuti paramende ione kuti hurumende yaisa mari yakawana kumabasa ehutano. Vatiwo munyika munogona kuita dambudziko guru kana masangano anoshanda akazvimirira akamira kubatsira bazi ravo nemari. Vati zvakakosha kuti hurumende izadzisewo chiga cheAbuja Declaration chekuti dzihurumende dzinofanira kuisa zvikamu gumi nezvishamu kubva muzana zvemabhajeti adzo kuti hutano husimukire munyika. Hurumende yave nemakore akawanda ichitadza kuita izvi vati. Dr Gwinji vakumbirawo nhengo dzeparamende kuti dzibatsire bazi ravo kuitira kuti ripihwe mari yese yemutero weHealth Levy iyo inobatwa pese panotengwa Airtime yembozhanhare sezvo pari zvino riri kupihwa zvikamu makumi mashanu kubva muzana zvemari iyi. Vati vanotarisira kuwana mamiriyoni makumi mana nemasere emadhora gore rinouya kubva pamari iyi uye vanotarisira kushandisa zhinji yacho kumaruwa. Dr Gwinji vati zvikamu makumi manomwe nezvisere kubva muzana zvemari yese yavachapihwa gore rinouya ichaenda kumihoro yevashandi uye haitokwani sezvo vachida kupinza vamwe vashandi vakawanda basa. Vati makirinika nezvipatara zviri kuvakwa hazvina varapi uye vanoda kupinza vashandi zviuru zvitatu nemazana maviri nemakumi matatu, kubva pazvinzvimbo zviuru zvitanhatu nemazana masere ane makumi manomwe nezvishanu. Vatiwo vanoda kuti hurumende itange kubhadharira vakweguri utsanana sezvo pari zvino vari kubhadharirwa nemasangano anoshanda akazvimirira ayo, asingashande mumatunhu ese munyika. Nhengo yekomiti iyi, Amai Nomathemba Ndlovhu, vaudza Dr Gwinji kuti yavo haisi kufara nezviri kuitika muzvipatara zvakaita seKaranda kuMashonaland Central iyo inobatsira vanhu asi isina rubatsiro kubva kuhurumende. Vamwewo vati havasi kufara kuti pane zvipatara zvizhinji zvakavakwa zvisati zvavhurwa pamwe nekuti vanhu vave kunzi vatenge mishonga nemadhora ekuAmerica ayo asiri kuwanikwa nyore munyika. Dr Gwinji vati matambudziko esearipo nekuti hurumende iri kutadza kupa bazi ravo mari inorikwanira kuitira kuti ripe vanhu hutano hwakanaka. Pari zvino hurumende inoisa zvikamu makumi mana nezvipfumbamwe kubva muzana mubhajeti rehutano, Global Fund inoisa zvikamu gumi nezvisere kubva muzana, kozotiwo mamwe masangano ndiwo anotora zvimwe zvikamu zvasara. No media source currently available 	https://www.voashona.com/a/health-ministry-complains-about-low-budget-allocation/4635646.html
sports	‘Ngatichitarisai AFCON’	  SHASHA yakambonetsa munhabvu iri mubati wepagedhi weRio Tinto nemaWarriors — Raphael Phiri — inoti yave nguva yekutanga kuvaka chikwata chakasimba chichanomirira nyika kumutambo weAfrica Cup of Nations (AFCON) kuCameroon gore rinotevera.   Zvichitevera kukundwa kwakaitwa maWarriors neGhana mumitambo miviri yadarika, inoti 3-1 kuGhana ne1-0 muno nemusi weChipiri, mukana wemaWarriors wekuramba vachirwira kuenda kuQatar World Cup wakabva wapera.   Chikwata chenyika ichi pari zvino changokwanisa kuwana chibodzwa chimwechete kubva mumitambo mina zvekuti kunyangwe chikahwina mitambo miviri yasara, hapana zvazvichashandura.   Muhurukuro neKwayedza, Phiri anoti murairidzi wemaWarriors — Norman Mapeza — anofanirwa kushandisa mitambo miviri yasara yechikwata chake muboka reGroup G, iyo ichatambwa munaMbudzi, neSouth Africa uye neEthiopia kugadzirira kuenda kuCameroon.   “Isu senyika zvekufunga kuenda kuWorld Cup zvichiri kure nesu nekuti hatisati tambotora mikombe mikuru yakaita seAFCON asi tinofunga zvekuenda kuWorld Cup.   “Ngatitange tambotsviriridza muno muAfrica nekunetsa kuAFCON pamwe nekukunda zvikwata zvikuru zvakaita seGhana, ndiko kuti tigotange kufunga zveWorld Cup nekuti uko kunoenda shasha. Taenda kuAFCON kakawanda chaizvo asi hapana zvatamboita zvinobatika taenda ikoko.   “Kazhinji tinogara tichingochema-chema tichiti hatiwane mitambo yehushamwari yekugadzirira, miviri yasara ngatiishandise kuita gadziriro dzedu nekuvaka chikwata chedu,” anodaro Phiri. Jimmy Cliff, sezita raPhiri remadunhurirwa iro aizivikanwa naro munhabvu, anoti zvakakosha kuti chikwata chemaWarrioirs chivakwe patsva chiine vatambi vechidiki.   Anoti vatambi vakaita saBrendan Galloway naJordan Zemura vachiri vadiki uye remangwana ravo rakajeka.   “Tine vatambi vakawanda vechidiki, ngavashevedzwe chikwata chemaWarriors chovakwa kubva pavatambi ava. Ngatisangorambe tichingoshevedza madhara chete nekuti vapera, pave kudiwa vechidiki kuti vatakure chikwata ichi kuenda mberi,” anodaro Phiri.   Kubva asendeka shangu dzenhabvu, Phiri ave kuita basa rekurairidza mutambo uyu izvo zvakamuona achirairidza zvikwata zvinosanganisira Golden Valley iyo yaikwikwidza muDivision One.   Pari zvino akavamba chikwata chake cheEiffel Flats United icho chiri kukwikwidza muDivision Two. Zvakadaro, sachigaro wesangano reFriends of the Warriors – Edward Chimedza – anotsinhira mashoko aPhiri achiti maWarriors anofanirwa kushandisa mitambo miviri yasara kuvaka chikwata chichaenda kuAFCON.   “Yave nguva yekutanga gadziriro dzekuenda kuAFCON, mitambo miviri yasara ngaishandiswe kuvaka chikwata chedu chakasimba.   “Zifa ngaipe Norman Mapeza rutsigiro rwose kuti avake chikwata chake chakasimba. Iye zvino haisi nguva yekungoshandura-shandura varairidzi pose pose, tinoda kuti pave nemurairidzi wavanopa kana kondirakiti yemakore mashanu anyatsoshanda kuvaka chikwata chakasimba chaicho,” anodaro Chimedza.	https://www.kwayedza.co.zw/ngatichitarisai-afcon/
health	Zimbabwe neBotswana Dzoita Mushandira Pamwe paCovid-19	Zimbabwe neBotswana dzakaita chibvumirano chekubairana nhomba yeCovid-19 zvizvarwa zvadzo zvinogara munyika mbiri idzi. Izvi zvakaziviswa negurukota rinoona nezvekudyidzana nedzimwe nyika, VaFrederick Shava, avo vakati danho iri rakatorwa nokuti chara chimwe hachitswanyi inda. VaShava, avo vari murwendo rwemazuva matatu ekubvakachira nyika nhatu dzinoti South Africa, Botswana neNamibia, vakati hurongwa uhu hwakabvumiranwa mumusangano wavakaita negurukota rinoona nezvekudyidzana nedzimwe nyika muBotswana, VaLemogang Kwape. Kuburikidza nehurongwa uhu, VaShava vakati nyika mbiri idzi dziri kutarisira kusvika pachinhanho chekuti kupararira kwedenda iri kuve kushoma nekukurumidza. Vakatiwo kana nyika mbiri idzi dzikakwanisa kuderedza kupararira kweCOVID-19, musangano wechitatu weZimbabwe/Botswana Bi-National Commission uri kutarisirwa kuitirwa mudhorobha reVictoria Falls mumwedzi mishomanini iri kutevera. Studio7 haina kukwanisa kunzwa divi rehurumende yeBotswana panyaya iyi nokuti VaKwape vanga vasingabatike panharembozha yavo sezvo vari murwendo rwekubvakachira Lesotho. Nyanzwi munyaya dzehutano uye vari chiremba pachipatara chikuru cheNyangabgwe Referral Hospital mudhorobha reFrancistown, VaTarisai Garanevako vaudza Studio7 kuti Zimbabwe ndiyo ichakohwa pahombe kuburikidza nechibvumirano ichi. Chimwe chizvarwa cheZimbabwe chinorarama nekutenga nekutengesa mudhorobha reGaborone, Muzvare Florence Manzungu, vagamuchira hurongwa uhu vachiti COVID-19 inotoda kuisa misoro pamwe chete. Pari zvino, Botswana yabaya nhomba vanhu vanosvika zviuru makumi matanhatu ruzhinji rwavo vari vashandi vezvehutano, mapurisa, masoja nevebazi rinoona nekupinda nekubuda kwevanhu munyika. Nyika iyi ine vanhu vanodarikazviurumakumimashanu nemazabna masere vabatwa neCovid-19,uye vafa nechirwere ichi vari mazana manomwe nemakumi manomwe nevana. No media source currently available 	https://www.voashona.com/a/zimbabwe-and-botswana-sign-covid-19-pact/5899913.html
business	Kushaikwa kweMari yeKunze Kwokonzeresa Kushomeka kweDoro neZvinwiwa	"Kambani yeDelta inoti yasarirwa nedoro nezvinwiwa zvakaita sekokokora (Coca Cola) zvevhiki rimwechete chete nekuda kwekushaikwa kwemari kubva kubhanga guru renyika reReserve Bank of Zimbabwe. Nekuda kwekushomeka kwemari, makambani makuru munyika anopihwa mari kubva kuRBZ kuti atenge zvinhu kubva kunze kwenyika. Kambani yeDelta inonziwo ine zvikwereti zvakakura. Asi zvinhu zvinenge zvisina kumira zvakanaka kubhanga iri nenyaya yekuti mari yekunze iri kunetsa kuwana. Mukuru we‎Management Solutions (Pvt) Ltd, VaLuxon Zembe, vanoti zvinhu zvinotambudza zvikuru kune vemabhizimusi, zvichiratidza zvakare kuti nyaya yemari yekune dzimwe nyika ichiri kunetsa muZimbabwe pari zvino. ""Kana makambani makuru anogadzira zvekudya akaita seDelta aakupa yambiro yakadaro zvinoratidza kuti zviro zvedu hazvina kumira zvakanaka,"" VaZembe vanodaro. No media source currently available  "	https://www.voashona.com/a/zimbabwe-economy-delta-beverages-foreign-currency-beer-shortage/4387139.html
business	Doctor Manyika veBuild Zimbabwe Vokurudzira Kuti Vanhu Vasakanganwa Kwavakabva	"Chimwe chizvarwa cheZimbabwe, Doctor Noah Manyika vanogara kuCharlotte, kuNorth Carolina muAmerica vari kuita zvakawanda kukurudzira vana veZimbabwe, vangave kumusha kana kunze kwenyika, kuti vavake nyika yechipikirwa. Doctor Manyika vanoshanda nesangano reBuild Zimbabwe, iro vakavamba vaine chinangwa chekuti vabatsire vana nezvipfeko, mabhuku pamwe nevirongwa zvinorodza pfungwa. Asi vanoti vakazorivhurirawo kune vamwe vana veZimbabwe kuti vaite mubata pamwe semajuru mukuumba nyika. ""Build Zimbabwe chirongwa chandaiita makore gumi nemashanu adarika nechinangwa chekuti Zimbabwe ibudirire kana munhu wese akawana chaanoita mukuvaka nyika. Asi ndakazoti, kwete, kwete, regai ndidaidzed vamwe vana veZimbabwe tivake tiri pamwechete,"" vanodaro Doctor Manyika. Vanoti sangano ravo iri rine zvirongwa zvakawanda zvariri kuita mumatunhu akasiyanasiyana enyika, zvinosanganisira kuvaka dzimba dzine mitengo yepasi mumaguta ari munyika senzira yekubatsira vanhu vakawanda kuti vawane pekugara pakakodzera. No media source currently available "	https://www.voashona.com/a/zimbabwe-politics-build-zimbabwe-doctor-noah-manyika/3469185.html
politics	Masangano Akazvimirira Okwezva Vanhu Kunonyoresa kuVhota Kuburikidza neMimhanzi	Vanhu vane chitsama vaungana mumusha weCowdray Park muBulawayo neSvondo vachiona vaimbi vakasiyana-siyana pamwe nekunyoresa kuti vagokwanisa kuvhota pasi pechirongwa chaitwa nemamwe masangano anoshanda akazvimirira ega. Masangano aya anga achishanda nesangano reZimbabwe Electoral Commission mukuedza kukurudzira vanhu kuti vanyorese kuti vagokwanisa kuvhota musarudzo dzichaitwa gore rino. Vamwe vevanhu ava, vanosanganisira vechidiki, vange vachinyoresa kuti vagokwanisa kuvhota kekutanga muhupenyu hwavo. Mumwe wevanhu vakadaro ndiKindness Mukume uyo ati ange asati awana mukana wekunyoresa achitiwo azokwezvwa kuuya kuzonyoresa nenyaya yekuti anga auya kuzoona vamwe vevaimbi vange varipo sezvo achifarira zvemumhanzi. Mumwezve wechidiki Muzvare Shamiso Ncube, avo vane makore makumi maviri nemana ekuberekwa, ndemumwe wevanyoresawo kuti vagokwanisa kuvhota pachiitiko ichi, vachiti vange vasati vanyoresa nekuti vange vave nekanguva vari kuSouth Africa. VaTawanda Chimhini vanove mukuru wesangano reElection Resource Centre, rinove rimwe remasangano ange ari muchirongwa ichi, vati vakatanga kushandisa chirongwa chekushandisa vaimbi kuedza kukwezva vanhu kuti vanyorese kuvhota kubvira gore rapera. Vati chirongwa ichi vari kuchiita senzira yekuedza kukurudzira vanhu kuti vanyorese kuti vagokwanisa kuvhota, kunyanya munzvimbo dzine vanhu vashoma vari kuita izvi. VaChimhini vatiwo kunyange hazvo chirongwa cheMop-Up chave kupera, chirongwa chekuedza kukwezva vanhu ichi chinobatsira sezvo kunyoreswa kwevanhu kucharamba kuchienderera mberi kusvika kumazuva gumi nemaviri mushure mekunge zuva rekuvhota ratarwa zviri pamutemo. Mukuru wezvesarudzo mudunhu reBulawayo Amai Sithembiso Khupe vati chirongwa chanhasi chavabatsira zvikuru pakusimudzira huwandu hwevanhu vauya kuzonyoresa kuti vagokwanisa kuvhota. Chirongwa cheBVR Mop-Up, icho chakatanga musi wa10 Ndira, chinotarisirwa kupera nemusi weChina 8 Kukadzi. Dunhu reBulawayo ndiro rine vanhu vashoma vanyoresa pamatunhu ose ari munyika. Vanhu zvikamu makumi mashanu nezvinomwe kubva muzana ndivo vanyoresa kusvika pari zvino mudunhu iri. Vanhu vanopfuura mamiriyoni mashanu nezviuru mazana maviri ndivo vanyoresa kuti vagokwanisa kuvhota munyika mose kusvika pari zvino. ZEC inoti yakanga yakatarisira kunyoresa vanhu vanosvika mamiriyoni mashanu. No media source currently available 	https://www.voashona.com/a/zimbabwe-human-rights-bvr-politics/4238326.html
business	Sangano reVarairidzi, reARTUZ, Rokurudzira Varairidzi Kutora Zororo reKugadzirisa Matambudziko Avo	Rimwe sangano revarairidzi, reAmalgamated Rural Teachers’ Union of Zimbabwe, ARTUZ, rinoti riri kukurudzira varairidzi vane matambudziko anoda kugadziriswa nechimbichimbi kuti vatore zororo remazuva mashanu ekugadzirisa matambudziko avo kutanga neMuvhuro 16 kusvika Chishanu 20 mwedzi uno, inove svondo inouya. Mutungamiri wesangano iri, VaObert Masaraure vanoti mutemo unobvumidza varairidzi kutora zororo iri, iro rinonzi Compassionate Leave, pasi pechikamu 41 (g) chemutemo yePublic Service kana kuti Public Service Regulations. VaMasaraure vanoti varairidzi vakatarisana nematambudziko akawanda ari kukonzerwa nemari dziri pasi dzavari kutambiriswa anoda kugadziriswa, uye vanoti havaoni vakuru vezvikoro vachinyima varairidzi mukana uyu. Studio 7 haina kukwanisa kunzwa kubva kuPublic Service Commission panyaya iyi. No media source currently available	https://www.voashona.com/a/6571570.html
sports	Basketball yogeda-geda	MURAIRIDZI wechikwata chebasketball cheJBC Basketball Club — Addison Chiware — anoti vatambi vakawanda vemutambo uyu vanoda kuziva remangwana ravo zvichitevera kumiswa kwakaitwa mitambo yose gore rapera senzira yekudzivirira kupararira kwechirwere cheCovid-19.   Chiware, uyo akamborairidza chikwata chenyika chebasketball, anoti Covid-19 yakavhiringidza zvakawanda mumutambo uyu zvekuti havachazive kuti vodii kuti udzoswe.   “Vatambi vedu vazhinji vave nemibvunzo yakawanda zvikuru, vanoda kuziva kuti remangwana ravo rakamira sei uye zvichafambiswa sei kuti mutambo uyu udzoswe.   “Vatambi vaitoraramiswa nemutambo uyu uye vamwe vaitoushandisa kuti vagokwanisa kuwana mikana yekuenda kunze kwenyika saka kana usingatambwe mukana wekutengwa nezvikwata zvekunze hapatorina.   “Covid-19 iyi yavhiringa zvakawanda. Saka isu tave kungomirira kuti zvinhu zvinake chete.   “Ndiyo nzira yega inoita kuti zvitifambire uye mutambo uyu udzoke pasina chinokanganisa,” anodaro Chiware.   Gore radarika rave kunopera, zvikwata zvebasketball zvakasiyana zvakange zvave kutanga kuita gadziriro paine tarisiro yekuti mutambo uyu waigona kuzodzoswa asi zvose zvakaenda mudondo nekuda kwekunyuka zvakare kweCovid-19.   “Pane patakambotanga kugadzirira tikafunga kuti zvave kuendeka manje asi takabva tadzoserwa shure neCovid-19 yakatanga kunyuka zvekare.   “Izvezvi kana mutambo uyu ukanzi wadzoka zvichatitorera nguva sezvo vatambi vave nenguva huru vasingatambe,” anodaro Chiware.	https://www.kwayedza.co.zw/basketball-yogeda-geda/
sports	Vogadzirira kupanana zvematsenganzungu	  VATAMBI vetsiva vane chitsama votarisirwa kubandana mumutambo wePound for pound Knockout Covid Boxing Series uchatambwa nemusi wa5 Chikumi kuHarare Showgrounds.   Mutambo uyu uri kurongwa neDeltaforce Boxing iyo inotungamirirwa naClyde Musonda uye uchaona vatambi 16 vachirwa mumitambo misere.   Mutambo mukuru pazuva iri uchange uri waFreeman Mabvongwe uyo acharwira bhande reZimbabwe Welteright naPeterson Machinjike.   Clyde Musonda, anove zvakare murairidzi wevatambi vetsiva vazhinji, anoti mutambo uyu uchabatsira zvakanyanya sezvo vatambi vange vave nenguva ndefu vasingakwikwidze zvichitevera kumiswa kwakaitwa mitambo yose munaKurume gora rapera senzira yekurwisa kupararira kwechirwere cheCovid-19.   Anoti chishuvo chavo kuona vatambi vari kusimukira vachiwaniswa mikana yekukwikwidza nekugadzira mazita avo kuitira kuti vagonorwira mabhande akasiyana kunze kwenyika.   “Isu chishuwo chedu kuona vatambi vetsiva vachisimukira nekuwana mikana yekugadzira mazita avo. Nekuda kweCovid-19, mitambo yange yakamiswa uye vatambi hupenyu hwavo hwakakanganiswa zvikuru. Saka isu taronga mutambo weKnockout Covid, tinoda kuirwisa kuti ngaiende Covid-19 itisiye tiite mabasa edu atange tajaira hupenyu hwedu hudzokere pahwainge huri kare,” anodaro.   Mutambo wePound for pound knockout Covid boxing series ndewechipiri wetsiva kurongwa muno kubva mitambo payakapihwa mvumo yekunzi ichiitwa munyika.   “Tiri palockdown, taienda nevamwe vatambi kunze kunyika dzakaita seTanzania vachinokwikwidza ikoko, asi vange vari vashoma. Saka iye zvino vatambi vakawanda vave nemukana wekuzoenda kunorwira kunze kwenyika asi hunge vakatamba zvinonwisa mvura mitambo yatinovarongera muno,” anodaro Musonda.	https://www.kwayedza.co.zw/vogadzirira-kupanana-zvematsenganzungu/
health	Kusagadzirisa Zvipatara Ndiko Kunonzi Kwakapa Kuti VaMugabe neVamwe Vatungamiri veAfrica Vafire Kunze	"Vaimbova mutungamiri wenyika muchakabvu Robert Mugabe vakashaya kuSingapore vachirapwa chirwere chegomarara muna 2018 vari kurangarirwa zvakasiyana nevana veZimbabwe nevekunze. VaMugabe vakaita sevamwe vatungamiri vemuAfrica vanoenda kunorapwa nekufira kunze kwenyika dzavo vanosanganisira vaive mutungamiri wenyika yeZambia, VaMichael Sata vakafira kuLondon, vaive mutungamiri wenyika iyi zvekare VaLevy Mwanawasa vakashaikira kuFrance, mutungamiri wehurumende yeEthiopia VaMeles Zenawi vakashaikira kuBelgium, VaOmar Bongo vekuGabon vakashaikira kuSpain nevamwe. Nyanzvi munyaya dzezvematongerwo enyika vachidzidzisa paFriends University kuKansas Dr Moses Rumano vaudza Studio 7 kuti veruzhinji vanorangarira VaMugabe zvakasiyana siyana sezvo kune rimwe divi vane mabasa avakabata akasimudzira nyika senyaya yedzidzo nenyaya yekupa ivhu kuvatema kunyengwe hazvo chirongwa ichi chisina kunyatso itwa zvakanaka. Kune rimwe divi vanorangarirwa semutongi aitonga nedemo uye asina kugadzirisa zvinhu zvakadayi sezvipatara nehupfumi hwenyika zvakazokonzera kuti vasarapwe munyika nevana vavakapa dzidziso yepamusoro, ""Zvinosiririsa kuti VaMugabe vakazoshaikira kuSingapore, dai vakange vakagadzirisa zvipatara panguva yehutongi hwavo vakarapirwa munyika vachipepwa nevana vevhu avo vakapa dzidzo yakanaka asi ikazoparadzwa nehuwori nehutongi husiri wejeketrere,"" Dr Rumano vaudza Studio 7. No media source currently available Vamwe vemhuri yavo vaudza Studio 7 kuti Amai Grace Mugabe nevana vavo vari kuSingapore kwakashaikira VaMugabe parizvino vachivarangarira.   "	https://www.voashona.com/a/zimbabwe-africa-mugabe-legacy/5574196.html
politics	Bato reNCA Rokwirira VaMugabe Dare	Bato rinopikisa reNational Constitutional Assembly, NCA, rinoti ratuma magweta aro kuti akwire kudare repamusoro soro reConstitutional Court, achimisa mutungamiri wenyika, VaRobert Mugabe, kugadza vatevedzeri vavo vaviri richiti zviri kunze kwebumbiro remitemo yenyika. Mutauriri webato iri, VaMadock Chivasa, vanoti bumbiro remitemo idzva rinoti VaMugabe vaifanirwa kunge vakadoma vatevedzeri vavo vaviri sarudzo dzichangopera, kwete kuzozviita kwapera gore sarudzo dzaitwa. VaChivasa vanoti bato ravo riri kutevera Sixth Schedule paragraph 14 sub-paragraph iyo vanoti inoti VaMugabe vaifanirwa kudoma vatevedzeri vavo vaviri pasina kunonoka. Imwe nyaya inonzi naVaChivasa iri mugwaro ravo riri kuenda kudare ndeyekuti hutungamiri hwenyika hwaVaMugabe nevatevedzeri vavo vaviri hahunawo munhukadzi sezvinotarisirwa munyika ine vanhukadzi vakawanda kudarika vanhurume. VaChivasa vanoti magweta avo eMbidzo, Muchadehama and Makoni achaendesa mapepa aya chekutanga neChishanu mangwanani. VaMugabe vari kutarisirwa kutoresa mhiko VaEmmerson Mnangagwa pamwe naVaPelekezela Mphoko sevatevedzeri vavo vaviri. Imwe nyanzvi munyaya dzemitemo inodzidzisa paKent University kuBritain, Doctor Alex Magaisa, vanoti nyaya yeNCA inonakidza kutevera. Vanoti chikamu chemutemo chiri kushandiswa nebato iri nechinonzi chakashandiswawo naVaMugabe zvinonetsa kunyatsonzwisisa asi vanoti dare repamusorosoro iri rinogonawo kuramba kutambira nyaya iyi. Zvichakadaro, bato reMDC T rinotiwo riri kuronga kuroverera VaMugabe nemhosva yekutyora bumbiro remitemo nekudzinga kwavakaita mutevedzeri wavo, Amai Joice Mujuru, kubva pachigaro richishandisa nhengo dzaro mudare reparamende. Mutauriri webato iri, VaObert Gutu, vaudza bepanhau reNewsDay kuti VaMugabe vakazvidza bumbiro renyika nekudzinga kwavakaita Amai Mujuru, vachiti mutevedzeri wemutungamiri wenyika anofanirwa kudzingwa chete pachiteverwa bumbiro renyika. No media source currently available 	https://www.voashona.com/a/zimbabwe-politics-nca-constitution/2555308.html
business	Zimpapers Yoshorwa neKudzinga Vashandi Mabasa Zvisina Tsarukano	Masangano anomirira vatapi venhau munyika anoti haasi kufara nekudzingwa mabasa zvisina tsarukano kweshandi nekambani yeZimbabwe Newspapers uye masangano aya anoti achagara pasi nehurumende nechinangwa chekuti kambani iyi isiye katsika aka. Masangano aya, ayo ari pasi peMedia Alliance of Zimbabwe anoti anoshushikana zvikuru nekuti vashandi vekambani iyi vatatu vanoti, VaMunyaradzi Huni vanga vari mutevedzeri wemupepeti webepanhau rekambani iyi reThe Sunday Mail, nevamwe vakuru weimwe nhepfenyuro yekambani iyi yeCapiTalk VaNapoleon Nyanhi naMuzvare Ruvheneko Parirenyatwa vakadzingwa mabasa mazuva mashonana apfuura pasina zvikonzero zvakajeka. Hatina kukwanisa kunzwa kubva kuZimpapers panyaya iyi asi vanoziva zviri kuitika vanoti kudzingwa kwevatatu ava kune chekuita nezvematongerwo enyika. Zvinonzi mashandiro evatatu ava haana kufadza vamwe vakuru vakuru muhurumende. Mukuru anoona nezvekufambiswa kwezvirongwa muMedia Alliance of Zimbabwe, VaNigel Nyamutumbu, vaudza Studio 7 kuti havasi kufara nemabatirwo akaikaitwa nyaya yevatatu ava. Vanoti vaitarisira kuti zvinhu zvichashanduka muhurumende itsva yaVaMnangagwa asi hapana chasanduka sezvo vatapi venhau vari kuramba vachidzvinyirirwa. VaNyamutumbu vakurudzirawo vatapi venhau kuti vaite basa ravo pachena vasina divi ravakarekera uyewo vati makambani ese ezvekutapwa kwenhau anofanira kuvhara kana asingade kuremekedza kodzero dzevatapi venhau dzavanopihwa nebumbiro remutemo wenyika. Imwe nhengo yebhodhi rinomirira vapepeti venhau munyika reZimbabwe National Editors Forum, VaBarnabas Tondhlana vaudza Studio 7 kuti zvakaitwa nekambani yeZimpapers hazvina kunaka. Vanoti kunyange mutapi wenhau akakanganisa anofanirawo kubatwa zvine hunhu kwete kubatwa sembwa. Media Alliance of Zimbabwe inoti zvaitwa neZimpapers zvinoratidza pachena kuti hurumende itsva iyi haina hurongwa hwekuti vatapi venhau vashande vakasununguka uye inoti zvakaoma kuti munhu aite mutapi wenhau muZimbabwe. Pakapinda VaMnangagwa panyanga muna Mbudzi gore rapfuura Zimpapers yakadzinga vamwe vatori venhau vaifungidzirwa kuti vainge vakarerekera kuvanhu vanonzi ndivo vaifurira vaimbove mutungamiriri wenyika, VaRobert Mugabe, vakaita sevaive gurukota rezvedzidzo yepamusoro VaJonathan Moyo. Nhengo dzesangano reMedia Alliance of Zimbabwe dzinosanganisira masangano anoti Media Monitoring Project Zimbabwe, Media Institute of Southern Africa (Zimbabwe chapter), Zimbabwe Union of Journalists (ZUJ), Zimbabwe National Editors’ Forum (ZINEF), Gender and Media Connect (GMC), the Media Centre, the Zimbabwe Association of Community Radio Stations (ZACRAS), the Voluntary Media Council of Zimbabwe (VMCZ) and the African Community Publishing Development Trust (ACPDT). No media source currently available 	https://www.voashona.com/a/zimbabwe-zimpapers-media-alliance-dismissals/4551929.html
politics	Magweta eVeritas Anoti ZEC Inofanira Kuudza Mapato Anopikisa Ari Kudhinda Magwaro ekuVhotesa	Magweta anoshanda nesangano reVeritas iro rinoongorora mitemo inenge iri mudare reparamende anoti bumbiro remutemo rinosungira sangano rinoona nezvesarudzo reZimbabwe electoral commission kuti risume mapato anopikisa kuti magwaro ekuvhotesa kana kuti maballot papers ari kudhindwa kupi kuti nyaya dzesarudzo munyika dzisaite mutauro. ZEC inoti sezvo nguva yekuita sarudzo yave pedyo, yave kutsvaga vanodhinda mapepa aya nechimbi chimbi. Asi vanopikisa vange vachiti vanoda kuti zviitwe pajekerere pachikokwa makambani akawanda kuti sarudzo dzisabirirwe. Mutemo unosungirawo ZEC kuti isume mapato ari kukwikwidza huwandu hwemapepa anenge adhindwa uye anenge aendeswa kunzvimbo yose yekuvhotera. Veritas inoti hapana chinokanganisa ZEC kuti izivise vanopikisa kuti kambani yavakasarudza kudhidha mapepa ndeipi uye kukoka a nhumwa kunoona kunenge kudindwa mapepa acho. Mutungamiri wenyika vaemmerson mnangagwa vave kutarisirwa chero nguva kudoma zuva resarudzo sezvo senate iri kutarisirwa svondo rino kutambira bhiri rekuvandudza mitemo yesarudzo. Nyanzvi munyaya dzehumhizha mumichina yekuvhotesa kana kuti BVR Doctor Samuel Chindaro vanoti kubirira sarudzo dzeBVR kunogona kuti netsei asi mitemo inodzikwa nemapato inogona kukanganisa jekerere musarudzo. No media source currently available 	https://www.voashona.com/a/magweta-everitas-anoti-zec-inofanira-kuudza-mapato-anopikisa-ari-kudhinda-magwaro-ekuvhotesa/4392643.html
business	Sangano reARTUZ Ronyunyuta Kuti Nhengo Dzaro Dziri Kuramwa Mabasa Dzave Kutyisidzirwa	Kuramwa mabasa kwenhengo dzesangano revarairidzi vekumaruwa, reAmalgamated Rural Teachers’ Union of Zimbabwe, ARTUZ, kwapinda muzuva rechina nhasi, sangano iri richiti dzimwe nhengo dzaro dzinosanganisira munyori mukuru, VaRobson Chere, dzave kutyisidzirwa nevanofungidzirwa kuti vasori pamwe nenhengo dzebato reZanu PF. Studio 7 haina kukwanisa kunzwa divi reZanu PF kanawo divi rehurumende panyaya iyi. Asi mutungamiri weARTUZ, VaObert Masaraure vanoti kune vakaita musangano ku Acturus mudunhu reMashonaland East kunove kunodzidzisa VaChere, vachida kuti mudzidzisi uyu abviswe pachikoro ichi. VaMasaraure vanotiwo hakusi kuActurs chete kwavari kusangana nekutyisidzirwa kwenhengo dzavo, sezvo varairidzi vari kusangano nedambudziko iri mune mamwe matunhu. Asi vanoti huwandu hwevarairidzi vari kuramwa mabasa huri kuramba huchiwedzera zuva nezuva vachiti ongororo yavo inoratidza kuti varairidzi vangangoda kusvika pazvikamu makumi mana kubva muzana ndivo chete vaenda kumabasa mune zvimwe zvikoro. Varairidzi vanoti vari kuda kuti mihoro yavo idzoserwe pamari dzavaitambira muna Gumiguru 2018, uye kuti vanyorerane zvibvumirano nehurumende zvekuti vabhadharwe kunyoresa vana bvunzo. Studio 7 yakundikana kubata mutauriri webazi redzidzo yepasi, VaTaungana Ndoro, kuti tinzwe kuti kuramwa mabasa uku kwakanganisa zvakadii dzidzo muzvikoro? No media source currently available  	https://www.voashona.com/a/zimbabwe-artuz-claims-that-its-striking-members-are-being-victimized/6318336.html
business	VaMnangagwa Voenda kuChina Mukuyedza Kugadzirisa Hupfumi hweNyika	Mutungamiri wenyika, VaEmmerson Mnangagwa, vainge vachitarisirwa kusimuka manheru eChishanu vachienda kuChina kumusangano weForum on China-Africa Cooperation. Musangano uyu wakanangana nezvekutengeserana kweChina nenyika dzemuAfrica. VaMnangagwa vakatarisana nedambudziko guru rekugadzirisa nyaya dzezvehupfumi munyika. Zviri kubuda kubva kubazi reZimbabwe National Statistics Agency kana kuti Zimstats zviri kuratidza kuti zviri kutengwa neZimbabwe kunze kwenyika zvakawedzera nezvikamu makumi matatu nezvitanhatu kubva muzana. Mari yezviri kutengwa kunze kusanganisa mafuta ekufambisa dzimotokari nemagetsi nezvimwe zvirimwa yasvika pabhiriyoni imwe chete nezviuru mazana mashanu emadhora zvichienzaniswa negore rapera mukati memwedzi minomwe pasingaverengwe Ndira nemwedzi wapera sezvo michina yeZimra inonzi yaisashanda zvakanaka. Asi mukuru weConfederation of Zimbabwe Industries, VaSifelani Jabangwe, vanoti Zimbabwe yakakwanisawo kuti wedzerei zvayakatengesa kunze uye ine zvakawanda zvainokwanisa kudzidza kubva kuChina. Vati China yaimbotatarika seZimbabwe isati yatanga kugadzirisa zvinhu kuburikidza nekuvandudza makambani ayo ichitora mienzaniso kubva kune dzimwe nyika. No media source currently available  	https://www.voashona.com/a/vamnangagwa-voenda-kuchina-mukuyedza-kugadzirisa-nyaya-dzezvehupfumi/4552682.html
politics	Dare Rinoudza Muzvare Mamombe, Muzvare Chimbiri naMuzvare Marova Kuti Vaise Mapasipoti Avo Mumaoko eDare	Dare ramejasitiriti ratura mutongo wekuti mumiriri weHarare West muparamende, Muzvare Joanna Mamombe, nevamwe vavo vaviri, vasvitse magwaro avo ekufambisa kudare. Vatatu ava, avo vanoti vakatochwa vari muhusungwa, vari kupomerwa mhosva yekutyora mitemo yakadzikwa nemutungamiri wenyika yeCovid-19 Regulations. Vachitura mutongo wavo pachikumbiro chakasvitswa nehurumende chekuti zvakaturwa nedare pachikumbiro chevatatu ava zvivandudzwe, mutongi wedare, Amai Vongai Muchuchuti Guriro, vati Muzvare Mamombe nevamwe vavo vanoti Muzvare Cecilia Chimbiri naMuzvare Netsai Murova, vasvitse mapasipoti avo panokwana nguva dza 4 neChitatu masikati. Vanziwo vadzoke kudare musi wa13 Nyamavhuvhu apo pakatarisirwa kuenderera mberi kwenyaya yavari kupomerwa. Vatatu ava vakange vabhadhariswa mari yechibatiso uye kuti vazvipire kumapurisa kamwe chete mukati memasvondo maviri, asi vachuchisi vehurumende vakadzoka kudare kuti izvi zvivandudzwe vachiti vakawana runyerekupe rwekuti vatatu ava vanga vachida kutiza munyika. Amai Guriro vati zvakakosha kuti vatatu ava vamirire kutongwa kwavo nokudaro vati vaona zvakakodzera kuti vabvume chikumbiro chehurumende. Gweta revatatu ava, VaJeremiah Bhamu, vati vachakwidza nyaya iyi kudare repamusoro kuitira kuti vadzoserwe mapasipoti avo vachiti hapana mhosva yavanganzi vangatize kutongwa kwayo. Zvichakadai, baba vaMuzvare Marova, VaRunesu George Marova, vati vari kushungurudzika zvikuru nekushungurudzwa kuri kuitwa mwana wavo pamwe chete nevamwe vaakasungwa ainavo. Baba vaMuzvare Chimbiri, VaHenry Chimbiri, vati vari kushushikana zvikuru nemapurisa ari kuramba achishanyira mwana wavo nevamwe vari kuchipatara kwavari kunyange hazvo vatatu ava vakapihwa mukana wekubhadhara mari yechibatiso nematare pamhosva yavari kupomerwa. Hatina kukwanisa kutaura nemutauriri wemapurisa, VaPaul Nyathi, kuti tinzwe divi remapurisa sezvo vanga vasiri kudaira nharembozha yavo. Muzvare Mamombe nevamwe vavo vanoti vakasungwa mwedzi wapera pa roadblock mushure mekuratidzira kunonzi kwakaitwa nevechidiki veMDC Alliance mumusha weWarren Park. Kunyange hazvo bepanhau reHerald nemamwe masangano enhau akaburitsa kuti vatatu ava vaive mumaoko emapurisa, mapurisa akazobuda achiramba mashoko aya mushure mekunge vatatu ava vazowanikwa kuBindura vachiti vakatochwa vari mumaoko ehurumende. Parizvino, vatatu ava vari kugara muchipatara vachirapwa zvichitevera kutochwa kwavanoti vakaitwa uku. Asi hurumende kuburikidza negurukota rinoona nezvinoitika mukati menyika, VaKazembe Kazembe, inoti ichiri kuferefeta nyaya iyi. No media source currently available 	https://www.voashona.com/a/harare-court-order-mdc-trio-to-surrender-passports/5455554.html
sports	Sikandar odzoka kuzc	  MUTAMBI wecricket, Sikandar Raza, akasarudzwa kuti agove muchikwata cheZimbabwe Cricket icho chichaenda kunokwikwidza neBangladesh mumitambo mitatu yeone day international uye nemiviri yetest match.   Asi achange asiri muchikwata chemaChevrons icho chiri kuSouth Africa kunokwikwidza mumitambo yakasiyana iri kutanga svondo rino musi weSvondo.   Shasha iyi yange isina kusarudzwa kuti iende kunomirira maChevrons zvichitevera nyaya dzake dzekondirakiti dzainetsa, asi zvakazogadziriswa apo pakaitwa hurukuro pakati pake neZimbabwe Cricket contracts committee svondo rino.   Raza akatsanangura mamiriro aive akaita nyaya yake uye akakumbira ruregerero ndokuzvipira kumirira Zimbabwe mumitambo inotevera.   Apo maChevrons akasimuka kuenda kuSouth Africa kare kunokwikwidza mumitambo mitatu yeODI iyo ichange ichitambirwa kuKimberley uye neyeTwenty20, vanosarudza chikwata ichi vakaronga kuti vamusiye asi vachizomusarudza pakuenda kuBangladesh.    “Ndine mufaro mukuru nezvakaitika izvi uye ndinopa kutenda kuZC iyo yakwanisa kugadzirisa nyaya dzangu.   “Ndinoda kusiyana nenyaya iyi ndotanga kuita zvekuti nditambe cricket yangu kwete kufunga zvakawanda,” anodaro Raza.   Akafanobata chigaro chamanaging director weZC –  Givemore Makoni – anoti anotambira nemaoko maviri kudzoka kwaRaza muchikwata ichi.   “Tine mufaro mukuru kuti takakwanisa kuwirirana naSikandar uyo anove mumwe wevatambi vedu vepamusoro. Tinomutambira nemaoko maviri kudzoka muchikwata chedu uye tinovimba kuti patichaenda naye kuBangladesh nemimwe mitambo achatibatsira zvikuru,” anodaro.   Masvondo adarika, Raza akabuda pachena kuti akange asiri kuzotambira maChevrons kumitambo yeSouth Africa neBangladesh zvichitevera kusapihwa kondirakiti itsva neZC izvo akatumira pandemutande rake retwitter.	https://www.kwayedza.co.zw/sikandar-odzoka-kuzc/
politics	Citizens Coalition for Change Inoti Haichineyi neZita reMDC	Bato reCitizens Coalition for Change, kana kuti CCC, rinoti rava bato idzva rakazvimirira risineyi nechose chine chekuita nebato re MDC rakavambwa namuchakabvu VaMorgan Tsvangirai muna 1999.\n\nMutevedzeri wemutauriri weCCC, VaOstalss Siziba, vati mashoko\nekuti vabude mubato reMDC zviri pamutemo mashoko asina musoro sezvo\nmutemo uri pachena kuti munhu anenge ave nhengo yerimwe bato anobva\natorega kuva nhengo yeMDC.\n\nIzvi zvatsigirwawo nasachigaro weCCC mudunhu reMashonaland West,\nVaRalph Magunje, avo vati nhengo dzavo dzakabuda mubato reMDC\nnekusapinda mumisangano yebato iri kubva mugore ra2018, kusabhadhara mari yekuva nhengo kwemakore matatu uye kuve nhengo yerimwe bato sezvavakaita.\n\nAsi mutauriri weMDC T, VaWitness Dube, vati vari kuyambira nhengo dzeCCC kuti dzibude mubato ravo zviri pamutemo kwete kuti vazoyeuka bako vanaiwa vave kuvadzinga zvakare muparamende nemumakanzura kana vakakunda.\n\nVaDube vati bato ravo rine ruzivo rwakadzama pamusoro pezvinotaura\nmutemo webato nokudaro nhengo dziri kuzviti ndedze CCC\ndzisazochema mune ramangwana nekuda kwenharo dzadzo.\n\nNyaya yekuvhomorana pazvigaro yakatanga apo bato reMDC T rakadzinga\nnhengo dzeMDC Alliance muparamende nemakanzura richiti inhengo dzaro dzakanga dzasiya gwara remusangano. No media source currently available 	https://www.voashona.com/a/zimbabwe-new-political-outfit-distances-itself-from-mdc-politics/6420487.html
sports	Covid-19 yavhiringa mitambo muzvikoro	  SANGANO reNational Association of Schools Heads (NASH) riri kuchema kuti gore rino vana vanotamba mitambo yakasiyana vakarasikirwa zvikuru zvichitevera kumbomiswa kwakaitwa mitambo yose nechinangwa chekurwisa kupararira kweCovid-19 izvo zvakavatadzisawo kunokwikwidza kunze kwenyika.   NASH ndiyo inotungamira mitambo yose inoitwa muzvikoro uye gore roga-roga inogaroita mitambo inosanganisira Copa Coca Cola neStella Netball Under-17.   Mutungamiri weNASH, VaArthur Maphosa, vanoti gore rino vana vakarasikirwa zvikuru nekuda kweCovid-19.   “Ndinonzwira tsitsi vana vedu vegore rino nekuti ishuviro yemutambi wose wenhabvu, netball kana mimwe mitambo kuti vagofamba nemuchadenga vachienda kunomirira Zimbabwe kumitambo yakasiyana kunze kwenyika.   “Gore rino Covid-19 yakanganisa vana vazhinji, hapana aimbozvifungira kuti zvichasvika pakadai. Makore adarika, kuburikidza neCopa Coca-Cola, vana vange vachienda kunokwikwidza kuKenya.   Mitambo iyi yaiona shasha dzakaita mukurumbira dzichiuya kuzoona pamwe nekurairidza vatambi pamakwikwi aya izvo zvaibatsira mukusimudzira vana,” vanodaro.   Vanoenderera mberi vachiti, “Gore negore taisienda nevana kumitambo yeCOSSASA yaiitwa kunyika dzakasiyana dzemuSouthern Africa uko kwaikwikwidzwa mijaho yekumhanya, volleyball, nhabvu, netball nemimwe. Izvi zvaibika vana murwendo rwavo mukusimukira mune zvemitambo.”   VaMaphosa vanoti mitambo iyi ndiyo yakabika vatambi vazhinji vave nemukurumbira kusanganisira vemaGems avo vakanokwikwidza kumutambo weVitality Netball World Cup kuLiverpool, kuEngland gore radarika.   “Vasikana vazhinji vakaenda kuLiverpool, kuEngland gore radarika vakapfuura nemumitambo yeNASH Stella under-17 Netball Tournament izvo zvinoratidza kuti yakakosha zvikuru uye inobika vatambi vemangwana,” anodaro.   Zvisinei, VaMaphosa vanoti chikuru panguva ino kuti vanhu vagare vakachengetedzeka kubva kuchirwere cheCovid-19.   “Tongoshuvira kuti kana denda iri rapera tirambe tichishanda pamwe chete nevatsigiri vedu sezvataisiita kare vachidira mari uye vachitibatsira kuronga mutambo yevana yakasiyana,” vanodaro VaMaphosa. Zvakadaro, operations manager weTanganda Tea Company iyo inoronga mitambo yeNASH Stella Tea Under-17 netball tournament, VaFarai Garai vanoti kambani yavo yakazvipira kuti panopera denda reCovid-19 hukama hwavo neNASH hurambe huchienderera mberi.   “Isu takazvipira mubasa redu uye hukama hwedu haumbopera neNASH, ticharamba tichishanda navo mukusimudzira mutambo wenetball nemimwe yatinositsigira inosanganisira mujaho weTanganda Tea half marathon,” anodaro Garai.	https://www.kwayedza.co.zw/covid-19-yavhiringa-mitambo-muzvikoro/
health	Zvizvarwa zveZimbabwe Zvobatsira Mushure Mekufa kweZvimwe Mazana Maviri muBotswana Gore Rapera	Mushure mekufa kwezvizvarwa zveZimbabwe zvinodarika mazana maviri nezvirwere zvakasiyana siyana kubva kuBotswana, zvizvarwa zveZimbabwe zviri munyika iyi zviri musangano reAll Zimbos in Botswana zvakaumba komiti yekukurudzirana kuti kana munhu arwara atsvage rubatsiro nekukasika kubva kune vamwe kana kukurumidza kuenda kuchipatara pane kuzoenda kuchipatara chirwere chakomba. Gore rapera, muzinda weZimbabwe muBotswana unoti wakagadzira mapepa ekudzosera kumusha mitumbi zana nemakumi manomwe nemitatu kana kuti 173 yezvizvarwa zveZimbabwe zvainge zvafa uye mimwe makumi matanhatu nemitanhatu yezvainge zvafa nechirwere cheCovid-19. Ndufu idzi dzakapa kuti nhengo dzesangano reAll Zimbos in Botswana dziise musoro pamwe chete kuti dzibatsirane kuti vanhu vabude pachena nehurwere hwavo kuti vatsvagirwe rubatsiro. Vakavamba uye vanotungamira sangano reAll Zimbos in Botswana amai Portia Muzondo vanotivakarasikirwa nenhengo dzesangano ravo makumi matnhatu gore rapera. Mukuru wekomiti itsva yekubatsirana pahurwere vachishanda sechipangamazano mune rimwe sangano rakazvimirira muBotswana, Muzvare Bithea Mthetwa vanoti ruzhinji rwezvizvarwa zveZimbabwe rwuri kunonoka kuenda kuzvipatara. Muzvare Mthetwa vanoti vachashandisa madandemutande kukurudzirana kunorapwa. Muzvare Hazvinei Makwanise vanova nhengo yesangano iri vanoti mwana asingacheme anofira mumbereko Vaenderera mberi vachiti vanhu vakafanira kugara vachizvivhenekesa zvirwere zvakafanana nechemukondombera, chegomarara, blood pressure necheshuga sezvo zvichikwanisa kurapwa zvisati zvakomba. Chipangamazano munezvematongerwo enyika nehupfumi pamuzinda weZimbabwe muBotswana, VaFrancis Chimina vatiwo vakagadzirira kubatsirawo zvizvarwa zvenyika zvinenge zvawirwa nematambudziko. Nekuda kwekuoma kwehupenyu munyika uye kudawo mafuro manyoro, zvizvarwa zveZimbabwe zvakaendawo kunogara kuBotswana nedzimwe nyika dzakapoteredza asi dzimwe nguva zvinhu zvinoomera vamwe vanozoguma vofa nekushaya anobatsira zviri kupa kuti vamwe vaumbe masangano ekubatsirana sezvo kutsva kwendebvu varume vanodzimurana.	https://www.voashona.com/a/6514869.html
politics	Kudomwa kweMagamba eNyika Kokonzera Mutauro	Munyika mune makakatanwa akasimba panyaya yekuti muimbi ane mukurumbira, Comrade Chinx, igamba here kana kuti kwete. Bato reZanu-PF rakati igamba rehondo kana kuti liberation war hero nekudaro haakwanise kuvigwa pamarinda eHeroes Acre nuHarare. Asi vemhuri uye vesangano revakarwa hondo reZimbabwe National Liberation War Veterans Association vanoti Chinx aive gamba. Kunyange hazvo mhuri yaChinx yainge yakumbira kuti Politburo yeZanu PF izeye nyaya iyi zvakare, mutauriri webato reZanu-PF, VaSimon Khaya Moyo, vati hapana kudududza pachisungo chakaitwa. Izvi zvasiya vanhu vakawanda vaine mibvunzo pamusoro pezvinoreva gamba renyika chairo, uye kuti ndiyani anofanira kunge achisarudza magamba aya sezvo kuvigwa kwemagamba aya kuchishandiswa mari yehurumende inobhadharwa mitero nevanhu kwete mari yeZanu-PF. Nhengo yeZanu-PF ichimirira Chikanga-Dangamvura mudare reparamende VaEsau Mupfumi, vaudza Studio 7 kuti havaone chakaipa pakusarudzwa, kwemagamba nebato ravo. Asi mutauriri webato reMDC-T, VaObert Gutu, vanoti masarudzirwo ari kuitwa magamba haana kunaka. No media source currently available   	https://www.voashona.com/a/zimbabwe-heroes-debate-rages-on/3911820.html
sports	Vemitambo rongekai: Coventry	  GURUKOTA revechidiki, mitambo nekutandara, Kirsty Coventry, vanoti hutungamiri hwemitambo yese hunofanirwa kurongeka uye kugadzira magwaro anoratidza hurongwa hwavo hwemakore gumi anotevera.   Gurukota iri rakataura mashoko aya pamusangano warakaita nevatori venhau dzezvemitambo vanoshanda vari pasi peZimpapers nemusi weChishanu chadarika muguta reHarare.   Musangano uyu wakapindwa zvakare nasachigaro webhodhi reZimpapers, Dr Tommy Sithole, nachamangwiza wekambani iyi VaPikirayi Deketeke.   “Basa randiri kuita kugadzira nzira yemakore 10 anotevera iyo ichabatsira kuti mitambo yedu muno igosimukira zvekuti rimwe gurukota richazonditsiva mune ramangwana rinosvika basa rakagadzirwa kare, ropfuurira mberi.   “Tiri ipapo zvekare, kumitambo yese muno tiri kuvakurudzira kuti ngavagadzire magwaro avo ayo anoratidza kuti mumakore 10 anotevera vachange vachifambisa sei basa ravo,” vanodaro.   Dr Coventry vanoenderera mberi vachiti, “Isu tinoda kuona kuti muchafambisa sei basa renyu uye vechidiki muri kuvasimudzira sei nekuti ndivo vatinofanirwa kugadzirira remangwana ravo.”   Vanoti munyika muno mune hutungamiri hwemitambo yakasiyana inosvika 60 uye 12 chete kusvika pari zvino ndiyo isati yave kutevedzera bumbiro remitemo rezvemitambo.   “Kutanga gore rinotevera, vemitambo ipi neipi vachauya vachitsvaga mari kwandiri vasarirwa nemazuva mashoma kuti vaende kumakwikwi akasiyana, havana kana sendi randinovapa, kuratidza kusarongeka ikoko.   Vamwe vanozotanga kumhanya-mhanya kumapepanhau kunotaura kuti ndiri kuvanyima mari.   “Muno munyika mune mitambo inosvika 60 uye 12 chete kutaura kuno ndiyo isiri kutevedza gwaro ratakavapa nekudaro ivavo hatina mari yatinovapa kusvika vagadzirisa zvatinoda.   Sangano reSports and Recreation Commission (SRC) riripo kuvabatsira kuti magwaro avo arongeke,” vanodaro.	https://www.kwayedza.co.zw/vemitambo-rongekai-coventry/
business	Vashandi Voramba Kunyengedzwa neMasitendi eHurumende	Sangano rinomirira vashandi vehurumende reApex Council raramba mashoko ari kunzi akataurwa negurukota rezvemabasa nevashandi, ekuti vashandi vakawanda vari kuda kupiwa masitendi semuripo wemari dzavo dzemabhonasi egore rapera, pane kuti vapiwe iri mari. Sachigaro weApex Council, Amai Cecilia Alexander, vanoti semaziviro avo vashandi vari kuda kupiwa mabhonasi avo iri mari nekuti sangano ravo rine humwe hurongwa hwekutsvagira nhengo dzaro masitendi ekuvakira dzimba richishanda nebazi rezvekutongwa kwematunhu. Amai Alexander vanorambawo mashoko ekuti vatungamiri vemasangano evashandi vehurumende ndivo vari kurasisa vashandi panyaya iyi. Amai Mupfumira svondo rino vakaudza vatori venhau kuti hofisi yavo iri kutambira vashandi vakawanda chose vari kuda kunzwisisa nezvehurongwa hwemasitendi uhwu. Vanonzi vakatiwo ongororo yekunzwa pamire vashandi panyaya iyi iri kuitwa nebazi ravo inoratidza kuti ruzhinji rwuri kuda nzvimbo dzekuvakira dzimba pane mari. Amai Alexander vanoti vamiriri vemasangano ose evashandi vehurumende vachasangana neMuvhuro svondo rinouya kuti varovane masoro padanho rekutora vachienda mberi. Musangano wanga wakatarisirwa kuitwa neMuvhuro svondo rinouya pakati pevashandi nevamiriri vehurumende unonzi wambosendekwa zvakare parutivi, danho rinonzi riri kutowedzera hukasha wkevashandi. Studio7 yakundikana kubata Amai Mupfumira kuti tinzwe pavamire pari nhasi. Asi Amai Alexander vanoti havaone vashandi vachitadza kutora matanho kana pasina chagadziriswa. No media source currently available 	https://www.voashona.com/a/zimbabwe-politics-civil-servants-alexander/3738447.html
politics	South AfricaYoronga Kubuda muGungano reInternational Criminal Court	"Hurumende yeSouth Africa nemusi weChishanu yakazivisa kuti iri kutarisira kubuda mugungano re International Criminal Court (ICC). Asi danho riri kushoropodzwa nevazhinji sezvo risingazo kurudzire kuremekedzwa kwekodzero dzevanhu munyika iyi. Gurukota rinoona nezvemitemo muSouth Africa VaMichael Masutha vanoti vari kuunza bhiri kudare reparamende vachikurudzira kuti South Africa isave nhengo yeICC. Vatungamiri venyika dzemuAfrica vanoti dare iri rinongosunga vanhu vemuAfrica kwete venyika dzakabudirira. VaDewa Mavhinga vesangano re Human Rights Watch vanoti zvakakosha kuti nyika dzemuAfrica dzirambe dziri mugungano iri sezvo richibatsira kuti avo vanenge vatyorerwa kodzero dzavo vawane kwekuturira mhosva. ""Zviri kufunga kuitwa neSouth Africa izvi hazviyemurike, zvinoratidza kuti nyika iyi haisisiri payange iri munguva yapfuura pakange pane hutongi hwaVaNelson Mandela avo vairemekedza kodzero dzevanhu. Zviri kuitwa neSouth Africa zvinhu zvinoshoreka uye zvichaita kuti chimiro che South Africa chishoreke."" Va Mavhinga vaudza Studio 7. No media source currently available "	https://www.voashona.com/a/zimbabwe-icc-south-africa/3561232.html
politics	VaMugabe Voita Musangano weChimbichimbi neMutungamiri weMalaysia	Mutungamiri wenyika VaRobert Mugabe nemusi weChishanu vakasangana nemutungamiri wehurumende yeMalaysia VaNajib Razak kumusangano wavakangoenda zvechimbi chimbi. Izvi zviri kunzi nevamwe vakuru vehurumende zvakonzerwa nekusamira zvakanaka kwehupfumi zvapa kuti vaende kunosunza. VaMugabe vakasimuka munyika neChina vachiperekedzwa nemudzimai wavo Amai Grace Mugabe, gurukota rezvekutakurwa kwezvinhu VaJoram Gumbo nevamwe vakuru muhurumende yavo. VaMugabe vakapedzisira kuenda kuMalaysia pachine mutungamiri wehurumende wenyika iyi wavaidyidzana naye VaMahathir Mohamad. Mazuva ano VaMugabe vanowanzoenda kuMalaysia vachienda kunorapwa. Vatungamiri vekuMalaysia vatenda kuti VaMugabe vari munyika iyi asi havana zvizhinji zvavataura mezverwendo urwu. Nyanzvi munyaya dzezvematongerwo enyika VaJoy Mabenge vanoti zviri pachena kuti VaMugabe vave kutsvaga uta nemugate sezvo hupfumi hwaenda kumawere. Zimbabwe yaimbenge iine hushamwari hwebhande nebhurugwa neChina asi mazuva ano panenge paita zinyeke nyeke. No media source currently available 	https://www.voashona.com/a/zimbabwe-matongerwo-enyika/3541616.html
politics	Vanorwira Kodzero dzeVanhu Voratidzira neKurara neKuswera muAfrica Unity Square	Nhengo dzemasangano anorwira kodzero dzevanhu anoti reZimbabwe Activists Alliance, Occupy Africa Unity Square Movement neZimbabwe Women in Politics Alliance, dzakabatana nevamwe vana veZimbabwe, dziri kurara pamwe nekuswera muAfrica Unity Square dzichiratidzira kwemazuva gumi nematanhatu. Vanoona nezvekufambiswa kwemabasa musangano reZimbabwe Activists Alliance, Muzvare Tendayi Lynnette Mudehwe vanoti vari kurara pamwe nekuswera munzvimbo iyi senzira yekuratidzira kusafara kwevana veZimbabwe nezvavanoti zviri kuitwa nehurumende zvekusateerera vanhu. “Tiri kuda kutaura nyaya dzatinoti hurumende yeZimbabwe igadzirise nekukurumidza, zvakaita senyaya dzeupfumi, matongerwo enyika pamwe nekurarama kwevanhu,” Muzvare Mudehwe vanodaro. Vanoti vakaona kuti nyaya yekuratidzira zvezuva rimwe chete hainyatsoburitsi zvinyunyuto zvavo, saka vakafunga zvekuti vangogarira panzvimbo kwemazuva aya. “Takasarudza mazuva gumi nematanhatu kuitira kuti zvinangane nezuva rakakosha munhoroondo yeSouth Africa neAfrica yose, reDay of the African Child, apo tinocherechedza mwana weAfrica,” vanowedzera Muzvare Mudehwe. Vanoti vakatanga kurara munzvimbo iyi usiku hwemusi weChipiri uye havasati vasangana nematambudziko kubva kumapurisa, asi vanoti vanotarisira kuti vanogona kuzokanganiswa. No media source currently available 	https://www.voashona.com/a/zimbabwe-politics-demonstration-africa-unity-square-mudehwe/3357710.html
health	Zimbabwe neDzimwe Nyika Dzozvipira Kuderedza Zvinosvibisa Mweya weKufema	Musangano wezvekushanduka kwemamiriro ekunze wechimakumi maviri nenhanhatu kana kuti Cope26 wakapinda muzuva retatu nemusi weChitatu vatungamiri venyika dzakanyanya kutarisana nekuchinja kwemamiriro ekunze dzinoti Nigeria, Madagascar neBarbados vachitaura. Musangano unokokerwa neUnited Nations uyu uri kuitirwa kuGlasgow, Scotland. Asi neChipiri vatungamiri venyika zana vari kumusangano uyu kusanganisira VaEmmerson Mnangagwa, VaJoe Biden vekuAmerica, VaBoris Johnson, Britain vakatsidza kuzvipira kuti nyika dzavo dzidzikisa zvakanyanya zvinosvibisa mweya wekufema zvakaita semethane inobuda pakudhonza mafuta ekufambisa dzimotokari, kutema miti nezvimwe. VaBiden vakavimbisa kudzikisa methane iyi nezvikamu makumi matatu kubva muzana panosvika gore ra2030. Asi vakashora vatungamiri veChina neRussia nekusaenda kumusangano uyu. Nyanzvi mubazi rezvekushanduka kwemamiriro ekunze kana kuti Climate Mitigation Department VaLawrence Mashungu vaudza Studio 7 kuti musangano uyu wakakosha zvikuru sezvo zvinhu zvisina kumiara zvakanaka nekuda kwekushanduka kwemamiriro ekunze. No media source currently available 	https://www.voashona.com/a/zimbabwe-nedzimwe-nyika-dzozvipira-kuderedza-zvinosvibisa-mweya-wekufema/6297816.html
health	Vana Chiremba Vanoti Zimbabwe Inokwanisa Kubatsira Vana Vane Otizimu	Sedzimwe nyika zhinji, Zimbabwe iri kutarisana nechirwere cheotizimu icho chinonyanya kubata vana, zvikuru vanakomana. Bazi rinoona nezvekudzivirirwa kwezvirwere, reCenters For Disease Control, rinoti munhu mumwe chete pavanhu makumi masere nevasere munyika dzese ane otizimu. Vabereki vazhinji vanotadza kuwana zvikwanisiro kuvana vavo vane chirwere ichi izvo zvinozoita kuti vana ava vasainda kuchikoro. Mutauriri wesangano reZimbabwe Association of Doctors For Human Rights, Dr Fortune Nyamande, vanoti Zimbabwe ine vana chiremba vazhinji uye vanhu vakadzidziswa kubatsira vana vane otizimu kunyange hazvo paine zvimwe zvapingaidzo zvavanosangana nazvo munyika. No media source currently available 	https://www.voashona.com/a/zimbabwe-some-doctors-say-zimbabwe-can-handle-children-with-autism-doctor-fortune-nyamande/4364884.html
sports	Upenyu mberi, mitambo kumashure — Musekiwa	CHRIS “Romario” Musekiwa — mumwe wevatsigiri vakuru vemutambo wenhabvu muno — ari kukurudzira vatsigiri vemitambo yose zvayo kuti vatevedzere zvose zvinodiwa pakudzivirira nekurwisa chirwere cheCovid-19 achiti pachazotanga mitambo, vanotarisira kuzoonana vose pasina varasikirwa neupenyu.   Musekiwa (45) anonyanya kuzivikanwa nekutsigira chikwata cheDynamos nechenyika cheZimbabwe Warriors.   Anoti sevatsigiri venhabvu, vari kusimbisana panhare nepadandemutande pakutevedzera zvinodiwa kudzivirira Covid-19.   Musekiwa — uyo anova munyori nemurongi musangano reZimbabwe National Soccer Supporters Association — anoti kunyangwe vatsigiri vemitambo vagere kudzimba, vari kutevedza zviri kukurudzirwa kuti veruzhinji vaite nemutungamiri wenyika President Mnangagwa neHurumende senzira yekuchengetedza upenyu. Musekiwa, uyo anogara uChitungwiza, anotizve vari kupota vachikurukura sevatsigiri venhabvu apo vanosimbisana pamusoro petarisiro yekuti mitambo ichadzoka kana chirwere ichi chadzikama.   “Sevatsigiri venhabvu nemimwe mitambo, tinoti ngatitsungirirei tichitevedzera zvose zvatinonzi tiite kuti tikunde Covid-19.  Vanhu ngatigarei kudzimba tichigeza maoko edu nesipo nemvura yakachena uye inochururuka. Kana takwanisa, tozorawo maoko edu iwaya masanitiser.   “Isu sevatsigiri, tasuwa mutambo wedu wenhabvu asi tinoti chisingapere chinoshura, chirwere ichi chichadarika. Chakakosha pari zvino upenyu kuti tigotanga mitambo tichikuza vatambi vedu tose tiri vatano.   “Panhabvu ndipo pane upenyu hwedu — tinogara nayo mundangariro dzedu nemudzimba, saka ngatinamatei kuti chirwere ichi chipere, mitambo yemuno neyekunze igotanga.   “Asi zvekuvhakachirana bodo, vanhu garai kudzimba dzenyu tozoonana hondo iyi yapera,” anodaro Romario.   Anoti chirwere cheCovid-19 – icho chinokonzerwa nehutachiona hunodaidzwa kuti coronavirus – chiri chatekeshera pasi rose izvo anoyambira vatsigiri vemitambo yakasiyana kuti vashingirire kusvika zvinhu zvaita nani nechinangwa chekuchengetedza upenyu hwevanhu.   “Zvinorwadza kuguma torwarirwa kana kufirwa nevatsigiri vangava venhabvu kana mimwe mitambo nekuda kweCovid-19. Saka ngatigare mudzimba.   “Izvozvi vasikana vedu venetball vanoda kuzoenda kuEurope, saka nekudaro ngatitevedzei zvinodiwa tigokwanisa kuzotsigira chikwata chedu kana mitambo iyi                                                          yoitwa.”   Romario anoti anoshamiswa zvikuru nevamwe vanhu vari kuita mitambo yekuti vawane mari mumarukisheni achiti uku kuzvipinza mumatambudziko sezvo vanhu ivava vachikwanisa kuzodzokera kudzimba dzavo vava nechirwere.   “Zvose zviri kunzi titevedzere ndizvo zvinokurudzirwa nesangano reWorld Health Organisation (WHO), saka ngatitsungirirei. Tinoziva vamwe vari kutorota nhabvu nemimwe mitambo asi vari mudzimba dzavo,” anodaro Romario.	https://www.kwayedza.co.zw/upenyu-mberi-mitambo-kumashure-musekiwa/
sports	MaLady Chevrons opinda muhondo	  MURAIRIDZI wechikwata chenyika checricket chevanhukadzi chemaLady Chevrons – Adam Chifo – anoti vatambi vake vakagadzirira kurwa semvumba apo vacharwira tikiti rekuenda kumitambo yeWorld Cup.   Svondo rino, maLady Chevrons ari kutanga kubandana neThailand munyika muno mumitambo mina yeOne Day International Series uye kana yapera zvikwata zviviri izvi zvichabva zvatanga kutatsurana mumitambo mitatu yeTwenty20 Series.   Achipedza kusangana neThailand, maLady Chevrons achazosimuka akananga kuBotswana munaGunyana uko achanokwikwidza mumutambo weInternational Cricket Council (ICC) Women’s T20 World Cup Africa Qualifier.   Abva kuBotswana, munaMbudzi chikwata chenyika ichi chichange chiri pamusha apo chicharwira tikiti rekuenda kumutambo weICC Women World Cup uyo uriko gore rinotevera kuNew Zealand. Chifo anoti chikwata chake chine basa guru rekubata mumitambo yavakatarisana nayo uye vari kushanda nesimba kuti vagokunda mumitambo iyi yose.   “Tange tichishanda nesimba nguva pfupi yadarika tichigadzirira mitambo yatakatarisana nayo. Tinoda kuenda kumitambo miviri yeWorld Cup.   Asi iye zvino tinombotanga tambopedzerana neThailand iyo tiri kusangana nayo kutanga svondo rino,” anodaro.   Chikwata chake change chiri mukembi masvondo adarika kubva chakapihwa mvumo nesangano reSports and Recreation Commission kuti chitange gadziriro dzacho dzemitambo iyi uye chiri kugara mubio-secure bubble izvo zviri kutenderwa panguva ino kuti zvikwata zvemitambo yakasiyana zvitevedzere apo nyika iri kurwisa denda reCovid-19.   Bio-secure bubble zvinoreva kuti vatambi, varairidzi nevamwe vose vanenge vachiona nezvemutambo vanogara kwavo voga vasingasangane neveruzhinji nedonzvo rekudzivirira kupararira kweCovid-19. “Tave nevhiki tiri mukembi mubio-secure bubble. Bio-secure bubble inobatsira zvikuru nekuti tinenge tichigara pamwe tichishanda zvakasimba pasina zvimwe zvinotidzorera kumashure basa redu ratinenge tichiita,” anodaro Chifo.   Mutambo wemaLady Chevrons neThailand uchatambirwa kuTakashinga Cricket Club uye uchange usina vatsigiri vanotenderwa kupinda kuzoona zvikwata izvi zvichitatsurana sezvinodiwa pasi pemitemo yekurwisa kupararira kwedenda reCovid-19.	https://www.kwayedza.co.zw/malady-chevrons-opinda-muhondo/
politics	ZESN Inoti Dzimwe Nzvimbo dzeKuvhotera Dzanga Dzisina Zvikwanisiro zveVanorarama neHurema	ZESN, iyo iri kuongorora mafambiro ari kuita sarudzo dzema by-election dzaitwa neMugovera yakabatana neElection Resource Centre, inoti vaongorori vavo vesarudzo vari mune mamwe matunhu ari kuitirwa sarudzo akaita seEpworth, Murehwa South, neChivi South manga musina zvikwanisiro zvinoita kuti vanorarama nehurema vavhote zvakanaka kana kutokwanisa kuvhota. Mugwaro raraburitsa, sangano iri rinotiwo raona huwandu hwakanyanya hwevanhu vanga vachibatsirwa kuvhota paMangani Business Centre Tent A kuBinga North. Vaongorori vesarudzo ava vanonziwo vaona kuti masabhuku nemadzishe vaendawo nezvikwata zvevanhu kunovhota vachivakomekedza kuti vati vanoda kubatsirwa kuvhota vachivhotera nhengo yeZanu PF. Sangano iri ratiwo ratambira nyunyuto pamusoro pe ink iri kushandiswa mukuratidza kuti munhu avhota, iyo inonzi yakasiyana-siyana ruvara, uye isiri yemhando yepamusoro, izvo zvinogona kuita kuti munhu abiridzire achivhota kakawanda. ZESN yati yaisa vaongorori vayo vesarudzo vanodarika mazana amana mumatunhu makumi maviri nemasere aitirwa sarudzo dzekutsvaga vamiriri vedare reparamende pamwe nezana nemakumi maviri nemaviri ane sarudzo dzevamiriri vemakanzuru.	https://www.voashona.com/a/6502994.html
politics	ZEC Inoti Sarudzo dzeMakanzuru kuBulilima Dzatanga neNguva Uye Dziri Kufamba Zvakanaka, ZESN Ichiti Yagutsikanawo neGadziriro yeZEC	Komisheni inotungamira sarudzo munyika, yeZimbabwe Electoral Commission, ZEC, inoti sarudzo dzemakanzuru mumawadhi anoti 1, 14 ne 16, kuBulilima dzatanga zvakanaka uye nzvimbo dzose dzekuvhotera dzavhurwa nenguva yakatarwa ya 7 dzemangwanani. Ongororo yaburitswa nguva dzemasikati nesangano reZESN, iro riri kuongorora mafambiro ari kuita sarudzo idzi, inoti sangano iri riri kugutsikana negadziriro yeZEC pamwe nekuvhura nenguva kwaitwa nzvimbo dzekuvhotera. ZESN inotiwo yaona kuti zvikwanisiro zvose zvinodiwa pakuvhota zvanga zvave panzvimbo dzekuvhotera dzose nenguva. ZESN inoti kusvika panguva dzemasikati vanhu makumi mana vanga vabatsirwa kuvhota munzvimbo nhatu dziri kuvhoterwa, makumi matatu nemumwe wavo vari vanhu vasingaoni. Sangano iri rinotiwo vanhu vashoma ndivo vabuda kunovhota musarudzo idzi. Mapato anoti ZANU-PF, Citizens’ Coalition for Change neZAPU ndiwo ane nhengo dziri kukwikwidzana musarudzo idzi.	https://www.voashona.com/a/6729794.html
sports	Batsirai chikwata chemaWarriors	KOMITI iri kuunganidza mari yekutsigira chikwata chenhabvu chenyika cheZimbabwe Warriors — icho chatove kunyika yeEgypt chichigadzirira kukwikiwdza mumitambo yeAfrica Cup of Nations (Afcon) – yeWarriors 2019 Fund Raising Committee, iri kukumbira makambani, mapoka akasiyana neveruzhinji kuti vabatsire mukuunganidzwa kwemari inosvika US$500 000.   Mutungamiri wenyika President Mnangagwa vakadoma komiti iyi yechinangwa chekuti iunganidze mari ichashandiswa nechikwata chenyika ichi mumakwikwi ari kutanga nemusi weChishanu svondo rinouya, 21 Chikumi.   Musi uyu, nenguva dza10 manheru, Zimbabwe ichatatsurana neEgypt mumutambo wekuzarura makwikwi aya.   Sachigaro wekomiti yeWarriors Communications Sub-Committee, Dr Eve Gadzikwa, vanoti mari iri kudiwa ichabatsira pakutsigira maWarriors mukunomiririra Zimbabwe kwavari kuita.   “Sekomiti, tiri kumhanya-mhanya kutsvaga mari nekudaro tinokumbira makambani neveruzhinji kuti vatsigire maWarriors. Ndinoda kuzivisa nyika kuti mari yose yatichaunganidza ichashanda basa rayo chairo uye nenzira dzakajeka. Tinozviziva kuti tinofanirwa kuita zvinhu zvine chiremerera kuitira kuti tigoramba tichitsigirwa.   “Tiri kuedza kuunganidza mari inosvika US$500 000 yekutsigira maWarriors. Rutsigiro rwedu rwunovapa simba rekutamba bhora nesimba, saka chikumbiro chedu kumunhu wose ndechekuti ngatibatane tibatsire nemari kana zvimwe zvatinokwanisa,” vanodaro Dr Gadzikwa.   Nemusi weChitatu chino, kwakaitwa mabiko muguta reHarare ekuparura kuunganidzwa kwemari yekutsigira maWarriors.	https://www.kwayedza.co.zw/batsirai-chikwata-chemawarriors/
health	Varwere Votambura Zvichitevera Kuramwa Mabasa Kuri Kuitwa Muzvipatara	Varwere vari kuchema chema zvikuru kuhurumende kuti igadzirise zviri kudiwa nanachiremba kuitira kuti vasarasikirwe nehupenyu hwavo. Varwere vanotiwo kuramwa basa kwavana chiremba kuri kuisa hutano hwavo parumananzombe. Pashanyirwa chipatara cheHarare Hospital nhasi neStudio7 varwere vanorwarisa chete ndivo vange vachibatsirwa vamwe vachinzi vadzokere kumba vozorapwa kana vana chiremba vadzoka kubasa. Amai Sekai Ganyani Mushandu, avo vane mwana ane dambudziko remoyo, vanoti havachaziva zvekuita nemwana wavo uyo anonyorerwa mishonga mwedzi wega wega. Amai Mushandu vati chikumbiro chavo ndechekuti hurumende igadzirise zviri kunetsa kuitira vanaChiremba vadzokere pamabasa. Amai Previous Sachinda, avo vaenda kunorapwa kuHarare Hospital vakadzokera kumba vasina kuwana rubatsiro, vaudza Studio7 kuti varwadziwa zvikuru kudzorerwa kumba vachidzimbikana nemuviri. Vamwe amai varamba kudomwa nezita vane mwana ane mazuva matanhatu azvarwa, pachishandiswa oparesheni sezvo matumbu ake aive akazvimba, vati vana chiremba havasi kuuya nguva dzese kuzowona vana vari muwadhi mavo izvo zvoitawo kuti vatyire hutano hwemwana wavo Mukuru weHarare Central Hospital, Amai Peggy Zvavamwe, vaudza Studio 7 parunhare kuti vanachiremba havasati vadzoka kumabasa. Amai Zvavamwe vati vanga vari kupinda mumusangano wekuongorora kuti kuramwa mabasa uku kuri kuvhiringa varwere zvakadii. Munyori mubazi rezveutano, Dr Gerald Gwinji, vaudza Studio 7 kuti kuramwa basa kwanachiremba uku kuri kukanganisa mabasa ezveutano. VaGwinji vati bazi ravo richiri kukukurukura nehurumende kuti vangagadzirisa sei dambudziko asi vakatiwo chikumbiro chavo kunana Chiremba ndechekuti dai vakwanisa kudzokera kumabasa hurumende ichigadzirisa zvichemo zvavo. Zimbabwe Hospital Doctor’s Association inoti nhengo dzayo dzinodarika chiuru dziri kuramwa mabasa. Zvichemo zvanachiremba ava zvinosanganisira mari shoma pamwe nekusapiwa mukana wekuti vatenge mota pasina kubhadhariswa mutero kubva kunze kwenyika kuitira kuti vafambe nyore vachienda kubasa. No media source currently available 	https://www.voashona.com/a/zimbabwe-doctors-continue-striking-defying-state-plea-for-them-to-return-to-work/4298830.html
politics	VaBiden Voshanyira Dunhu reOklahoma	Mutungamiri we America, VaJoe Biden, nhasi vachashanyira guta re Tulsa, mudunhu re Oklahoma, uko vanoti vanoda kunopemberera kushinga kwevanhu vechitema vakararama mukupondwa kwakaitwa vatema nemhomho yevachena mugore ra 1921. VaBiden vanoti vanhu vatema vakararama havana kuora moyo asi vakashanda nesimba vakaumba hupenyu hwavo patsva. Kupondwa kwevatema uku kwakaitika kwemazuva maviri, anoti 31 Chivabvu ne 1 Chikumi mugore ra 1921, dzimba nemabhizimisi evatema zvichitungidzwa nemoto vanhu vachipfurwa kana kusungirirwa. Izvi zvinonzi zvakaitika mushure mekunge umwe musikana wechichena aiva nemakore gumi nemanomwe akapomera mhosva mukomana wechitema aive nemakore gumi nemapfumbamwe achiti akange achida kumubhinya. Zvinonzi pakaurawa vanhu vechitema vanopfuura mazana matatu. VaBiden varikuita rwendo urwu panguva iyo vachieza kudzika mitemo inopedza rusaruraganda mu America. Nyanzvi mune zvematongerwo enyika, Muzvinafundo Stan Mukasa, vanodzidzisa paIndiana University of Pennsylvania, vanoti kupondwa kwakaitwa vanhu ava muna 1921 kwaka zivikanwa muna 1995, mushure memurume ainzi Timothy McVeigh akabhomba mahofisi ehurumende muguta reOklahoma City, mudunhu re Oklahoma. No media source currently available 	https://www.voashona.com/a/americana-biden-visits-tulsa-100-year-anniversary-of-massacre-of-black-people/5911984.html
health	Nyanzvi dzeHutano Dzotyira Kuti Hutachiwana Hwakatanga kuIndia Hungandai Hwave Munyika	Bazi rezvehutano rakazivisa nemusi weChina kuti vanhu vatatu vakafa neCovid-19, uye vamwe makumi maviri nevashanu, vaviri vavo vari vakabva kuIndia, vakawanikwa vaine denda iri. Vamwe vanomwe pavanhu ava vanhu vanonzi vakasangana nevakabva kuIndia ava. Izvi zvakasiya huwandu hwevanhu vabatwa nechirwere ichi munyika kubva zvachatanga hwasvika pazviuru makumi matatu nezvisere nemazana mana ane makumi mapfumbamwe nemumwe, kana kuti 38 491 uye vanhu vafa vasvikawo pachiuru chimwe chete nemazana mashanu ane makumi masere nevaviri, kana kuti 1 582. Kuwanikwa kwevanhu vakabva kuIndia vaine chirwere ichi kunonzi nenyanzvi yezvehutano uye vari chiremba, Dr. Edgar Munatsi, chinhu chinotyisa zvikuru pachitariswa kuti nyika iyi iri kutambudzwa nehutachiwana hweB.1.617, uhwo hunonzi hwakatanga kuonekwa ikoko uye huri kuuraya vanhu vakawanda. Sangano reWorld Health Organisation, W-H-O, rinoti hutachiwana hwekuIndia uhwu hunotapuriranwa nyore kudarika humwe hwose. Pari zvino nyika dzemuAfrica nomwe dzinoti Algeria, D-R-C, Kenya, Uganda, Morocco, Nigeria neSouth Africa dzinonzi neW-H-O dzakatove nehutachiwana hwekuIndia uhwu. Vanhu vanodarika mamiriyoni makumi maviri nemana, kana kuti 24 million, vabatwa nedenda reCovid-19 muIndia kubva zvatanga chirwere ichi, uye vamwe vanodarika zviuru mazana maviri nemakumi matanhatu nezviviri, kana kuti 262 000, vafa nacho munyika iyi. Asi Dr. Munatsi vanoti hazvishamisi kuti hutachiwana uhwu hunogona kunge hwave munyika pachionekwa kuti pane vanhu vakatobva kunyika iyi vakabatwa vaine Covid-19. Vanokurudzira kusimbiswa kwenyaya dzekuvhenekwa kwehutachiwana uyewo kuti pateverwe vose vangadai vakasangana nevanhu ava senzira yekudzivirira kupararira kwehutachiwana uhwu. No media source currently available Mukuru anoona nezvekurwiswa kweCovid-19 munyika, Dr. Agnes Mahomva vanoti pari zvino vari mubishi kumhanyamhanya kuvheneka zvavainazvo kuti vaone kuti hutachiwana hwekuIndia uhwu hwapinda here muZimbabwe kana kuti kwete. Dr. Mahomva vanoti zvisineyi nekuti hutachiwana hwabva kuIndia here kana kupi, vanhu vanofanirwa kungoramba vachitora matanho ekugeza maoko nemvura nesipo, kusaungana, vachiti zvese izvozvo zvinobatsira kuvharidzira chirwere cheCovid-19. No media source currently available Zvichakadaro, bazi rezvehutano rinotiwo vanhu vanodarika zviuru makumi maviri nechimwe kana kuti 21 000 vakabaiwa nhomba nezuro wakare. Vanhu zviuru gumi nemakumi manomwe nevasere, kana kuti 10 078 vakabaiwa nhomba yekutanga, kuchiti vamwe zviuru gumi nechimwe nemazana mashanu ane makumi manomwe nevanomwe, kana kuti 11 577 vachibaiwa nhomba yepiri. Huwandu hwevanhu vabaiwa nhomba yekutanga kubva zvatanga chirongwa ichi hwakasvika pazviuru mazana mashanu nemakumi mashanu nezvipfumbamwe zvine mazana masere nemakumi manomwe nevashanu, kana kuti 559 875. Vanhu zviuru zana nemakumi mapfumbamwe nechimwe nezana nemakumi mana nevashanu, kana kuti 192 145, vakanga vabaiwawo nhomba yepiri kusvika nemusi weChina. 	https://www.voashona.com/a/zimbabwe-covid-19-update-zimbabweans-fear-the-indian-variant-could-be-in-the-country-now/5890642.html
sports	Chikwata chaZemura charakashwa	  CHIKWATA chaJordan Zemura, mutambi wemaWarriors, cheAFC Bournemouth, nhasi charakashwa 9-0 necheLiverpool mumutambo weEnglish Premier League.   Zemura atamba mutambo uyu apo chikwata chake chakwapaidzwa 9-0 izvo zvaona Bournemouth ichiita chikwata chekutanga mwaka uno kunwisa kanodarika kashanu mumutambo mumwe chete.   Mumitambo yatambwa neBournemouth mwaka uno wekutanga yakakunda Aston Villa 2-0, ndokuzokundwa 4-0 neManchester City, 3-0 neArsenal uye 9-0 newanhasi apo Liverpool yakanda kanokwana ka9 kwa”nya”.	https://www.kwayedza.co.zw/chikwata-chazemura-charakashwa/
health	Huwandu hweVana Vanotapurirwa HIV paKuzvarwa Hwoderera	Hurumende inoti madzimai zviuru makumi manomwe ndivo chete vakabatwa vaine hutachiwana hweHIV/AIDS gore rino. Mutevedzeri wemukuru anoona nezvekutapuriranwa kweHIV kubva kuna amai kuenda kuvana, kana kuti Prevention of Mother To Child Transmission, PMTCT, Dr Nyikadzino Mahachi, vanoti pamadzimai aya, vana vanosvika zvikamu zvipfumbamwe kubva muzana ndivo vakatapurirwa chirwere cheHIV naamai vavo. Hurumende inoti uyu munongedzo wekuti zvirongwa zvawo zvekudzivirira kutapurirwa kwechirwere ichi kuvana huri kushanda. Chirongwa ichi chakaparurwa muna 2001 nehurumende ichishanda nemasangano akazvimirira. Vaimbova gurukota rezvehutano muhurumende yemubatanidzwa, Dr Henry Madzorera veMDC-T, vanoti zviri kuitwa nehurumende zvinofadza uye chinangwa ndechekuti pasave kana nemwana mumwe anotapurirwa hutachiona naamai vake. No media source currently available    	https://www.voashona.com/a/zimbabwe-health/2532565.html
sports	‘Mutambo waChiwandire uchiri kurongwa’	   CHIKWATA chaKudakwashe Memory ‘Take Money’ Chiwandire chinoti chakakumbira mwedzi mumwe chete kuti chipedzise kuita gadziriro dzekuronga mutambo wake naZulina Munoz wekurwira bhande rake reWBC Female Interim Super-bantamweight.   Take Money ange achifanirwa kurwa naMunoz wekuMexico nemusi weMugovera svondo rino kuHarare International Conference Centre (HICC).   Asi chikwata chake chinoti chakakumbira kuti mutambo uyu upfuudzwe kumberi kuti vawane nguva yekupedzisa kuita gadziriro dzekuuronga.   Maneja waTake Money arizve murairidzi wake, Clyde Musonda, anoti kudivi ravo, gadziriro dzekuti mutambo uyu uitwe hadzisati dzanyatsopera.   Anoti Chiwandire, uyo ange ari kuSouth Africa masvondo adarika achiita gadziriro dzake, akagadzirira kusangana naMunoz asi chakamisa kuti vaviri ava vabandane svondo rino inyaya yekuti pane zviri kuda kugadziriswa mukurongwa kwemutambo uyu.   “Kudivi redu, tange tisati tapedza kuita gadziriro dzekuronga mutambo waTake Money naMunoz. Munoziva kuronga mutambo mukuru wakaita seuyu, panoda zvakawanda saka tichiri kuita gadziriro dzacho.   “Takakumbira mwedzi mumwe chete kuchikwata chaMunoz kuti tipedzise kuita gadziriro dzekuronga mutambo uyu nekuti pane zvakawanda zvange zvichida kugadziriswa.   “Asi tinoda kuti muzive kuti Kuda akagadzirira kurwa, iye zvake kudivi rake ange achiita gadziriro dzake dzichifamba zvakanaka,” anodaro Musonda.   Mutambo wevaviri ava, uyo wakatarisirwa zvikuru nevazhinji, ndiwo uchange uri waChiwandire wekutanga kurwira kuchengetedza bhande rake iri.   Kana akabudirira kuri chengetedza, anenge awaniswa mukana wekurwira bhande reWBC Gold iro rina Yamileth Mercado wekuMexico zvakare.   Chiwandire akahwina bhande rake reWBC Female Interim Super-bantamweight mushure mekukunda Cathrine Phiri wekuZambia mwedzi yadarika.	https://www.kwayedza.co.zw/mutambo-wachiwandire-uchiri-kurongwa/
health	Vana Chiremba Vakaramwa Mabasa Vobatirwa Mari neHurumende	Sangano rinomirira vana chiremba vemuzvipatara zvehurumende, reZimbabwe Hospital Doctors Association, rinoti ranyorera tsamba kudare remakurukota richinyunyuta nekubatirwa mari kwaitwa nhengo dzesangano iri. No media source currently available Sangano iri rinoti ranyorerawo vakafanobata chigaro chemutungamiri wenyika, VaEmmerson Mnangagwa, pamwe nehutungamiri mubazi rezvehutano richida kuti patorwe matanho echimbichimbi zvichitevera kubatwa kwemari dzavana chiremba vanonzi vakapinda mukuramwa mabasa. Mutungamiri wesangano iri, Dr Fortune Nyamande, vanoti vanyorerawo zvakare kudare redzimhosva repamusoro vachida kuti rinzwe nyaya yavo yekubatwa kwemari dzemihoro iyi nechimbichimbi. VaNyamande vanoti danho iri richatoita kuti vanachiremba vatadze kuenda kumabasa sezvo vazotambiriswa mari shoma shoma kwazvo. Hurumende yakazivisa svondo rino kuti yaizobata mari inoita $264.48 kwemwedzi miviri kuna vanachiremba vakapinda mukuramwa mabasa kwemasvondo matatu. Mutevedzeri wegurukota rezvehutano, Dr Paul Chimedza, vakaudza Studio7 kuti zviri pamutemo kuti munhu anenge aramwa basa haafanirwe kutambiriswa mari yemazuva aanga asiri pabasa. Kuratidzira kwakaitwa navana chiremba kwakavhiringidza kufamba kwemabasa muzvipatara zvehurumende. Dr Nyamande vanoti vaziva nezvekubatirwa mari idzi pavaenda kumabhanga kwavo. 	https://www.voashona.com/a/zimbabwe-doctors-nymande-mnangagwa/2566390.html
politics	Pastor Evan Mawarire Vanoti Kuratidzira kwaBudirira Zvakanyanya	Pastor Evan Mawarire avo vakakurudzira vanhu kuti varatidzire nhasi vanoti kuratidzira uku kwabudirira zvakanyanya. Vachitaura neStudio 7 Pastor Mawarire vati pane varume vana vakauya kumahofisi avo vachivatsvaga asi vakaramba kuudza vavanoshanda navo kuti sei vaivatsvaga. Asi vati havasi kuzodzokera shure kurwira kodzero dzevana veZimbabwe. Pastor Mawarire vati vachazozivisa munguva inotevra kuti votora danho ripi. No media source currently available  	https://www.voashona.com/a/zimbabwe-matongerwo-enyika/3405993.html
sports	Pasuwa Onyorerana Chibvumirano neZIFA	Zimbabwe Footballers Association kana kuti Zifa inonzi yapa murairidzi wemaWarriors Callisto Pasuwa chibvumirano chekuti ashande kwemakore matatu achirairidza chikwata ichi. Pasuwa audza Studio 7 kuti achiri kuongorora chibvumirano ichi. Zvichakadaro, chikwata cheZimbabwe chiri kuenderera mberi negadziriro yacho yemakwikwi e Caf African Nations Championship (Chan) ari kutambirwa kurwanda mwedzi unouya kutanga musi wa16 kusvika musi wa 17 Kukadzi. Zimbabwe iri muGroup D pamwe neZambia, Rwanda neUganda.	https://www.voashona.com/a/zimbabwe-nhabvu/3123500.html
health	Seneta Rejoice Timire, Avo Vakashaya neChirwere cheCovid-19, Varadzikwa Nhasi muHarare	Mumwe wevanga vachimirira vakaremara mudare reSenate, Amai Rejoice Timire. avo vakashaya nezuro nedenda reCovid-19, varadzikwa nhasi kumarinda eGlen Forest muHarare. Vachitaura pakuradzikwa kwaAmai Timire, sachigaro veNational Disability Board, Amai Mercy Maunganidze, vati vachaedza nepose pavanogona napo kuti mabasa akanaka aiitwa naAmai Timire, aenderere mberi. Vasara vakamirira vakaremara mudare reSeneti, VaWatson Khupe, vati vakaremara vasiyirwa chisveru chekuti vagare vachishanda zvakasimba sezvaiita Amai Timire. Mukuru weDeaf Zimbabwe Trust,Amai Babra Nyangairi, vatiwo vakaremara vanofanira kufambisa mberi mabasa aibatwa naAmai Timire. Hanzvadzi yaAmai Timire, Bishop Sevenzile Msiza, vati semhuri varasikirwa zvikuru. Muzvare Pamela Timire, avo vaishanda pamwe chete naamai vavo, vatiwo ruzhinji rweZimbabwe rwarasikirwa nekushaya kwaita Seneta Timire. Amai Timire, avo vakadomwa kuva nhengo yeSenate muna 2018, vashaya vava nemakore makumi matanhatu nemaviri ekuberekwa, uye vasiya vana vashanu nevazukuru. No media source currently available  	https://www.voashona.com/a/zimbabwe-female-senator-who-died-from-covid-19-was-buried-in-harare-today/6000525.html
business	Dare reSeneti Rinotambira Kudomwa kwaAmai Amanda Bennett seMukuru Kana Kuti CEO weBoka reNhau reUSAGM	Dare reseneti muAmerica nemusi weChina rakatambira kudomwa kwaAmai Amanda Bennett semukuru, kana kuti Chief Executive Officer mutsva weboka rehurumende yeAmerica rakazvimirira rinotepfenyura nhau nekuburitsa mashoko, reUnited States Agency for Global Media, kana kuti USAGM. Vachizivisa nezvekudomwa kwaAmai Bennett uku, vakafanobata chigaro chaChief Executive Officer veUSAGM, Amai Kelu Chao, vakati Amai Bennett mutori wenhau ane hunyanzvi hunoratidzwa kuburikidza nekuwana kwavo mubairo wePulitzer Prize kaviri. Vakaenderera mberi vachiti munhu ari kuunza pachigaro ichi ruzivo rwunodarika makore makumi mana rwekuferefetwa kwenhau muAmerica pamwe nekunze kweAmerica, ruzivo rwekutungamira boka remabhizimusi, uye kutungamira muhurumende. Amai Chao vakati chakanyanya kukosha ndechekuti Amai Bennett vanogoverana nevamwe kuzvipira kwakadzama kwekutorwa kwenhau kwepamusoro, chidokwadokwa chekutorwa kwenhau dzechokwadi uye kwakasununguka, kuzvipira kuchengetedzeka kwevatori venhau nevateereri vavo, nekusarerekera mativi pakuzadzisa zvisungo zvemashandiro eboka reUSAGM. Amai Chao vakati kutambirwa kwaAmai Bennett nedare reseneti mucherechedzo wekukosha kweboka reUSAGM mukuwanisa vanhu nhau dzechokwadi uye kutsigira rusununguko nehutongo hwejekerere pasi rose.	https://www.voashona.com/a/6759839.html
sports	Kakomana kanetsa ne’motor-cross’	  SHASHA yechidiki yemujaho wemotor-cross Emmanuel Bako (13) inoti inoshuvira zvikuru kuti rimwe remazuva izopihwa chiremerera chekuve shangwiti munyika muno mune zvemitambo.   Emmanuel, uyo anove nyanzvi inozivikanwa mumutambo uyu achihwina mibairo yakasiyana muZimbabwe nekunyika dzekunze dzinosanganisira South Africa, anoti akamirira kudzoka kwemutambo uyu zvichitevera kumiswa kwawakaitwa nechinangwa chekudzivirira kupararira kwechirwere cheCovid-19.   Anoti gore rino range richirakidza kuve rake sezvo aitarisira kuhwina mijaho yakawanda asi zvose zvakaenda mudondo nekuda kwechirwere ichi.   “Gore rino zvange zvakaoma kugara tisingakwikwidze, ini ndihwo hupenyu hwangu asi ndave nemufaro mukuru kuti mutambo uyu wave kudzoka sezvo tine tarisiro yekuti tichatanga kukwikwidza zvekare munguva iri                                            kutevera.   “Ndinotenda Hurumende yedu nekuti yakatipa mvumo yekuita gadziriro saka ndiri kuita gadziriro pakupera kwevhiki rega-rega musi weMugovera neSvondo kuDonnybrook Raceway.   “Zvatakanzwa kuti mutambo uyu wave kudzoka iye zvino tave kutosimbaradza gadziriro dzacho nekuti ndinoda kuramba ndichisimukira,” anodaro Emmanuel.   Emmanuel akatanga kukwikwidza mumujaho wemotor cross aine makore mana ekuberekwa  achirairidzwa naStanley Mugiyo uyo nanhasi anove murairidzi wake.   Anoti motor-cross ndiwo hupenyu hwake uye acharamba achishanda nesimba sezvo anoda kunokwikwidza kuEurope, Asia nekuAmerica.   “Shuviro yangu kuti rimwe remazuva ndizopihwawo chiremerera munyika yangu chekuve gamba mune zvemitambo saka ndinoramba ndichishanda nesimba,” anodaro.   Baba vake, Brighton Bako avo vanove mutsigiri wake mukuru, vanoti zvakakosha kuti vabereki vatsigire zvipo zvevana vavo.   “Sevabereki, ibasa redu kuti titsigire vana vedu pane zvose zvavanoda kuita muhupenyu hwavo.   Mitambo yakasiyana yava nemari zhinji saka ukaona kuti mwana wako ane chipo chemitambo yakasiyana mutsigire nekuti hauzive kuti mangwana zvinofamba sei,” anodaro Brighton.   Gore rino, Emmanuel akakwikwidza kuSouth Africa akahwina mujaho we85CC (big wheel) Inland Championship.	https://www.kwayedza.co.zw/kakomana-kanetsa-nemotor-cross/
health	Vakawanda Vane Varwere paParirenyatwa Voswerapo Nekuda kweKuoma kweZvinhu	Kuwondomoka kwehupfumi munyika kowedzera kutambudzika kwehama dzine varwere muzvipatara zvakadai seParirenyatwa, uko vanachiremba vasiri kuenda kumabasa. Ongororo yakaitwa neStudio 7 pachipatara cheParirenyatwa inoratidza kuti veruzhinji vanorwarirwa vari kuswera vari pachipatara ichi vakamirira kuona varwere panguva dzakeona varwere, vachiti zvinhu zvakavaomera kuti vange vachimbodzokera kudzimba vozodzokazve sezvo mari dzekufambisa mumichovha dzakakwidzwa zvakanyanya. Mumwe wevanhu vanoswera pachipatara ichi ndemumwe mudzimai uyo angoda kuzivikanwa nezita rekuti Mai Miranzi. Amai Miranzi, avo vane mukoma wavo ari muchipatara, vanoti kana vangouya panguva dzekushanyira murwere dza 6 dzemangwanani, vanozobva pachipatara apa mushure mekuona murwere nenguva dza 6 dzemanheru. Amai Miranzi vanoti vanoswera nenzara. Amai Miranzi vanotiwo kunyangwe hazvo vari vanhu vabva zera, vanotofamba netsoka kubva mudhorobha mavanenge vaburukira kuenda kuchipatara cheParirenyatwa. Amai Rumbidzai Shumba vane murwerewo zvakare muParirenyatwa. Amai Shumba vanotsigirawo zvataurwa naAmai Miranzi vachiti kudhura kwemari dzekufambisa ndiko kunovapa kuti vangoswera havo pachipatara apa. Kunyangwe hazvo vane varwere ava vachiswera pachipatara apa, vanotiwo kusavapo kwanachiremba kunowedzera matambudziko avo sezvo hama dzavo dzisiri kurapwa uye vachingowana pasina shanduko. Vanachiremba havasi kuenda kumabasa vachiti havasisina zvikwanisiro zvinoita kuti vaende kumabasa avo. Vamwewo amai vada kuzivikanwa nezita rekuti Kukuwe vati zvinosuwisa kuti zvavanenge vangosiya varwere vavo vari ndizvo zvavanowana vari. Vemachechi pasi pemubatanidzwa weZimbabwe Christian Heads of Denominations vanotiwo vakanyora gwaro kumutungamiri wenyika VaEmmerson Mnangagwa vachitaridza kushushikana zvikuru nekurambodzikira kwezvinhu munyaya dzehupfumi. Vachitaura neStudio 7, Reverend Kenneth Mtata veZimbabwe Council of Churches vanoti vemakereke vanoona sekuti kuramboderera kwehupfumi kunokonzera kusagadzikana kwezvinhu munyika. Ukuwo, dzimwe nyanzvi mune zvehupfumi dzinoti kushaya simba kwemari yemunyika ichienzaniswa nedhora rekuAmerica pamwe nekudhura kwemitengo yezvinodiwa nemunhu zuva rega rega zvave kusiya mhuri zhinji dzichinyura kupinda muhurombo. No media source currently available 	https://www.voashona.com/a/5093832.html
politics	MDC-T yaVaChamisa Yorwisa Kuti Vari kuChikwata chaMuzvare Khupe Vadzingwe muParamende	MDCT inotungamirwa naVaNelson Chamisa inonzi yanyorera kuparamende ichikumbira kuti vaimbova mutevedzeri webato iri Muzvare Thokozani Khupe nevamwe vabviswe kuve nhengo dzeparamende zvichitevera makatanwa ari mubato iri. Vakafanobata chigaro chasachigaro webato reMDCT rinotungamirwa naVaChamisa, VaMorgen Komichi, vanoti bato ravo rakaendesa tsamba kumutauriri wedare reparamende, VaJacob Mudenda, nechinangwa chekuti Muzvare Thokozani Khupe nevamwe vavo vari kuvatsigira vadzingwe muparamende. Izvi zvinotevera kudzingwa kwakaitwa Muzvare Khupe, avo vaiva mutevedzeri wemutungamiri muMDCT, pamwe naVaAbednigo Bhebhe, avo vaiva murongi wemisangano mubato iri. Hatina kukwanisa kutaura naVaMudenda kuti tinzwe divi reparamende panyaya iyi. Asi mutauriri weboka reMDC-T inotungamirwa naMuzvare Khupe, VaObert Gutu, vanoti zviri kutaurwa naVaKomichi izvi ndezvemugotsi matsuro. Zvichakadai, imwe nyanzvi munyaya dzezvematongerwo enyika uye vachishanda vakazvimirira, VaVivid Gwede, vanoti kunyorwa kwetsamba yekubvisa Muzvare Khupe nevamwe vavo muparamende hachisi chinhu chinoshamisa. Aka hakasi kekutanga kuti MDC-T idzinge nhengo dzayo muparamende. Vaimbova munyori mukuru weMDCT, VaTendai Biti nevamwe, vakambodzingiswa kuparamende mushure mekunge vanetsana nevaimbova mutungamiri webato iri, mushakabvu VaMorgan Tsvangirai. Kunetsana pakati paVaChamisa naMuzvare kwakatanga pakafa VaTsvangirai apo komiti yepamusorosoro yeMDCT, yeNational Council, yakabuda nechisungo chekuti VaChamisa vatsive VaTsvangirai, nekune rumwe rutivi, Muzvare Khupe vachiti panofanirwa kuitwa kongiresi yechimbichimbi kutsvaga anotsiva VaTsvangirai. Zvichakadai, Muzvare Khupe vanoti hurongwa hwekuita kongiresi hwave pachinhanho chepamusoro vachiti kongiresi iyi ichaitwa musi wa 21 mwedzi uno. Nekune rumwe rutivi, VaChamisa vanoti hapasisina nguva yekuita kongiresi gore rino sezvo patarisanwa nesarudzo. Zvikwata zviviri izvi zviri kurwirawo zita rekuti MDC-T, uye nyaya iyi yakatosvitswa kudare redzimhosva. No media source currently available 	https://www.voashona.com/a/zimbabwe-politics-mdc-t-parliament/4341169.html
politics	Mapurisa Anosunga Hutungamiri hweZCTU muHarare neDzimwe Nzvimbo	Mapurisa asunga nhengo dzesangano revashandi reZimbabwe Congress of Trade Unions muHarare pamberi pekuratidzira kwangu kwarongwa nesangano iri richinyunyuta nekuoma kuri kuramba kuchiita hupenyu kunonzi neZCTU kwakonzerwa nekukwidzwa kwakaitwa mitero nehurumende. Kuratidzira kwanga kwakarongwa neZCTU kwatadza kuenderera mberi muHarare sezvo mapurisa akomberedza muzinda wesangano revashandi iri akasunga hutungamiri hwesangano iri. Mutauriri weZCTU, VaLast Tarabuku, vaudza Studio7 kuti vasungwa ava vanomwe avo vanosanganisira mutungamiri weZCTU, VaPeter Mutasa, munyori mukuru musangano iri VaJaphet Moyo nevamwe. Rimwe remagweta ari kumirira vasungwa uye vari vesangano remagweta anorwira kodzero dzevanhu reZimbabwe Lawyers for Human Rights, VaLizwe Jamela, vati vasungwa ava vari kupomerwa mhosva yekuita zvinhu zvisina maturo. VaJamela vatiwo pane vashandi veZCTU pamwe nedzimwe nhengo dzesangano iri vari kutadza kubuda mumahofisi esangano iri sezvo mapurisa akapakatira zvombo akakomberedza muzinda weZCTU kubva mangwanani. Zvichitevera kusungwa kwaitwa hutungamiri hweZCTU uku, hapana kuratidzira kwazoitwa muHarare. Zvichakadai, mutongi wedare ramejasitiriti, Amai Lanzini Ncube, vatura mutongo wekurambidza ZCTU kuratidzira vachiti muHarare muchine chirwere chekorera chichakadzika midzi vachiti kuratidzira kwanga kuchida kuitwa uku kwaizokonzera kupararira kwechirwere ichi. ZCTU yanga yakwidza nyaya iyi kumatare mushure mekunge mapurisa arambidza sangano iri kuratidzira nhasi nepamusana pechirwere chekorera icho chauraya vanhu makumi mana nevapfumbamwe kusvika parizvino. Kunyange hazvo dare nemapurisa ari kurambidza ZCTU kuratidzira, mitambo yenhabvu iri kuitwa muHarare, uye Zanu PF yakaita musangano wayo nguva pfupi yapfuura pasina kurambidzwa nemapurisa. MDC inotungamirwa naVaNelson Chamisa yakarambidzwawo kuita musangano wayo zvichinzi munyika mune chirwere chekorera. No media source currently available 	https://www.voashona.com/a/zimbabwe-police-arrest-zctu-leaders/4609604.html
politics	Mutungamiri weNyika VaMnangagwa, Vanosaina Mutemo Mutsva weSarudzo	Mutungamiriri wenyika, VaEmmerson Mnangagwa, vasaini bhiri reElectoral Amendment Act of 2018 kuti uve mutemo wenyika, izvo zvave kupa mukana wekuti nyika iite sarudzo pachishandiswa mutemo mutsva uyu. Izvi zvaziviswa mugwaro rehurumende reGovernment Gazette, iro raburitswa neChipiri, uye chiziviso ichi chinoti mutemo uyu wakatanga kushanda neMuvhuro. Vachiutaura mushure mekuburitswa kwechiziviso ichi, vanokokera nhengo dzebato guru rinopikisa munyika reMDC-T inotungamiririrwa naVaNelson Chamisa, VaInnocent Gonese, vati havana kufara nekuti VaMnangagwa vasaina mutemo uyu usina zvizhinji zvaidiwa nevemapato anopikisa kuti zvigadziriswe kana kuwedzerwa. Vati semaonero avo nyika haigona kuve nesarudzo dzisina mutauro kana pasina kuwirirana pazvinhu zvakawanda zvakaita sekudhindwa kwemagwaro ekuvhotesa kana kuti maballot paper. MDC-T yaida kuti kudhindwa nekwema ballot paper kuitwe pachena vese vari kupinda musarudzo varipo. Vaenderera mberi vachiti kunyange hazvo mutemo mutsva uyu uchirambidza zvemhirizhonga, haupi matare mazino ekuranga vanenge vakonzera mhirizhonga panguva yesarudzo. Munyori anoona nezvemutemo mubato riri kutonga reZanu PF, VaPaul Mangwana, vaudza Studio 7 kuti vafara chose nedanho ratorwa nemutungamiriri wenyika, vachiti vave kugadzirira sarudzo pasi pemutemo mutsva uyu. Panyaya yekunyunyuta kuri kuita vemapato anopikisa, VaMangwana vati mapato aya aifanira kugadzirisa zvichemo zvawo kuparamende uye mutungamiriri wenyika anoshanda nezveanenge apihwa neparamende. VaMnangagwa vanotarisirwa kudoma zuva richaitwa sarudzo nguva ipi zvayo, uye izvi zvinoteverawo kupera kwechirongwa chekuongororwa kwegwaro revavhoti neveruzhinji. No media source currently available 	https://www.voashona.com/a/zimbabwe-electoral-amendment-law-mnangagwa/4414811.html
sports	Vatambi vetsiva votambira kunze	  VATAMBI vetsiva vanonzi vave kuenda kune dzimwe nyika uko mutambo uyu wave kutenderwa kutambwa vachinotsvaga raramo.   Izvi zvinotevera kumiswa kwakamboitwa mitambo pasi rose kubvira muna Kurume gore rino nechinangwa chekudzivirira kupararira kwechirwere cheCovid-19. Mamiriro ezvinhu aya akaona vatambi vemitambo yakasiyana vachikwangwaya sezvo vange vajaira kurarama kuburikidza nemitambo iyi.   Asi, pari zvino mitambo yakasiyana yakatanga kuitwa kune dzimwe nyika zvichitevera kunyevenutswa kwematanho ekurwisa kupararira kwedenda iri. MuZimbabwe, mitambo yakawanda haisati yave kutenderwa kutambwa izvo zvinonzi zviri kuona vamwe vatambi vetsiva vachienda kunyika dzinosanganisira South Africa, Tanzania neMalawi.   Miganhu yakasiyana yenyika ichakavharwa kune veruzhinji uye nhandare dzinosvikira ndege kubva kunze kwenyika dzakavhurwa nguva pfupi yadarika zvichitevera kuvharwa kwadzange dzakaita zvakare nechinangwa chekumisa kupararira kweCovid-19.   Muhurukuro neKwayedza, Clyde Musonda anove puromota wetsiva anoti chirwere cheCovid-19 chakanganisa zvakawanda sezvo vave kurasikirwa nevatambi vachienda kune dzimwe nyika.   “Hatisi kuziva kuti tiri kuenda kupi nekuti hatisati tapihwa mvumo yekuti tichironga mitambo yetsiva, kune dzimwe nyika vave kutoronga uye mitambo iri kutambwa. Vatambi vazhinji muno vanotoraramiswa nemari inobva kutsiva saka vave kutiza vachienda kune dzimwe nyika kuzozama raki ravo                                                                     ikoko.   “Isu hatina zvatinokwanisa kuita kana kuvaudza kuti musaende, zvinotiremera nekuti hatina chekuvapa pari zvino. Zvinhu zvose zvakamira nekuda kweCovid-19 saka vave kutoenda kune dzimwe nyika kunotsvaga kurarama nekutamba mutambo uyu,” anodaro Musonda.   Musonda anoti vatambi vetsiva vari kutambudzika zvikuru nekuda kwekushaiwa zvokuita munguva ino yeCovid-19.   “Havasi vatambi vese vakabatsirika nemari yeRelief Fund yakauya uye vakaiwana vacho imwe yakatopera.   Saka kuti varambe vakagara kuine mimwe mikana kunze kwenyika zvinonetsa, ndizvo zvave kuvatuma kuti vaende. Tiri kuita zvekuzonzwa kuti vatoenda hameno kuti vanenge vaenda sei,” anodaro Musonda.   Pane mimwe mitambo yakamiswa nguva yadarika nechinangwa chekudzivirira kupararira kweCovid-19 munyika muno.   Mitambo iyi inosanganisira waCharles Manyuchi uyo aifanira kusangana naMuhamad Sebyala wekuUganda vachirwira bhande reWorld Boxing Federation Association Supreme Middleweight newaTinashe Mwadziwana aitarisirwa kusangana naPaulus “The Rock” Ambunda wekuNamibia.	https://www.kwayedza.co.zw/vatambi-vetsiva-votambira-kunze/
business	Hurumende Yoronga Kuvandudza Mamwe Makambani Ayo	Gurukota rinoona nezvemari, VaPatrick Chinamasa, vazivisa kuti hurumende yave kuvandudza mashandiro emakambani ehurumende kana kuti parastatals uye kutengesa mamwe. Makambani akaita seCold Storage Commission Company, Grain Marketing Board neNational Railways of Zimbabwe achapihwa mari, asi mabhodhi e Zimbabwe Electricity Transmission and Distribution Company, Zimbabwe Power Company neZESA achibatanidzwa. Makambani akaita sePetrotrade, ZUPCO, POSB nemamwe achabvumnidzwa kuti ashande nevamwe vanokwanisa kutenga zvikamu zvehupfumi mumakambani aya. Potraz neBroadcasting Authority of Zimbabwe makambani anoona nezvekutepfenyura achabatanidzwa zvimwe chetezvo neZimtrade, Zimbabwe Investment Authority neSpecial Economic Zones Authority achabatanidzwa. VaChinamasa vakaudza vatori venhau muHarare nemusi weChishanu kuti dare remakurukota rakatowirirana kare nedanho iri uye makurukota achapihwa mazuva zana ekuuya nemazano ekuti makambani ari pasi pavo achavandudzwa sei kana kutengeswa. Nyanzvi munyaya dzezvehupfumi dzave nemakore dzichiti makambani aya anofanira kutengeswa nekuti ari kupa kuti chikwereti chehurumende chikure nekuti haana kana kobiri raari kuunza kuhurumende. Mutevedzeri wegurukota rezvemari, VaTerrence Mukupe, vanoti hurumende yave kuda kuvandudza nyaya dzezvehupfumi nekudaro hapana chekuchengetera makambani asiri kushanda zvakanaka. No media source currently available  	https://www.voashona.com/a/zimbabwe-matongerwo-enyika/4346868.html
health	Varwere Voshaya Anorapa muZvipata zveHurumende Vakoti naVanaChiremba Vachiramwa Mabasa	Vashandi vemuzvipatara kusanganisira vakoti navanachiremba vasvika mazuva makumi matatu nematatu vakanda mapadza pasi vachiti mari yavari kutambiriswa haichakwani kuti vaende kumabasa pasina kana tarisiro yekuti dambudziko iri richagadziriswa. Zvinhu muzvipatara zvehurumende zvabva zvaita manyama amire nerongo zvopa kuti vamwe varwere vadzoserwe kumba vasina kurapwa. Zvinhu muzvipatara zviri kutarisirwa kutonyanyoipa sezvo sangano ravanachiremba vakuru reSenior Health Doctors Association vakatozivisa kuti kana nyaya dzemari nekuramwa mabasa kwavanachiremba vadiki nevakati dzikasagadziriswa naivo vachapindawo mukuramwa mabasa. Mutauriri wesangano ravanachiremba vakuru iri Dr Aaron Musara vaudza Studio 7 kuti zvinhu hazvina kumira zvakanaka muzvipatara. Dr Musara vanoti kunyangwe hazvo vakazivisa hurumende nezvedanho ravo rekuda kukanda mapadza pasi kuburikidza nemagwaro avakanyorera mapazi akasiyana siyana hapana mhinduro yavati vawana. Vanamukoti muzvipatara zvehurumende havasi kuenda kumabasa uye vari kuda kuti hurumende ivape mihoro yavo nemari yekuAmerica yavaitambira muna Gumiguru 2018 pamwe nekuvapa zvekushandisa kuzvidzivirira kubva kuzvirwere kana vari pamabasa. Mutungamiri wesangano rinomirira vanamukoti reZimbabwe Nurses Association, ZINA VaEnock Dongo vanoti hurukuro nehurumende kutungana kwembudzi. Mutauriri weZimbabwe Hospital Doctors Association kana kuti ZHDA Dr Tapiwa Mungofa vatiwo kusagadziriswa kwenyaya dzevashandi vezvehutano nehurumende kwave kusiya varwere vasina anovarapa. VaMungofa vatiwo panguva iyo vana mukoti vakaramwa mabasa dzimwe nhengo dzavo dzakawanda dzave kumba senzira yekudzivirira kutapurirwa chirwere cheCOVID-19 inonzi pachirungu Self quarantine. Studio 7 haina kukwanisa kunzwa divi rehurumende panyaya yekugadzirisa zvichemo zvevashandi vezvehutano sezvo vakafanobata chigaro chagurukota rezvehutano Muzvinafundo Amon Murwira vanga vasingadaviri nharembozha yavo. Asi vhiki rapera, VaMurwira vakazivisa kuti vanga vatanga hurukuro nana mukoti. Mutevedzeri wavo VaJohn Mangwiro vaudzawo Studio 7 kuti vanga vakabatikana nekudaro vange vasingakwanise kutaura. Sachigaro weHealth Services Board, Dr. Paulinus Sikosana, vatiwo vange vari mumusangano unechekuita nedenda reCOVID-19 nekudaro vanga vasingakwanisi kutaura nesu. Nyanzvi dzezvehutano dzinotiwo kana hurumende ikasagadzirisa nyaya yevakoti kuti vadzokere kumabasa uyewo kudzivirira vana chiremba kuti vasaenderera mberi kuzvigokera moto muziso kunyanya panguva ino nyika yakatarisana nedenda reCOVID-19 iro rauraya vanhu makumi maviri nevashanu kusvika parizvino. No media source currently available  	https://www.voashona.com/a/varwere-voshaya-anorapa-muzvipata-zvehurumende-vakoti-navanachiremba-vachiramwa-mabasa/5510372.html
politics	VaBiti Voshanyira Dr Patson Dzamara neVamwe Vari muHusungwa	Mutungamiri webato rinopikisa rePeople’s Democratic Party VaTendai Biti nhasi vaenda kuHarare Central Prison nekuChikurubi uko kune nhengo gumi neimwe dzakasungwa dzichiratidzira muAfrica Unity Square. Vakasungwa ava vanosanganisa Muzvare Linda Masarira, Tatenda Mombeyarara, Dr Patson Dzamara, Pride Mukono, Muzvare Pamela Mawire, Makomborero Haruzivishe, Muzvare Irene Takavada, Shadreck Dhliwayo naBrian Kansunzuma. Vechidiki ava vaida kuratidzira kwemazuva gumi nematanhatu vachiti havasi kufara nenyaya yekuti mutungamiri wenyika VaRobert Mugabe vari kutonga nedemo. Kudare ramajastiriti vakanzi vabhadhare mari yechibatiso inosvika chiuru chemadhora inonzi nemagweta yakawandisa. No media source currently available VaBiti vati vanhu vari muhusungwa ava vari kunetseka zvikuru nekuti hapana vari kukwanisa kuunganidza mari inosvika zviuru zvisere zvemadhora zvemari yechibatiso. Madzimai ari kuChikurubi anonzi ari kunetsekawo nekushaya zvokudya uye mvura yakachena. Mumwe mudzimai ane mwana ane mwedzi mitatu anonzi akatomurumura nekuda kwekusungwa uku.	https://www.voashona.com/a/zimbabwe-matongerwo-enyika/3375529.html
politics	Amai Mujuru Vanoti Hurumende yaVaMnangagwa Haina Kusiyana neyaVaMugabe	"Vaimbove mutevedzeri wemutungamiri wenyika, zvakare vari mukuru webato rinopikisa reNational People’s Party, Doctor Runaida Joice Mujuru, vanoti kunyange hazvo vari kufara nekusiya basa kwevaimbove mutungamiri wenyika, VaRobert Mugabe, havana mufaro nekuti vese vaishanda naVaMugabe pamwe nenzira dzavaishandisa kutonga zvichiripo. Amai Mujuru vanoti ivo nebato ravo pamwe nemubatanidzwa wemapato anopikisa, wePeoples Rainbow Coalition, vacharamaba vachirwisa bato reZanu PF kuitira kuti munyika muve neshanduko chaiyo kwete shanduko yekubata vanhu kumeso. Vanoti vanopikisa pavaiita slogan yekuti ""ngaende ngaende"" vainge vasingareve kuti VaMugabe ngavaende vega chete asi kuti vaireva kuti vayende zvese nebato ravo navose vaishandiswa mukumbunyikidza zvizvarwa zveZimbabwe. Amai Mujuru vanoti haugadzire chakaipa nechakaipa asi nechakanaka. Asi vanoti zvisinei nezvakaitika, vakafara chose kuti mutungamiri wenyika avepo, VaEmmerson Mnangagwa, vakazivisa nyika kuti sarudzo dzichaitwa nenguva yange yakatarisirwa uye vave kutoita gadziriro yesarudzo idzi. Asi vanoti mitemo yesarudzo inforanira kusandurwa kuti pave nesarudzo dzakachena. Amai Mujuru vanotiwo mauto haafanirwe kupindira munyaya dzesarudzo. Vanoti zvinokatyamadza chose kuti mauto nemapurisa emuZimbabwe ane mbiri yekugona basa kunze kwenyika uko anogaro sheedzwa kuno chengetedza runyararo kunyika dzakasiyana siyana asi achiita mukumbira wekushungurudza vanhu muno. Mukuru weZimbabwe Democracy Institute, Doctor Pedzisai Ruhanya, vaudza Studio 7 kuti kupindira kwemauto munyaya dzematongerwo enyika hakuvashamise nekuti mauto emuZimbabwe haaite basa ravo zvine hunyanzvi. Vakawanda munyika vanochema nerekuti mauto ari kupindira munyaya dzematongerwo enyika. Asi vamwe vakaita semukuru wevakarwa hondo yerusununguko zvakare vari chipangamazano kumutungamiri wenyika, VaChris Mutsvangwa, vanoti hapana chakaipa pane kuti vechiuto vapinde munyaya dzematongerwo enyika. Doctor Mujuru vanoti kana vakakunda musarudzo dza2018, vachaunza shanduko nechimbi chimbi sezvo paine zvizhinji zvinokwanisa kusandurwa chete pasina kuchinja mutemo. Mubatanidzwa wePeople’s Rainbow Coalition ndemumwe wemibatanidzwa yakawanda yemapato anopikisa inosanganisira MDC Alliance iyo ine zvikwata zveMDC zvinotungamirirwa naVaMorgan Tsvangirai and Professor Welshman Ncube, pamwe nemumwe unonzi Coaliton of Democrats."	https://www.voashona.com/a/zimbabwe-mujuru-rubbishes-mnangagwa-administration/4187779.html
health	Munhu Mumwe Chete Ofa neCovid-19 kuBulawayo Asi kuMash.East neCental Hakuchina Ane Chirwere Ichi	Bazi rezvehutano rinoti munhu mumwe chete akafa nechirwere cheCovid-19 muBulawayo nMugovera. Izvi zvinoreva kuti vanhu vafa nyika yose vave mazana maviri nemakumi mana nevatatu kana kuti 243. Vanhu vashanu vakabatwawo nechirwere ichi uye vose vari muBulawayo makare munova mavakachitapurirwawo munharaunda zvekare. Bazi rezvehutano rinoti vanhu vabatwa nechirwere ichi munyika vave zviuru zvisere nemazana matatu ane makumi matanhatu nemanomwe kana kuti 8, 367. Vanhu gumi vakaporawo kubva kuchirwere ichi, uye vanomwe vacho vari muBulawayo vamwe vatatu kuMasvingo. Vapora nyika yose vave zviuru zvinomwe nemazana masere nemakumi mapfumbamwe nevana kana kuti 7, 894. Vanhu vachiri kurwara mazana maviri nemakumi matatu kana kuti 230. Pavanhu vari kurwara ava, zana nevaviri kana kuti 102 vari muBulawayo uye makumi matanhatu nevatatu vari muHarare. Asi kuMashonaland East neMasvingo hakuchina kana munhu mumwe chete ari kurwara neCovid-19 parizvino. kuMashonaland Central kune munhu mumwe chete chete. Nezuro kwakavhenekwa vanhu mazana matanhatu nemakumi masere nemumwe kana kuti 681. Pavanhu ava, mazana mashanu nevatanhatu kana kuti 530 vari muHarare muBulawayo makumi mana nevapfumbamwe uye Manicaland makumi mapfumbamwe nevana. Ko chii chiri kupa kuti zvinhu zviite kunge zvisina kumira zvakanaka muBulawayo? Nyanzvi munyaya dzezvehutano uye vakambotungamira Chitungwiza Hospital, Dr Enoch Mayida vanoti vamwe vanhu vanonzi vanenge vabatwa nechirere ichi muBulawayo vanenge vari vemumamwe maguta asi vavhenekerwa mudhorobha iri. No media source currently available   	https://www.voashona.com/a/munhu-mumwe-chete-ofa-necovid-19-kubulawayo-asi-kumash-east-necental-hakuchina-ane-chirwere-ichi/5643497.html
politics	Hurumende Inoti Ichiri Kuferefeta Kutsakatika kwaVaItai Dzamara	Hurumende inoti ichiri kuferefeta kuti VaItai Dzamara, avo vakapambwa nevanhu vasinga zivikanwe makore mana apfuura, vari kupi uye inoti pari zvino hapana zvayati yawana. Izvi zvinoitika apo mhuri yaVaDzamara iri kuparura Manheru eChitatu, Itai Dzamara Trust, unova mucherechedzo wezvinhu zvese zvairwirwa naVaDzamara. Izvi zvataurwa negurukota rezvemukati menyika, VaCain Matema, muNational Assembly vachipindura mubvunzo kubva kunhengo dzebato rinopikisa reMDC. Mumiriri weKambuzuma muNational Assembly, VaWillas Madzimure, vange vakumbira VaMathema kuti vazivise dare iri kuti vasvika papi nekutsvaga VaDzamara avo vakapambwa mumusha weGlen View 7 muna 2015. VaDzamara, avo vaive mutori wenhau, vakasiya basa rekutora nhau vachiti vava kurwira kodzero dzevanhu kudzamara vaive mutungamiri wenyika panguva iyi, VaRobert Mugabe, vasiya basa. Vakaita mukuru wesangano reOccupy Africa Unity Sqaure iro raive nevanhu vaiswera vakaungana muAfrica Unity Square vachiti VaMugabe vabve pachigaro sezvo vaityora kodzero dzevanhu. Musi wa9 Kurume muna 2015, VaDzamara vakapambwa nevanhu vasingazivikanwe uye kusvika nhasi havazikanwe kuti vari kupi. Dare repamusoro soro rakapa mutongo wekuti hurumende, kuburikidza nemapurisa, itsvage kuna VaDzamara pamwe nekuzivisa mhuri yavo kuti vari kupi. Munin’ina waVaDzamara, VaPatson Dzamara, vaudza Studio 7 kuti mapurisa akataura navo kwemwedzi mitatu chete zvichitevera mutongo uyu, uye kubvira ipapo, mapurisa haasi kutaura navo. VaDzamara vati vakatomboedza kutaura nemapurisa, gurukota rezvemukati menyika pamwe nemutungamiriri wenyika kuti vagadzirise nyaya iyi asi hapana chakabuda. Mhuri yaVaDzamara iri kuparura Itai Dzamara Trust rinova sangano richange richimirira zvese zvairwira naVaDzamara. VaPatson Dzamara vati mukoma wavo aida kuti vanhu vagare vakasununguka murunyararo uye izvi ndizvo zvichange zvichimirwa neItai Dzamara Trust. Zvichakadai, sachigaro wekomiti yeparamende inoona nezvekudyidzana nekutengeserana nedzimwe nyika, VaKindness Paradza, vazivisa kuti mutungamiriri wenyika, VaEmmerson Mnangagwa, vakatambira chisungo chekuti nhengo dzeparamende dzipihwe maDiplomatic Passports. Vati nekudaro nhengo dzese dzeparamende dzichatanga kupihwa magwaro aya zvisinei nekuti ndedze bato ripi. VaParadza vayambira kuti vachashandisa magwaro aya zvisina mwero vachaatorerwa. Mune imwewo nyaya, nhengo dzeparamende kuMDC dzaramba kuzeya bhiri reMaintenance of Peace and Order dzichiti dzinoda kutanga dzawona zvakashandurwa pabhiri iri mushure mekunge imwe komiti yeparamende yeParliamentary Legal Committee yati bhiri iri rinotyora bumbiro remitemo yenyika. Vange vakabata chinzvimbo chemumutauriri weNational Assembly, VaWilliam Mutomba, vabvuma kutambira chikumbiro chenhengo dzeMDC uye gurukota rezvemukati menyika, VaCain Mathema, vachiti vachauya nebhiri rine zvakashandurwa mudare neChina. No media source currently available 	https://www.voashona.com/a/zimbabwe-says-it-is-still-investigating-disappearnce-of-activist-itai-dzamara/5033081.html
sports	World Cup: Chabvondoka	anonzwa svondo rino kutanga musi weChina apo pasi rose richange rakatarira kunyika yeRussia uko kuri kutambirwa mutambo weFifa Wold Cup 2018.   Mutambo uyu ndiwo mukuru pasi rose wenhabvu nekudaro Kwayedza yakaita ongororo yemitambo yekutanga yezvikwata zvakasiyana izvo zviri kutamba gore rino.   Mutambo wekutanga uchaona Russia – iyo inenge iri pamusha payo – ichisangana neSaudi Arabia kunhandare yeStadion Luzhniki.   Zvikwata zviri izvi zviri muboka rine zvimwe zvinoti Egypt neUruguay asi zvose vashoma vanoona zvichisvika kure mumutambo uyu.   Musi weChishanu ndipo pachange pakabaka apo shasha dzemuEurope – Portugal – ichasangana neSpain iyo yakambohwina mukombe weWorld Cup mugore ra2010 kuSouth Africa.   Uyu mutambo uchange wakatarisirwa nevazhinji sezvo zvikwata zviviri izvi zvinogona kubuda zvose muGroup B zvofambira mberi mumakwishu aya.   Portugal ichange yakaisa tariro yayo pavatambi vanoti Cristiano Ronaldo, Bernardo Silva, Adrien Silva nevamwe. Kozoti Spain, izere nemukaka wevatambi vanosanganisira  Isco, Marco Asensio, Koke, Diego Costa naThiago Alcantara.   Musi weMugovera, Nigeria ichisangana neCroatia, maSuper Eagles chimwe chezvikwata zvakamirira Africa kumutambo uyu uye vatsigiri vazhinji vari kushuvira zvikuru kuti aiite zvinorova kuWorld Cup.   France ichisangana neAustralia neMugovera zvakare, kozoti Argentina ichitatsurana neIceland.   Kuzvikwata zviri kukwikwidza kuRussia gore rino, France neArgentina zvimwe zvine vatambi vakawanda vanotamba nhabvu inonwisa mvura.   France ine vatambi vanosanganisira Kylian Mbappe, Antoine Griezmann, Paul Pogba, Ousmane Dembele naNabil Fekir.   Nerumwe rutivi, Argentina ine vatambi vanoti Lionel Messi, Angel di Maria, Gergio Aguero, Gonzalo Higuain, Paulo Dybala nevamwe vakawanda.   Musi weSvondo shasha dzine mukombe weWorld Cup – Germany – ichatamba mutambo wayo wekutanga apo ichasangana neMexico kuMoscow kuStadion Luzhiniki.   Germany chimwe chezvikwata zviri kutarisirwa kuhwina mukombe uyu asi inofanirwa kutanga yabuda muboka rayo rine zvikwata zvinoti Mexico, Sweden neKorea Republic. Die Mannschaft ine vatambi vakaita saMesut Ozil, Thomas Muller naTimo Werner. Musi uyu zvakare ndiwo uchaona Brazil – iyo yakahwinha mukombe weWorld Cup yakawanda – ichitamba mutambo wayo wekutanga apo ichasangana neSwitzerland kuRostov Arena.   Makore mana adarika, Brazil yakabatiswa pasi pamusha payo apo yakakundirwa musemi-fainari neGermany nekudaro gore rino ichange ine huturu hukuru sezvo iri kuda kuhwina mukombe uyu nepainogona. Samba Boys ichange yakaisa tariro yayo pana Neymar, Gabriel Jesus naRoberto Firmino.	https://www.kwayedza.co.zw/world-cup-chabvondoka/
sports	Shaya ari muchipatara	naMilcah Nhakura SHASHA yakambonetsa ichitamba nhabvu, George ‘Mastermind’ Shaya, anoti anogamuchira zvakaitika kwaari zvekudamburwa gumbo rake rekurudyi zvichitevera kunetseka kwaakange aita nechirwere chepasi petsoka chinozivikanwa nekuti ganrene.   Achitaura neKwayedza svondo rino ari muchipatara cheParirenyatwa Group of Hospitals, muHarare, Shaya anoti anoisa zvose mumawoko aMwari.   “Muhupenyu hwedu chinenge chaitika tinofanirwa kuzvitambira. Mwari variko uye hatizvirambe.   “Munhu unofanirwa kugara wakagadzirira zvese zvese muhupenyu zvinogona kuitika,” anodaro.   Paakashanyirwa neKwayedza, Shaya aive ane mudzimai wake – Agnes Shaya – uyo anoti murume wake akange atambudzwa zvikuru nechirwere chaive pagumbo rake apo raingopera nekudyika kubva nekutsoka.   “Baba vange varwadziwa hama, gumbo rakavashungurudza iri saka tiri kutozviona kuti zvakange zviri nani kuti vari bviswe pane kurwadziwa kwavakange vachiita vainaro gumbo racho.   “Iye zvino tinoona kuti vasununguka manje, havacharwadziwe vave kunzwa zvakanaka pane zvavakange vari kunzwa. Isu semhuri tave kungotambira zvakaitika.   “Asi hatidi kunyepa zvakatirwadza nekuti gumbo racho ndiro ravaitamba naro nhabvu, vachiita zvidavado zvavo,” anodaro Agnes.   Anoti murume wake haasi kuzomusiya ari ega uye achamira naye achimubatsira pane zvese zvaanenge achida.   “Mumwe wangu uyu ini ndini ndinomubikira uye kumuwachira, ndicharamba ndakamira naye ndichiona kuti akagara zvakanaka here nekuti panguva ino tinofanirwa kuramba takamira tese.   “Zvakaitika izvi tinongozviisa mumawoko aMwari. Asi vachibuda muno vanofanirwa kuenda kuRehab centre kuti vambonogara vachitariswa nekuti vakangonanga kumba vanogona kunozvikuvadza rimwe gumbo racho,” anodaro Agnes.   Shaya mumwe wevatambi venhabvu vakaita mukurumbira uye munhorondo yemutambo uyu ndiye ega akakwanisa kuhwina mubairo weSoccer Star of the Year kashanu.   Zvakadai, imwe shasha yakambonetsa ichitamba nhabvu kuzvikwata zvinoti Dynamos FC nemaWarriors, David ‘Yogi’ Mandigora – uyo akadamburwawo gumbo rake muna 2017 nekuda kwedenda regomarara – anoti munhu anofanirwa kugamuchira zvose zvinoitika muhupenyu hwake.   “Muhupenyu munhu anofanirwa kugara akagadzirira zvese nekuti hatizive kuti mangwana unomuka uripi. Zvese zvese zvinogona kuitika uye usingafungire.   “Kana zvaitika sezvandakasangana nazvo zvekugurwa gumbo izvi wotongozvitambira nekuti ndizvo zvinenge zvavepo panguva yacho,” anodaro Yogi.   Anoti achazoshanyira Shaya kumba kwake kana achinge abuda muchipatara.   PIX: George Shaya   Caption: George Shaya aine mudzimai wake Agnes Shaya kuchipatara cheParirenyatwa Group of Hospitals nemusi weChipiri svondo rino.	https://www.kwayedza.co.zw/shaya-ari-muchipatara/
politics	MDC Inochengetedza Chigaro cheMudzimai muPresidium	MDC inotungamirwa naVaNelson Chamisa yakaita musangano wayo weNational Council neMugovera ikabuda nezvisungo zvakati kuti. Chimwe chezvisungo izvi ndechekuti muhutungamiri hwebato, kana kuti presidium, munofanirwa kuva nemunhukadzi. Madzimai akadomwa kuti akwikwidze chigaro chemutevedzeri wemutungamiri webato ndiAmai Lillian Timveos, Amai Lynette Karenyi Kore, naAmai Tracy Mutinhiri. Pari zvino Amai Timveos ndivo vakadomwa nematunhu akawanda. Asi dzimwe nyanzvi munyaya dzematongerwo enyika, uye dziri nhengo dzeMDC dzinoti kunyange hazvo Amai Timveos vachizivikanwa nehutungamiri muMDC, Amai Karenyi Kore mudzimai anozivikanwa zvikuru muMDC yose sezvo vakashanda zvakasimba sasachigaro wemadzimai mumatunhu akawanda munyika yose, izvo zvinogona kuti vakunde pakongiresi yemuna Chivabvu.  Nyanzvi idzi, idzo dziri kuziva zviri kuitika mubato iri, dzinotiwo hadzioni Amai Mutinhiri vachiwana mavhoti akawanda, nokudaro mutambo mukuru uri pakati paAmai Timveos naAmai Karenyi Kore. Mutauriri weMDC, VaJacob Mafume, vanoti kanzuru yepamusoro soro yebato ravo yakaona zvakakodzera kuti chimwe chigaro chehutungamiri hwepamusorosoro hwebato, chive chemudzimai. Kunyange hazvo bato rakabuda nechisungo ichi, hwuwandu hwemadzimai mu presidium hwushoma zvikuru kana zvichienzaniswa nedonzvo rebato rekuti vanhukadzi vaenzane nevanhurume muzvigaro zvepamusoro soro. VaMafume, avo vakadomwa kuti vakwikwidze chigaro chemutauriri webato pakongiresi mwedzi unouya, vanoti bato ravo rakatambira zvakabva kumakongiresi ematunhu, uye wakazivisa vose vari kuda kukwikwidza kukongiresi mwedzi unouya vakadomwa kukwikwidza zvigaro zvinodarika chimwe chete, kuti vasarudze chigaro chimwe chete chavachakwikwidza. Vati izvi zvinofanirwa kuitwa nemusi weChitatu. Matunhu gumi nematatu eMDC, kusanganisirawo matunhu ari kunze kwenyika anoti North America, South Africa neUnited Kingdom, akapedza kuita makongiresi awo senzira yekugadzirira kongiresi huru ichasarudza hutungamiri hutsva. Kongiresi iyi iri kuitirwa muGweru, uye ndeyechishanu kubva bato iri raumbwa muna 1999. VaChamisa vakadomwa nematunhu ose kuti vakwikwidze chigaro chemutungamiri webato pasina anovakwikwidza. Vakadomwa kukwikwidza chigaro chemutevedzeri wemutungamiri webato vanosanganisira VaMorgen Komichi, VaWelshman Ncube, VaTendai Biti, naVaElias Mudzuri. Muzvare Thabitha Khumalo vakadomwa nematunhu akawanda kuti vave sachigaro webato, ukuwo VaChalton Hwende vakadomwawo kuti vakwikwidze chigaro chemunyori mukuru webato. Vamwe vakadomwa pachigaro ichi ndiVaWelshman Ncube naVaDouglas Mwonzora. VaAmos Chibanda ndivo vakadomwa nematunhu akawanda kuti vave murongi wemisangano. Kongiresi yebato iri kuitika mushure memwedzi inodarika gumi nemina zvichitevera kushaya kwemutungamiri wekutanga webato, VaMorgan Tsvangirai, avo vakashaya gore rapera muna Kurume. No media source currently available 	https://www.voashona.com/a/mdc-resolves-to-have-a-female-vp-position-protected/4894162.html
health	Vanhu Vatatu Vofa neChirwere cheCovid-19 neMugovera	Bazi rezvehutano rinoti vanhu vatatu vakafa nechirwere cheCovid-19 nemusi weMugovera zvasiya vafa kubva zvatanga chirwere ichi kupararira vave zviuru zvina nemazana manomwe nemakumi maviri kana kuti 4, 782. Vanhu zviuru zviviri nezana nevatanhatu kana kuti 2, 106 vakabatwawo nechirwere ichi zvasiya vanhu zana rezviuru nemakumi mapfumbamwe nechimwe zvine mazana matanhatu nemakumi manomwe nematatu kana kuti 191 673 vabatwawo nechirwere ichi kusvika parizvino. Vanhu vabayiwa nhomba kaviri vave mamiriyoni matatu nezviuru zvitanhatu nezvitatu zvine mazana mapfumbamwe nemakumi matatu nemana kana kuti 3 063 934. Vanhu vabayiwa kekutanga vave mamiriyoni mana nezviuru makumi mana nemanomwe zvine mazana manomwe nemakumi mana nematatu kana kuti 4 047 743. Hurumende inoti ine chinangwa chekubaya vanhu mamiriyoni gumi nhomba kana kuti zvikamu makumi matanhatu kubva muzana mukupera kwemwedzi uno kuti inyatsoshanda. Kuuya kwemhando itsva yeCovid-19 kwapa kuti huwandu hwevari kurwara neCovid-19 huwedzere zvakanyanya. Pakazivisa hurumende kuti mhando itsva yechirwere ichi yainge yawanikwa munyika musi wa 5 Zvita painge paine vanhu zviuru zviviri nemazana masere nemakumi mana nematatu kana kuti 2 843 vairwara. Asi neMugovera vari kurwara vainge vave zviuru kamumi mashanu nechimwe nezana nemakumi matatu nematanhatu kana kuti 51 136. Nyanzvi munyaya dzezvehutano Dr Enoch Mayida vaudza Studio 7 kuti zvakakosha kuti vanhu vabayiwe nhomba sezvo iri iyo chete nzira inopa kuti vasarware zvakanyanya kana kufa neCovid-19. 	https://www.voashona.com/a/vanhu-vatatu-vofa-nechirwere-checovid-19-nemugovera/6360850.html
politics	VaMugabe Voshorwa Zvichitevera Komekedzo Kuna VaChinamasa Kuti Vadzose Vechidiki paBasa	Hukama hweZimbabwe nemasangano anokweretesa mari anoti reInternational Monetary Fund neWorld Bank hunenge hucharamba hwakaita manyama amire nerongo mushure nekunge mutungamiri wenyika, VaRobert Mugabe, vabuda pachena kuti havana hurongwa hwekudzikisa huwandu hwevashandi vehurumende senzira yekugadzirisa nyaya yezvehupfumi. VaMugabe vakaudza gurukota rinoona nezvemari, VaPatrick Chinamasa, kuti vadzore pabasa vechidiki kana kuti mayouth officers zviuru mazana maviri kunyangwe VaChinamasa vari kubuda pachena kuti hurumende haina mari yekuvabhadhara sezvo hupfumi hwenyika husina kumira zvakanaka. Nyanzvi munyaya dzezvematongerwo enyika uye dzezvehupfumi dzagara dzichiyambira kuti kupinza vechidiki ava mabasa kuri kudzorera kumashure nyaya dzezvehupfumi. VeIMF neWorld Bank vanoti mari iri kubhadharwa kuvashandi nehurumende yakawandisa zvinoita kuti pashaikwe mari yekugadzira zvivakwa zvakaita semigagwa, makirinika nezvimwe zvinodiwa nevanhu. Asi sachigaro weZanu-PF Youth League kudunhu reManicaland, VaMubuso Chinguno, vanoti vanhu vakaburitsa basa vechidiki ava vari kuda kushoresa VaMugabe. Asi ko vechidiki ava vanoita basa rei chaizvo? VaChinguno vanoti ndivo vanobatsira vechidiki vari kumaruwa muk zvikwereti zvekutanga mabhizimisi madiki. Vaimbova gurukota rinoona nezvemari, VaTendai Biti, avo vanotungamira bato rinopikisa rePeople’s Democratic Party, vanoti vashandi vehurumende vakawandisa zvekuti kuvabhadhara zvinosiya hurumende isina kana kobiri rekuita zvimwe zvinhu. VaBiti vatiwo zvakataurwa neIMF neWorld Bank zvinhu zvakaoma kutevedzera muZanu-PF sezvo bato iri richikudza nyaya dzezvematongerwo enyika. Mashoko aya atsinhirwawo nenyanzvi munyaya dzezvehupfumi, uye vachishanda nesangano ravana chipangamazano re Labor and Economic Development Research Institute of Zimbabwe, VaGodfrey Kanyenze, vati sezvo nyika yatarisana nesarudzo kuda kuti hurumende igumure basa vashandi ava kupedzera hoko padehwe retsindi. Asi gurukota rezvevechidiki, VaPatrick Zhuwao, avo vange vachirwisa kuti vechidiki ava vadzorwe pamabasa, vanoti mabasa evechidiki ava haanei nezvematongerwo enyika. Gweta rinorwira kodzero dzevanhu vachitungamira Human Rights Watch kuchamhembe kweAfrica, VaDewa Mavhinga, vanoti vechidiki ava vanoshandiswa neZanu-PF mukutyora kodzero dzevanhu zvikuru munguva yesarudzo Kunyange hazvo VaMugabe vachigara vachitaura kuti vashandi vehurumende vapihwe mari dzemabonasi nezvimwe, VaChinamasa vane makore akawanda vachitatarika kubhadhara mari idzi. No media source currently available  	https://www.voashona.com/a/zimbabwe-hupfumi/3968128.html
politics	VaMnangagwa Vanoti Kuratidzira kweVanopikisa Hakuvavhundutsi	Mutungamiri weZanu PF, uye vari mutungamiri wenyika, Va Emmerson Mnangagwa, vanga vari kuMatebeleland North uko vapa vagari vemudunhu iri matsiru anodarika chiuru chimwe chete muchirongwa che Command Livestock. VaMnangagwa vaita izvi vasati vaita musangano ku Lupane uko kwapindwa nevatsigiri vebato ravo. VaMnangagwa vaudza vatsigiri vavo kuti hurumende yavo itsva haifi yakakanganwa vakuru vakaunza rusununguko munyika kusanganisira vaimbove mutungamiriri wenyija, Va Robert Mugabe nevamwe vakashaya. VaMnangagwa vati pavakapinda panyanga gore rakapera vakaziva kukosha kwemadzishe nehutungamiri hwemakereke. Vati vakaita misangano nemadzishe ose uye hutungamiriri hwemakereke ose munyika kuti vanzwe kubva kwavari maererano nekufambiswa kwenyika kuenda kumberi. VaMnangagwa vati chikuru chavakaona kuti chinobatsira nyika kubva mumadhaka ayanga yakanyura, kumutsiridza mabhizinesi, izvo zvakaita kuti vaite misangano nevemabhizinesi munyika yese vachisunga zvibvumirano zvekushanda pamwe chete mukusimudzira nyika munyaya dzezvehupfumi. Vati hurumende yavo yakazvipira kushanda nevanhu vese, mukugadzirisa zvose zvinoda kugadziriswa. VaMnangagwa vapeta musangano wavo nekushoropodza kuratidzira kuri kuitwa nevemapato anopikisa vachiti izvi hazvitadzisi bato ravo kukunda musarudzo nekuti kuratidzira hakusi kuchavhota. Va Mnangagwa vatenda rutsigiro rwevagari vemudunhu reLupane vakavakumbira kuti vagoziva pekuvhotera muzuva resarudzo. No media source currently available 	https://www.voashona.com/a/musangano-wa-vamnangagwa-nevatsigiri-vavo-ku-lupane-ku-matebeleland-north/4481736.html
politics	Zvizvarwa zveZimbabwe Zvoronga Kuratidzira Pamberi peMusangano weUNGA	Zvimwe zvizvarwa zveZimbabwe zviri kunze kwenyika zviri kuronga kunoratidzira kuNew York, panguva ichaitwa musangano weUnited Nations General Assembly, UNGA, wechimakumi manomwe nembiri, uyo mutungamiri wenyika VaRobert Mugabe vari kutarisirwa kupinda svondo rinouya. Mumwe wevari kutungamira hurongwa uhwu, Muzvare Savanna Madamombe vanoti vane zvakawanda zvavari kunyunyuta nazvo zvinosanganisira kurambidzwa kuvhota kwevari kunze kwenyika uye kuti hurumende haisi kuzvipa mukana wekutaura nhuna dzavo. Muzvare Madamombe vanoti zvimwe zviri kuvashungurudza kushandiswa kwemari kwavanoti kusina kutsarukana munzendo dzaVaMugabe, avo vanonzi vari kutarisirwa kusimuka nechikwata chevanhu vanodarika makumi manomwe. Zvinonzi mumwe nemumwe wevanhu ava, avo vanonzi vanosanganisira mhuri yavo, anonzi achange achipiwa mari inoita chiuru nemazana mashanu emadhora semari yekushandisa pazuva. Gore roga roga zvizvarwa zveZimbabwe zvinoungana muNew York zvichiratidzira panoitwa musangano uyu. No media source currently available 	https://www.voashona.com/a/zimbabwe-politics-unga-mugabe-demonstrations/4027109.html
business	Hurumende Yokurudzirwa Kugadzirisa Zvichemo zveVarairidzi Panguva Iyo Vashandi Vayo Vari Kuti Vave Kushanda Mazuva Maviri Chete	Vabereki nevadzidzisi vokurudzira hurumende kuti igadzirise nyaya yemihoro yevashandi vehurumende kusanganisira varairidzi vachiti izvi zvikasaitwa zvinokanganisa zvakanyanya dzidzo yevana. Izvi zvinouya panguva iyo rimwe sangano remubatanidzwa wemamwe masangano evashandi vehurumende, reZimbabwe Confederation of Public Sector Trade Unions (ZCPSTU), iro raimbozivikanwa se Apex Council, rakazivisa neChishanu kuti vashandi vehurumende vese vachange vachizoshanda mazuva maviri chete pasvondo kutanga neMuvhuro unouya. Mutevedzeri wemunyori mukuru wesangano iri, VaGibson Mushangu vaudza Studio 7 kuti vakatora danho iri mushure mekuona kuti mari dzavari kupiwa dzekufambisa dzinongokwana mazuva maviri chete. Nhaurirano pakati pesangano iri nehurumende nemusi weChina hadzina zvadzakabudisa. Mutevedzeri wemunyori wesangano iri, VaGibson Mushangu, vanoti nhengo dzavo dzakabvumirana kuti nemari irikupiwa nehurumende vashandi vachange vachienda kubasa mazuva maviri chete, Muvhuro neChipiri kutanga nemusi wemuvhuro. Amai Sandra Gavi, avo vane vana vaviri vari kudzidza pane chimwe chikoro chehurumende muHarare vati kana varairidzi vakabatana nevamwe vashandi kuenda kumabasa mazuva mashoma zvinosiya vana vavo vari munataisireva. Amai Gavi vati nekuda kwekuvharwa kwakamboitwa zvikoro gore rapera, vana vavo vakasarira shure zvakanyanya sezvo vakange vasiri kuita zvidzidzo zvepadandemutande. Mumwe mubereki, VaBanny Manokore, vanotungamirira National Association of School Development Associations and Committes, vaudza Studio 7 kuti vanoshungurudzika zvakanyanya nekuti panorwa nzou huswa ndihwo hunokuvara. VaManokere vati varairidzi vakaenda kuzvikoro mazuva mashoma pavhiki rega rega vana vechikoro havakwanisi kupedza zvidzidzo zvinotarisirwa zvepagore. VaManokore vakurudzira hurumende kuti igadzirise zvinhu dambudziko remari yemihoro yevarairidzi risati radzika midzi. Mutungamiriri wesangano rinomirira varairidzi vekumaruwa reAlmagamated Rural Teachers Union of Zimbabwe, VaObert Masaraure vakurudzira hurumende kuti ingopa varairidzi mari yavaiwana muna 2018. VaMasaraure vati nekuda kwedenda ririko reCovid-19 zvakakosha kuti nguva shoma vadzidzi yavari kuzvikoro vadzidze zvakakwana. Mutungamiri werimwe sangano revarairidzi, reProgressive Teachers Union of Zimbabwe, Doctor Takavafira Zhou, vayambirawo vakatiwo injodzi kuendesa varairidzi vasina rufaro kunodzidzisa vachitiwo kunyangwe pamazuva anenge achiendwa kubasa, varairidzi havanodzidzisi nemoyo yese sezvo vanenge vachinetsekana nekuti vorarama sei nemari shoma yemihoro. Mutauriri webazi redzidzo yepasi, VaTaungana Ndoro, vaudza Studio 7 parunhare kuti havana zvavangataure pamusoro penyaya iyi vakati titaure nebazi rinoona nezvevashandi vehurumende. Studio 7 haina kukwanisa kubata gurukota rebazi iri, Muzvinafundo Paul Mavima. No media source currently available 	https://www.voashona.com/a/zimbabwe-teachers-civil-servants/5848269.html
politics	VaMnangagwa Vanorumbidza Muchakabvu Mandela kuMusangano weNelson Mandela Peace Summit	Mutungamiriri wenyika, Va Emerson Mnangagwa, vapinda neMuvhuro mumusangano we Nelson Mandela Peace Summit uyo waitirwa mu New York kumucheto kwemisangano yeUnited Nations Annual General Assembly, UNGA, iri kuitwa muguta iri svondo rino. Vachitaura pamusangano uyu, Va Mnangagwa varumbidza mabasa akaitwa naVaMandela mumazuva avo vachiti pasi rose harikanganwi zvakasiya zvaitwa naVaMandela panyika vachiri vapenyu. Va Mnangagwa vati vanhu havafaniri kungotaura mabasa aVaMandela vasingazadzisi nekuita zvido zvavo. VaMnangagwa vati VaMandela, avo vakava mutungamiri weSouth Africa wechitema wekutanga, munhu akagara mujeri kwemakore akawanda achirwira rusununguko rwemunhu wese wemuSouth Africa. Vamwe vanga vari pamusangano uyu vanosanganisira mutungamiri weSouth Africa, Va Cyrl Rhamaphosa, shirikadzi yaVaMandela, Amai Graca Machel. VaMnangagwa vakasanaganawo nemusi weSvondo nezvizvarwa zve Zimbabwe zvinogara mu America ne kuCanada umo vakataura nezvehurongwa hwehurumende yavo uye kukumbira vana veZimbabwe vari kunze kwenyika kuti vadzoke kumusha kuzobatsira mukusimudzira nyika vazoisawo ruoko mubudiriro nematongerwo enyika ye Zimbabwe. VaMnangagwa vari kutarisirwawo kutaura pamberi pemusangano mukuru uchaitwa nemusi weChitatu. Uyu musangano wekutanga waVaMnangagwa vachitaura semutungamiri wenyika. Kwemakore anodarika makumi matatu nemanomwe, vaive mutungamiri wenyika, VaRobert Mugabe, ndivo vaitaura pamusangano wepagore weUNGA. Nguva zhinji VaMugabe vaitora mukana uyu kunyomba America neBritain nemadzisahwira adzo vachiti nyika idzi dzaipindira mumatongerwo enyika muZimbabwe dziine chinangwa chekuvabvisa pachigaro. Asi VaMugabe vakazobviswa pachigaro nemauto avo, achitungamirwa nemunhu wavakagadza pachigaro chemukuro wemauto ose, VaConstantino Chiwenga, avo vakazoitwa mumwe wevatevedzeri vaVaMnangagwa. No media source currently available   	https://www.voashona.com/a/united-nations-yocherechedza-va-nelson-mandela-/4585263.html
health	Vanorarama neHIV Vogunun'una Kunzi Vari Kuonekwa seVakatopara Mhaka	Nyanzvi dzemitemo dzinoti dziri kushushikana nekuwanda kwenyaya dzinonzi dzine chekuita nekupomerwa dzimhosva kwevanhu vanorarama ne HIV munyika dzakawanda, kusanganisira united states. Izvi zvinonzi zvabuda kumusangano weInternational Aids Conference uri kuitirwa kuDurban, kuSouth Africa. Zvinonzi kunyange hazvo kusina mutemo unozivikanwa unoti imhosva kuti munhu ave neHIV, magweta anorwira kodzero dzevanhu akawanda anonzi ati vanorarama nemukondombera vakawanda vanoonekwa sevanhu vakatopara mhosva. Bazi reU.S Centers for Disease Control and Prevention gore rapera rakazivisa kuti matunhu makumi maviri nemana emuAmerica anoda kuti vanhu vanoziva pavamire panyaya dzeHIV kuti vaudze vavanodana navo. Apo hupfumi hwepasi rose huri kudzikira, hurombo hunonzi hwabatawo vanhu munyika dzakawanda, izvo zvomanikidza madzimai akawanda kupinda mune zvechipfambi kuti vararame. Asi madzimai aya ari kugunin’una kuti vanoonekwa sevanhu vane mhosva, izvo zvinovasiya pamhene mune zvinhu zvakawanda zvinosanganisira kubata zvirwere zvepabonde neHIV/Aids.	https://www.voashona.com/a/zimbabwe-politics-health-hiv-conference-criminalisation/3426037.html
health	Vanhu Gumi Vofa neCovid-19 neMugovera	Bazi rezvehutano rinoti nemusi weMugovera vanhu gumi vakafa nechirwere cheCovid-19 zvasiya vafa nechirwere ichi vave chiuru chimwe chete nemazana matanhatu nematanhatu kana kuti 1, 666. Vanhu mazana maviri nemakumi mapfumbamwe nevatatu kana kti 293 vakabatwa nechirwere ichi zvasiya vabatatwa nacho vave zviuru makumi mana nechimwe zvine mazana matanhatu nemakumi maviri nevasere kana kuti 41, 628. Vanhu makumi maviri nevana vakapora kubva kuchirwere ichi zvasiya vapora vave zviuru makumi matatu nemanomwe zvine zana nemakumi matanhatu nemanomwe kana kuti 37, 167. Vanhu vachiri kurwara nechirwere ichi vave zviuru zviviri zvine mazana manomwe nemakumi mapfumbamwe nevashanu kana kuti 2, 795. Hurumende inoti nzvimbo dzave kunyanya kupararira chirwere ichi zvekuti dzinogona kuiswa mitemo yakati omei kuti vanhu vasafambe fambe dzinoti Karoi, Chirundu, Magunje, Mhangura, Chinhoyi, Chidamoyo kuMashonaland West, uyeChiredzi mudunhu reMasvingo. Dzimwe nzvimbo dzinoti Nkulumane, Emakhandeni nekunzvimbo dziri kumaodzanyemba kana kuti Northern Surbubs muguta reBulawayo, uye kuMt Darwin kuMashonaland West. Nzvimbo dzakaiswa mitemo yakaomarara kare kuyedza kumisa kupararira kwechirwere ichi dzinoti Kariba, Karoi, Makonde neKwekwe. Bazi rezvehutano rinotiwo vanhu zviuru mazana manomwe nechimwe zvine mazana matatu nemakumi mana nevasere kana kuti 701 348 vabayiwa nhomba yekudzvirira kupararira kwechirwere cheCovid-19. Vanhu zviuru mazana mana nemakumi matatu nevaviri zvine mazana mashanu nemakumi manomwe nevaviri kana kuti 432, 572 ndivo vabayiwa nhomba kechipiri sezviri kukurudzirwa nenyanzvi munyaya dzezvehutano. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana nhomba senzira yekudzivirira kupararira kwechirwere cheCovid-19. Nyanzvi munyaya dzezvehutano Dr Enoch Mayida avo vaimbotungamira chipatara cheChitungwiza vanoti vanhu vanofanira kungwaria kubatwa nechirwere ichi vachikurudzira vanhu kuti vabayiwe nhomba. No media source currently available 	https://www.voashona.com/a/vanhu-gumi-vofa-necovid-19-nemugovera/5935737.html
sports	Tinoda kushaina: Mapeza	MURAIRIDZI weFC Platinum Norman Mapeza anoti ane chishuviro chekuti chikwata chake chive chimwe chezvikuru muAfrica nekudaro vacharwa semvumba apo vari kusangana nedzimwe shasha mumutambo weChampions League.Pure Platinum Play, sezita remadunhurirwa reFC Platinum, yakabudirira kupinda mumini-league reChampions League uye yakaiswa muboka rine zvikwata zvinoti Orlando Pirates yekuSouth Africa, Esperance of Tunisia (shasha dzeChampions League) neHoroya yekuGuinea.   Aka kachange kari kekutanga FC Platinum ichikwikwidza mumini-league iyi sezvo kare yaingoburitswa kumaprelimaninary round rekurwira kuenda kumini-league.   Achitaura neKwayedza svondo rino, Mapeza anoti chikwata chake chiri pachiri nekuti chakashanda nesimba uye chinoda kuve chikuru muAfrica.   “Kunzi unzi uri chikwata chihombe unofanirwa kusangana nezvimwe zvihombe, saka ndizvo zvatiri kutarisira kuona zvichiitika.   “Zvinhu zvatange tichishandira kwemakore akawanda tichimbokundikana, asi tavemo, tinofanirwa kungotenda.   “Zvose tichangozvisiya mumaoko aMwari, ndiye anoziva ramangwana redu kuti rakamira sei uye ndiye achatitungamira mumitambo yedu yose,” anodaro Mapeza.   Mumutambo wekutanga weFC Platinum, chikwata ichi chichasangana neOrland Pirates musi wa11 Ndira kuZvishavane mumutambo uyo inofanirwa kuhwina kuitira kuti itange zvine mutsindo kana ichida kubudirira kufambira mberi mumakwishu aya.   Zvakadai, Mapeza anoti mwaka wegore ra2019 shuviro yechikwata chake kuti chipinde muboka rezvimwe zvinoti Dynamos FC neHighlanders kuburikidza nekuhwinha mukombe weCastle Premiership katatu kakatevedzana.   Munhorowondo yenhabvu yemuZimbabwe, zvikwata zviviri chete zvinoti Dynamos FC neHighlanders ndizvo zvakakwanisa kuhwina mukombe weligi makore matatu akatevedzana.   Dynamos yakazviita kaviri kekutanga kubva mugore ra1980 kusvika 1983 uye ikazozviita zvakare kubva 2011 kusvika 2014 apo yairairidzwa naKallisto Pasuwa kozoti Highlanders yakazvikwanisa kubva 1999 kusvika 2002.   “Isu tinotambira nhabvu kuhwina uye ndizvo tichangoita mwaka mutsva unotevera.   “Asi zvose tinongozvisiira mumaoko aMwari ndivo vanoziva uye ndivo vanotungamira. Hatikwanise kuronga zvepano pasi, Mwari ndivo vanotirongera.   “Asi isu chikuru kuti tirwe kuchengetedza mukombe wedu chete,” anodaro Mapeza.	https://www.kwayedza.co.zw/tinoda-kushaina-mapeza/
sports	Chivandire onorwa kuZambia	  SHASHA yetsiva yechidzimai, Kudakwashe “Take Money” Chivandire, osimbaradza gadziriro dzake dzemutambo uyo uchamuona achizosangana naCathrine Phiri wekuZambia apo vacharwira bhande reWorld Boxing Council (WBC) super-bantam weight iro risina munhu pari zvino.   Vatambi vaviri ava vachasangana nemusi wa29 Ndira uye Chivandire ari kuita gadziriro dzake akatarisana nemutambo uyu.   Maneja waChivandire, Clyde Musonda, uyo anovazve murairidzi wake, anoti vave kusimbaradza gadziriro dzaChivandire kutanga musi wa3 Ndira.   “Take Money haana kumbobvira awana zororo, zvekuti paKirisimasi chaipo tange tichishanda naye tichigadzirira mutambo wake watakatarisana nawo. Mazuva anoita kunge achiri kure asi chokwadi ndechekuti hapasisina nguva.   “Mutambo uyu mukuru kuna Chivandire uye tiri kuda kuti ahwine bhande iri aite mutambi wetsiva wekutanga kubata bhande guru seiri kubva muZimbabwe,” anodaro.   Musonda anoti Chivandire ange achiita gadziriro dzake achibva kumba asi kutanga nemusi wa3 Ndira, achange ave kugara ega achisimbaradza gadziriro idzi asingasangane neveruzhinji kusvika azoenda kuZambia kumutambo uyu.   Anoti vari kutora danho iri nechinangwa chekudzivirira kuti mutambi uyu asatapurirwe chirwere cheCovid-19 uyezve nekuti pfungwa dzake dzinge dzichingofunga nezvemutambo wake chete.   “Kutanga svondo rinotevera, Kuda achabva kumba kwake achinogara paachange achiita gadziriro dzake. Hatidi kuti asangane neveruzhinji achifamba paanenge achiuya kuzoita gadziriro dzake. Achazongobva chete musi waanoenda kuZambia, iye zvino tiri kumbomuvharira toshanda naye tichinyatsomubika zvakasimba,” anodaro Musonda.	https://www.kwayedza.co.zw/chivandire-onorwa-kuzambia/
politics	VaChamisa Vanosvitsa Mapepa Avo kuConstitutional Court	Mutungamiri weMDC Alliance, VaNelson Chamisa, vasvitsa mapepa avo kudare redzimhosva vachida kuti zvakabuda musarudzo dzakaitwa musi wa30 Chikunguru zvisendekwe parutivi. Magweta aVaChamisa vaita chipatapata kuti vabate nguva yekusvitsa mapepa kudare repamusoro-soro reConstitional Court sezvo Chishanu ranga riri zuva rekupedzisira kuti vapikise zvakabuda musarudzo pasi pemitemo inobata sarudzo.. Rimwe remagweta aVaChamisa, VaThabani Mpofu, vati chasara yave nyaya yekuti vatongi vachinzwa nyaya iyi. VaMpofu vati vasvitsa humbowo hwakati tsvikiti kudare hunoratidza kuti sarudzo idzi dzakabirirwa. Vati chikuru pahumbowo hwavanahwo ndechekuti zvakaziviswa nekomisheni inoona nezvesarudzo zvakasiyana nezviri pamapepa akasainwa nevaimirira mapato panzvimbo dzaivhoterwa kana kuti ma V11 forms. Vatiwo vari kutyisidzirwa zvikuru nekumirira kwavari kuita VaChamisa panyaya iyi asi vati havasi kuzodzokera kumashure. Mapepa asvitswa kudare aya asvitswawo kune vese vakakwikwidza musarudzo yemutungamiri wenyika, sachigaro weZimbabwe Electoral Commission, Zec, Amai Priscilla Chigumba, pamwe nemukuru anoona nezvesarudzo muZec, VaUtoile Silaigwana, kuti vapindure kudare. Hatina kukwanisa kutaura naVaMnangagwa kuti tinzwe divi ravo panyaya iyi . Asi neChina VaMnangagwa vakati havazoenderera mberi nehurongwa hwekugadzwa kwavo kudzamara nyaya yapera kunzwikwa nematare sezvataurwawo naVaMpofu kuti kugadzwa kwanga kuchida kuitwa naVaMnangagwa kwave kufanira kutomiswa. Mumiriri waVaMnangagwa, VaZiyambi Ziyambi, uye vari gurukota rezvemitemo, vazivisa kuti hurongwa hwekugadza VaMnangagwa semutungamiri wenyika hwanga huchida kuitwa neSvondo, hwambomiswa zvichitevera danho ratorwa naVaChamisa. Dare rine mazuva gumi nemana ekuti ringe rabuda nemutongo waro panyaya iyi. Dare iri rinogona kuti zvikaburitswa neZec ndizvo zviri pamutemo, kanawo kubuda nemutongo wekuti VaChamisa ndivo vakakunda musarudzo kana richinge ragutsikana nehumbowo, kanawo kuti sarudzo iyi idzokororwe. Zvarinotura hazvipikiswe, uye warinenge rati ndiye akakunda musarudzo yemutungamiri wenyika ndiye anobva agadzwa mukati memaawa makumi mana nemasere. VaChamisa vanoti ndivo vakakunda musarudzo yemutungamiri wenyika kunyange hazvo Zec yakazivisa kuti VaMnangagwa ndivo vakakunda musarudzo yemutungamiri wenyika. No media source currently available 	https://www.voashona.com/a/zimbabwe-opposition-leader-chamisa-lodges-his-court-application/4523369.html
politics	Vanhu Vashanu Vanofa Zvichitevera Mhirizhonga Iri Kuitika muSouth Africa	Mapurisa emu South Africa ashandisa zvombo zvemabara asingauraye senzira yekuti vanhu vanga vachiratidzira mumigwagwa yeAlexandria, vaparare. Vanhu ava vanga vachiratidzira vachiti havadi kuti zvizvarwa zvedzimwe nyika zvinge zvichigara nekushanda munyika iyi. Zvinonzi vanhu vashanu vafa mumhirizhonga iyi, uye vanhu vanodarika zana vasungwa munyika yose vachipomerwa mhosva yekukonzera mhirizhonga. Mutungamiri we South Africa, VaCyril Ramaphosa, vashora zvikuru mhizhonga iri kuitika munyika mavo, vakati vachaita musangano negurukota rezvemapurisa, Va Bheki Cele, kuti patsvagwe nzira dzekugadzirisa dambudziko iri. Va Cele vabvuma kuti kune vanhu vashanu vafa mumhirizhonga iyi. Mumiriri we Zimbabwe mu South Africa, Va David Hamadziripi, vati havana ruzivo kana pavanhu vafa ava, pane zvizvarwa zveZimbabwe here kana kuti kwete. Asi vavimbisa kuti vachaunganidza zvavanenge vawana vozivisa veruzhinji. VaRamaphosa vati zviri kuitwa nezvizvarwa zve South Africa zvekurwisa nekushungurudza vabvakure, hazvisi zvinhu zvinokurudzurwa kuitwa. Vati izvi zvinofanirwa kumiswa izvozvi, vachiti vanhu vemuSouth Africa vanogara kugara murunyararo. Zvitoro zvevanhu vanobva kunze kwe South Africa zvakapwanywa kana kupiswa mudunhu reGauteng. Ukuwu mutungamiri wedunhu re Gauteng, Va David Makhura, vashanyira musha weAlexandria neChipiri masikati vachiona kuparadzwa kwakaitwa zvitoro. VaMakhura vakurudzira kuti mudunhu ravo muve nekugadzikana. Zvichakadaro, gurukota rezvekudzivirirwa kweSouth Africa, Amai Nosiviwe Mapisa Nqakula, vati kuparadzwa kwezvitoro kwakanangana nekuzvibisa chimiro cheSouth Africa. Mhirizhonga iyi inonzi yakatanga ku Tshwane svondo rapera, isati yapararira mu Johannesburg nenzvimbo dzakapoteredza guta iri. Sachigaro weZimbabwe Exiles Forum, VaGabriel Shumba, vanoti vanhu vana varasikirwa nehupenyu pamusoro pevatatu vakashaya nemusi weMuvhuro, asi havazivi kuti vanhu vangani vanobva kuZimbabwe vangave vakabatwa nemhirizhonga iri. VaShumba varatidzawo kushungurudzika nemaitiro emhuri yeZimbabwe iri muSouth Africa, iyo vati haina kubatana izvo zviri kupa kuti masangano anomirira zvizvarwa zveZimbabwe atadze kuve neruzivo pane zvirizvarwa zveZimbabwe zvinogona kunge zviri kuvhiringwa nemhirizhonga iyi. VaShumba vakurudzira mhuri yeZimbabwe iri muSouth Africa kuti itumidzire padandemutare reZEF, kana vachinge vasangana netsaona munguva yemhirizhonga iyi. Mukuru wesangano rinomiririra mabhizimisi emhuri yeZimbabwe mu South Africa, reProudly 263, VaStan Makwara, vanoti vanoshungurudzika nezviri zvikuru bezviri kuitika muSouth Africa sezvo zvichivhiringidza mabhizinesi pakati peZimbabwe neSouth Africa. VaMakwara vaenderera mberi vachiti vari mubishi kuzivisa nhengo dzavo nzvimbo dziri kuitika mhirizhonga iyi kuitira kuti vagare vari kure. Vatiwo sangano ravo riri kushanda nemuzinda weZimbabwe muSouth Africa pachitsvagwa nzira dzekupedza dambudziko iri. Zvichakadaro, kune gwaro raburitswa riri kukurudzira zvizvarwa zvekunze, kuti zviratidzire mangwana, pamusangano we World Economic Forum on Africa, uyo uri kutanga nemusi weChitatu muguta reCape Town. Ratidziro iyi, ichange iri yekukurudzira vatungamiriri venyika dzemuAfrica vachange vari pamusangano uyu, kuti vatore matanho akaomara kunyika yeSouth Africa nekutadza kwayo kwairi kuita kuremeredza kodzero dzevanobva kunze kwenyika iyi. Mutungamiri wenyika, VaEmmerson Mnangagwa, vatove muCape Town kuti vazopinda mumusangano uyu. No media source currently available    	https://www.voashona.com/a/south-africa-xenophobic-violence-leave-five-dead/5068165.html
business	Sangano reMadutazvinhu Rochema Kushaya kwaVaJoel Biggie Matiza	Sangano rinomirira vatyairi nemakondakita, reZimbabwe Union Of Drivers And Conductors (ZUDAC) rinoti kushaya kwevaimbove gurukota rinoona nezvekutakurwa kwezvinhu, VaJoel Biggie Matiza, kwarwadza vanhu vazhinji vanoshanda mune zvekutakurwa kwezvinhu. Mutungamiri weZUDAC, VaFredrick Maguramhinga, vanoti VaMatiza vakange vachishanda zvakanaka nevanhu nemasangano ane chekuita nezvekutakurwa kwezvinhu. Vanoti VaMatiza vaigara vachiita misangano nemasangano avo vachiratidza kuda kunzwisisa mashandiro avo uye vachivabvunzavo nezvemirairo yavaifunga kuti ingabatsira mukufamba zvakanaka kwebazi iri, vachiti VaMatiza vakabatsira sangano ravo zvikuru. VaMaguramhinga varumbidzavo vaimbove gurukota reZimbabwe raiona nezvekudyidzana nedzimwe nyika, VaSibusiso Moyo, avo vakashaya nemusi weChitatu svondo rapera, mazuva maviri VaMatiza vasati vashayawo nechirwere cheCovid-19. VaMaguranhanga vati VaMoyo vakabatsira vatyairi nemakondakita panguva iyo vanhu muSouth Africa vakange vachirwisa vatyairi vekune dzimwe nyika vaishanda muSouth Africa. VaMoyo naVaMatiza vakapihwa ruremekedzo rwehugamba hwenyika uye vose vacharadzikwa mangwana, Chitatu, paHeroes Acre muHarare, pamwe chete nerimwezve gamba, vaParadzai Zimondi. No media source currently available   	https://www.voashona.com/a/zimbabwe-union-of-drivers-and-conductors-mourn-joel-biggie-matiza-fredrick-maguranhanga/5751912.html
business	Nyanzvi dzeHupfumi Dzozeya Kurudziro yeRBZ Yekuti Mari yeMunyika Ishandiswe Zvakanyanya	Dzimwe nyanzvi mune zvehupfumi dzinoti kurudziro yagavhuna vebhanga guru renyika reReserve Bank of Zimbabwe, Doctor John Mangudya, yekuti vanhu vashandise mari yemunyika zvakanyanya ipfungwa yakanaka chose, asi izvi zvinoshanda chete kana mari yemunyika iyi iine huremu hunounza chivimbo muvanhu. Vachitaura kumusangano wavakaita nevemabhizimusi svondo rapera, VaMangudya vakati kushandiswa kwemari yekunze munyika kwakaonekwa muna 2008 kuti hakukudze hupfumi hwenyika kunze kwekungodzikamisa chete mitengo yezvinhu. Vanoshanda nesangano reLabour and Economic Development Research Institute of Zimbabwe, Doctor Prosper Chitambara, vanoti vanhu vemunyika vanofanirwa kuve nechivimbo nemari yemunyika kuitira kuti itambirike. Izvi zvinotsigirwa neimwe nyanzvi mune zvehupfumi vachishanda vakazvimirira, VaMasimba Kuchera, avo vanoti chivimbo nemari yemunyika chinofanirwa kutangira kuhurumende, iyo vanoti iri kutara mitengo yezvinhu kusanganisira mari dzinoripirwa pama Toll gate nemari yekunze. Vaimbotungamira sangano revashandi reZimbabwe Congress of Trade Unions, VaPeter Mutasa vanotiwo mari yemunyika inofanirwa kuzvishambadza yoga, kwete kuti iite zvekushambadzwa naVaNgudya sevanoshambadza mbatya dzekupfeka kana zvekudya. VaMutasa vanotiwo nyaya hombe yaita kuti mari yemunyika ipere simba inyaya yehuwori, zvikuru kumusika wemari yekunze, uko vanoti vamwe vari kutenga mari yekunze nemutengo wepasi vozoitengesa pamusika mutema nemari iri pamusoro. Asi pane chakaipa here kuti nyika ishandise mari yekunze? Doctor Chitambara vanoti kushandiswa kwemari yekunze hakuna kuipa sezvo kuchibatsira kuti hurumende isarambi ichidhinda mari sezvo isingazokwanisi kudhinda mari yekunze iyi. Asi vanoti mari yemunyika inokwanisa kutambirika chete kana nyaya yekukwira kwemitengo yezvinhu kana kuti inflation, yadzikamiswa. Imwe nyanzvi mune zvemabhizimusi, vari nhengo yeZanu PF, VaGilbert Muponda, vanotsinhira pfungwa yekuti vanhu vaite chivimbo nemari yemunyika. VaMuponda vanoti izvi zvinogadziriswa chete kuburikidza nekuti nyika itengese zvigadzirwa zvayo kunze uyewo ichideredza zvainotengawo kunze. VaMangudya vakati nyaya ye inflation vachaigadzirisa kuburikidza nesimbisa kushandiswa kwemari yemunyika, pamwechete nekukasika kuwanisa vanenge vahwinha pamusika wemari yekunze mari dzavo mukati memasvondo maviri senzira yekuti mari yekunze iwande mumabhizimusi. Asi nyanzvi dzezvehupfumi idzi dzinoti kunze kwekunge hurumende yatora matanho amasimba kurwisana nehuwori, hupfumi hwenyika hunogadzirisika chete kuburikidza nekudzorwa kwemari yekunze kuti ishande munyika, kana kuti dollarization. No media source currently available 	https://www.voashona.com/a/zimbabwe-economic-cr-rbz-governor-mangudya-calls-for-increased-use-of-local-currency/6422106.html
sports	Baiwai mudzoke kunhandare: Coventry	  GURUKOTA rezvemitambo, nevechidiki, Kirsty Coventry, ari kukurudzira vatsigiri kuti vabaiwe majekiseni ekudzivirira Covid-19 kuitira kuti vagobvumidzwa kudzoka kunhandare kunotsigira zvikwata zvavo zvenhabvu.   Achitaura apo kambani yeSakunda Holdings yanga ichiparura rutsigiro rwayo kuzvikwata zvikuru zviviri zvenhabvu muno, cheDynamos necheHighlanders, Coventry anoti, vatsigiri ngavabaiwe nhomba idzi kuitira kuti vagodzoka kunhandare kunoona zvikwata zvavo zvichitamba.   “Tinotsigira pfungwa dzekuti vatsigiri vadzoke kuzoona zvikwata zvavo zvichitamba, asi kuti izvi zviitike, ngatingei takabaiwa nhomba dzeCovid-19.   “Tasuwa kuona nhabvu ichitambwa, saka ngatinobaiwai kuti zviite nyore tigopihwa mvumo yekudzoka munhandare,” anodaro Coventry.   Achitaurawo pachiitiko ichi, sachigaro weDynamos FC, Isaiah Mupfurutsa, anoti sechikwata, vari kushanda kubatsira vatsigiri vavo kuti vabaiwe majekiseni eCovid-19 kuitira kuti zvigovabatsira kuzoona mitambo yechikwata chavo nekukasika. Mupfurutsa anoti sechikwata, vakatanga chirongwa icho vari kukurudzira vatsigiri vavo kuti vanobaiwa majekiseni eCovid-19.   “Dynamos chikwata chikuru uye chine vatsigiri vakawanda muno nepasi rose. Naizvozvo takatanga chirongwa chekuvakurudzira kuti vanobaiwa majekiseni aya.   “Nhabvu inoda pane vatsigiri nesuwo tasuwa vatsigiri vedu. Saka tiri kuvaudza kuti ngavabaiwe nekuchimbidza kuitira kuti vagouya kuzoona mitambo yedu.   “Kana vakabaiwa zvinoita nyore kuti vagouya kuzoona mitambo yedu, isu tiri kukurudzira kuti vanobaiwa uye vari kuenda nehuwandu hwavo,” anodaro Mupfurutsa.   Anoenderera mberi achiti kutsigirwa kwechikwata chavo pamwe necheBosso kuchaona zvikwata zviviri izvi zvichisimukira uye anoti mumakore mashoma chikwata chavo vanoda kuti chidzokere mukukwikwidza mitambo yeCAF Champions League. “Zvikwata zviviri izvi zvikuru uye zvinozivikanwa. Zvichasimukira chaizvo mumatambiro azvo. Mumwaka inotevera tinofanirwa kukwikwidza mumitambo yeCAF Champions League,” anodaro.   Sakunda Holdings yadira mari inosvika US$5,4 miriyoni yemakore matatu. Mwaka woga woga zvikwata izvi zvichawaniswa mari inosvika US$890 000 kwemakore matatu anotevera.	https://www.kwayedza.co.zw/baiwai-mudzoke-kunhandare-coventry/
business	Imwe Zvakare Kambani yekuChina iri muNyika, yeDinson Iron and Steel Company, Yopomerwa Mhosva yeKudzvinyirira Vashandi	Pasina masvondo maviri sangano rinomirira vashandi pasi rese reInternational Trade Unions Confederation, (ITUC), radoma kambani yekuChina yeAfrochine sekambani inotyora kodzero dzevanhu zvakanyanya, imwe kambani yekuChina, yeDinson Iron and Steel Company, inonzi iri kudzvinyirira vashandi kuManhize kuMvuma uko iri kuvaka muzinda mukuru wekugadzira simbi munyika. Sangano rinomiriri vashandi vari mukuvaka, reZimbabwe Construction and Allied Trades Workers Union, rinoti rave nenguva richirambidzwa nevakuru-vakuru vekambani iyi vekuChina kuti nhengo dzaro dzishanyire vashandi vekambani iyi, avo vanoti vari kupiwa mihoro iri pasi peyakatarwa pamwe nekurambidzwa kuti vaumbe makomiti anovamirira pazvichemo zvavo. Munyori mukuru musangano iri, VaNicholas Muchapuwa Mazarura, vaudza Studio 7 kuti vave nenguva vachiedza kundoona vashandi vanodarika zviuru mazana maviri kuManhize asi vachirambidzwa kupinda panzvimbo iyi. VaMazarura vaudza Studio 7 kuti vashandi ava vari kuchemachema nenyaya yekupihwa mihoro iri pasi peino bvumirwa nemutemo, nyaya yekushanda nguva ndefu, pamwe nekurambidzwa kuumba makomiti anovamirira nezvimwe. Vati vashandi ava vari kubhadharwa mari inoita masendi ekuAmerica gumi nerimwe paawa yoga yoga asi ivo vachifanira kupiwa mari isiri pasi pedhora rekuAmerica rine masendi makumi mana paawa. VaMazarura vaenderera mberi vachiti chinosuwisa inyaya yekuti pese pane makambani eku China masangano anomirira vashandi vakaita seravo anorambidzwa kuona vashandi kana kuita misangano nemakambani aya kuti atevedze mitemo yevashandi vemuno. Asi achitaura pamusoro penyaya yekuManhize, mumwe mukuru mubazi rezvevashandi kuGweru uyo asina kuda kudomwa nezita sezvo asingabvumidzwe kutaura nevatori venhau, audza Studio 7 kuti kusanzwisisana pakati pevakuru vekambani yeDinson Iron and Steel Company nesangano reZimbabwe Construction and Allied Workers Union kwakagadziriswa uye vanotasira kuti mapoka maviri aya asangane nguva ipi zvayo kubva pari zvino. Pataenda pamhepo kambani iyi yange isati yapindura mibvunzo yatavatumira. Kana kambani iyi ichinge yave kushanda zvizere, inotasirirwa kupinza basa vanhu vanodarika zviuru zvitanhatu. Dison Iron and Steel Company imwe yemakambani ari pasi pekambani huru yekuChina inonzi Tsingshan Holding Group. Imwe kambani iri pasi peTsingshan Holding Group yeAfrochine iyo ine chigayo chekoromu kuChegutu, yakanzi neITUC ndiyo kambani iri pamusoro pakudzvinyirira vashandi muZimbabwe. Munyori mukuru weZimbabwe Congress of Trade Union, VaJaphet Moyo vanoti kunyange hazvo ITUC yakadoma Afrochine, vashandi vese vemakambani ezvizvarwa zvekuChina vane zvichemo zvakafanana. Hatina kukwanisa kubata gurukota rinoona nezvavashandi nemabasa, Muzvinafundo Paul Mavhima. Asi Muzvnafundo Mavhima vakamboudza Studio 7 nguva pfupi yapfuura kuti hurumende inotaririsira kuti makambani ese anouya kuzoshanda muZimbabwe anoshanda achitevedza mitemo yevashandi nemimwe. Asi vanoongorora nyaya dzehupfumi, VaMasimba Kuchera vaudza Studio 7 kuti vanoona sekuti hurumende haidi kutora matanho nemakambani ekuChina anotyora kodzero dzevashandi nekuti China iri kupa Zimbabwe zvikwereti zvekuita mabasa ebudiriro munyika. Kunze kwemakambani anochera zvicherwa nekugadzira zvinhu zvakaita sesamende, makambani ekuChina ndiwo akapiwa mabasa ekuvandudza nhandare dzendege munyika dzakaita seHarare, Bulawayo neVictoria Falls, kuvaka paramende itsva, kuvandudza magwenya emagetsi kuKariba neHwange nemamwe mabasa akasiya siyana. No media source currently available 	https://www.voashona.com/a/6651277.html
sports	Zvikwata zveNhabvu Zvotsvaga Vatambi Vatsva	Zvikwata zvenhavu yepamusoro yeCastle Lager Premier Soccer League zvapinda mubishi rekutsvaga vatambi vatsva vakatarisana nekusimbisa zvikwata zvavo zvemwaka unotevera. Chiri kunyanyonakidza ndechekuti vatambi vane zvikwata zvakabuda muPremier Soccer League nemhaka yekukundikana ndivo vaita mukurumbira wekurwirwa nezvikwata izvi mushure mekuita zvidavado apo zvikwata zvavo zvaive muPSL. Vatambi vakaita saKing Nadolo weTelOne, Denver Mukamba weChapungu,Nomore Chinyerere weHwange naClive Dzingai weMushowani Stars, ndivo vari pamuromo pezvikwata zvizhinji, Nadolo achinzi arikudiwa neDynamos, FC Platinum, pamwe neNgezi Platinum Stars. Asi Ngezi haiisi kugumira panaNadolo chete zvichinzi izvo irikuedza zvekare kuraura Denver Mukamba kubva kuChapungu. Murairidzi weMadamburo, Rodwell Dhlakama haana kuvanza kuti anofarira matambiro aMukamba asi achiwedzera iye kuti mutambi uyu anofanira kushandura maitiro ake kana achida kutambira chikwata ichi. Mukamba ane mbiri yekudhakwa uyezve yekurovha basa kuzvikwata zvese zvaatambira zvinosanganisirawo Caps United ne Dynamos. Dynamos yacho yapindawo mumusha weTriangle umo varikuita hurukuro nechikwata ichi kuti vatenge Donald Dzingayi pamusoro paRalph Matema uyo varikuda kutora kuYadah. Mubati wehomwe weDembare VaWebster Marechera vanoti vapa murairidzi wavo Tonderai Ndiraya cheki yakavhurika kuti atenge vatambi vaanoda kuti chikwata chake chisimbe. Ndiraya pachake arikubvuma kuti chikwata ichi chinoda kugadziriswa zvakasimba achiti iye arikuda vatambi vanokodzera kutambira chikwata chinonzi Dembare. Kunyange hazvo FC Platinum yakatora mukombe weligi, chikwata ichi hachisi kumira mukutsvaga vamwe vatambi. Arikurairidza FC Platinum parizvino Lizwe Sweswe anoti hapana zvakawanda zvirikuda kugadziriswa paKugona Kunenge Kudada kunze kwevatambi vashoma shoma. Mashoko arikufamba achiti iwo Kugona Kunenge Kudada yatobvumirana naRalph Kawondera kuti asiye basa kuTriangle anange kuZvishavane. Muchato pakati paKawondera neTriangle wekutambire maSugar Sugar Boys uikupera musi wa 31 Zvita. Pamusoro pezvo, Kugona Kunenge Kudada irikunakidzwa nevatambi vekuHwange uko varikuita hurukuro yekuda kutenga Nomore Chinyere mushure mekuraurako Gift Bweti mukupewa kwemwaka wa 2018. Asi Platinum haisati yabudirira pana Chinyere uyo arikudiwawo zvekare neChicken Inn, iyo irikuda mukombe weligi uyu mushure mekupedza iri pachinhanho chechipiri mwaka uno. MaGame Cocks arikuedza zvekare kuti vatore Clive Dzingayi uyo airura mumusha weMushowani Stars. Asi mumusha weCaps United mune runyararo zvichinzi izvo Makepekepe arikufarira vatambi vari munhabvu yepasi yeDivision One pane vatambi vemuPremier Soccer League, vakawanda vacho vanotsvaga zvikwata zvitswa pese panopera mwaka. Asi Highlanders ndiyo yarasikirwa zvakanyanya panguva ino mushure mekunge murairidzi wavo Henrik Piete De Jong asiya basa akananga kuFC Platinum. Izvi zvauya pamusoro pemutambi Prince Dube uyo arikuChina uko arikutsvaga chikwata chitsva chekutambira mwaka unotevera. Makwikwi eCastle Lager Premier Soccer League arikutanga muna Kurume nemutambo weChampion of Champions pakati peFC Platinum neHighlanders. No media source currently available 	https://www.voashona.com/a/zvikwata-zvenhabvu-zvotsvaga-vatambi-vatsva/5222572.html
business	Mapurisa Anonetsana Zvakare neVanotengesera muMigwagwa muGuta reHarare	Sechave chigariro musoro wetsuro kushaya nyanga, vanotengesera mumigwagwa yemuguta reHarare nemapurisa eZimbabwe Republic Police vaswera zvakare vachitandanisana, izvo zvinonzi zvaita kuti mapurisa aridze pfuti pamwe nekushandisa hutsi hunokachidza mukuedza kudzikamisa zvinhu. Mumwe wevanorarama nekutengesera mumigwagwa aona zvichiitika, uyo ati anoda kunzi VaTodzidambura Mhandu, vanoti vashamisika panguva dzemasikati kuona mapurisa achienda pavanoshandira panosangana migwagwa Kwame Nkrumah Avenue naAngwa Street, pedyo nechitoro chinotengesa mishonga cheQV Pharmacy. VaMhandu vanoti mapurisa aya, ayo anga achitungamirwa nemukuru wemapurisa muHarare, azoedza kusunga mumwe mukomana anotengesa mbatya vasina kana kumbotanga vamuudza mhosva yaapara, izvo zvazoita kuti mukomana uyu arambe kusungwa. Vanoti izvi ndizvo zvazoita kuti paite mhirizhonga yaunganidza vanhu, zvazoitawo kuti mapurisa aridze pfuti pamwe nekukanda utsi hunokachidza. Vanotiwo mapurisa aya aenda nembatya dzanga dzichitengeswa nemukomana uyu, dzinosanganisira midhebhe neshangu. No media source currently available Asi mutauriri wemapurisa, Assistant Commissioner Paul Nyathi, vanoti manyepo kuti mapurisa aridzira vanhu pfuti, vachiti mapurisa anga achitokanganiswa kuita basa ravo mushure mekunge aedza kuferefeta nyaya yekupambwa kwemumwe murume anogadzira pamwe nekutengesa nharembozha nevanhu vana. Assistant Commissioner Nyathi vanoti mushure mekunge vanotengesera mumigwagwa ava vaungana, mumwe wevanhu ava abva apwanya fafitera rechitoro cheQV uye kuita ruzha nekutuka mapurisa izvo zvazoita kuti mumwe mupurisa azoburidza pfuti yake yebasa achiedza kuvatyisidzira achimirirawo kusvika kwemamwe mapurisa, ayo azodira utsi hunokachidza. Mutauriri wemapurisa uyu ati mapurisa anga achiri kuferefeta nezvenyaya iyi, sezvo vanhu vapamba murume wemafoni uyu vamumanikidza kuti avabhadhare mari, iyo vanoti yatobva kumba nemudzimai wake. Assistant Commissioner Nyathi vakurudzirawo veruzhinji kuti vasiyane netsika yekuvhiringidza mapurisa paanenge achiita basa rawo. No media source currently available 	https://www.voashona.com/a/zimbabwe-zrp-vendors-clash-harare-nyathi-mhandu/4924768.html
health	Huwandu hweVanhu Vari Kufa neKubatwa neCovid-19 Hwowedzera Zvakare muZimbabwe	Huwandu hwevanhu vari kufa nekubatwa nechirwere cheCovid-19 munyika hwatanga kukwira zvekare mushure mekumbodzika kwemavhiki apera. NeMugovera bazi rezvehutano rakazivisa kuti vanhu vatatu vakafa nechirwere ichi zvasiya vanhu vafa nechirwere ichi kubva zvachatanga kupararira gore rapera vave chiuru chimwe chete chine mazana mashanu nemakumi matatu nevasere kana kuti 1,538. Asi mukati memazuva manomwe adarika kusvika Mugovera, vanhu gumi nevatatu kana kuti 13 vashaya nechirwere ichi zvichienzaniswa nevanhu vashanu vakafa vhiki rapera. Vanhu zana nemakumi maviri nevatanhatu kana kuti 126 vakabatwa nechirwere ichi neMugovera zvasiya vanhu vabatwa nechirwere ichi kubva zvachatanga kupararira vave zviuru makumi matatu nemanomwe nemazana maviri nemakumi manomwe nevatatu kana kuti 37, 273. Mumazuva manomqwe kusvika Mugovera chete vanhu mazana matatu nemakumi mashanu kana kuti 350 vabatwa nechirwere ichi zvachienzaniswa nevanhu zana nemumwe kana kuti 101 vakabatwa nechirwere ichi mumazuva manomwe svondo rapera. izvi zviri kuwedzerwao nekusamira zvakanaka kwaita zvinhu muzvikoro. Zvikoro gumi nezvishanu zvine vana nevarairidzi vakabatwa nechirwere ichi. Bazi rezvedzidzo rinoti vana vechikoro zana nemakumi matatu nevaviri kana kuti 132 vainge vabatwa nechirwere ichi pachikoro cheSacred Heart Primary neSacred Heart Girls Gigh kuEsigodini, Matabeleland South. Zvikoro zve Girls College ne Mzilikazi Primary zvine vana vabatwawo nechirwere ichi. Mutauriri webazi rezvedzidzo VaTaungana Ndoro vanoti vabereki havafanire kutya hazo nekuti hurumende iri kuita zvose zvakakodzera kuti chirwere chisapararire zvakanyanya vakati hapana munhu ari kubvumidzwa kupinda pachoikoro cheSacred Heart kusvika dambudziko riripo ragadziriswa. Zvichakadaro, vanhu makumi matatu nemumwe kana kuti 31 vakapora kubva kuchirwere ichi zvasiya vanhu zviuru makumi matatu nemana nemazana masere nemakumi matanhatu nevaviri kana kuti 34, 862 vapora kusvika parizvino. Vanhu vachiri kurwara mazana masere nemakumi manomwe nevatatu kana kuti 873. Vanhu vabayiwa nhomba yekutanga yeCovid-19 vave zana rezviuru nemakumi mapfumbamwe nevatatu nemazana mapfumbamwe nemakumi matatu nevatanhatu kana kuti 193, 936. Vabayiwa nhomba kaviri zviuru makumi maviri nemasere nemazana manomwe nemakumi manomwe nevanomwe kana kuti 28, 797.	https://www.voashona.com/a/huwandu-hwevanhu-vari-kufa-nekubatwa-necovid-19-hwowedzera-zvakare-muzimbabwe/5848365.html
business	ZRP Inoti Mari Yayakapihwa muBhajeti naVaNcube Haikwane Kutenga Pfuti, Hutsi Hunokatyidza neZvimwe	Mubhajeti risati ratambirwa nedare reparamende kana kuti budget proposal ravakatura vhiki rapera, gurukota rezvemari Muzvinafundo Mthuli Ncube vakapa mapurisa eZimbabwe Republic Police kana kuti ZRP mari inosvika mabhiriyoni makumi matanhatu emunyika kana kuti 60 billion dollars ekuita mabasa. Asi vakuru vemapurisa vanoti kuti vakwanise kuita zvavanotarisirwa kuita, vanoda mari inosvika mabhiriyoni mazana mashanu nemakumi masere kana kuti 580 billion yemunyika.  Mumwe mutevedzeri wemukuru wemapurisa achiona nezvevashandi, Deputy Commissioner General (Human Resources) VaElliot Ngirandi, vaudza nhengo dzeparamende kuti ZRP mari yavari kunzi vapihwe kana bhajeti rikatambirwa nedare iri ishoma zvikuru pane zvavange vachitarisira.  Semuenzaniso, vatiwo vaida mari inosvika mabhiriyoni mazana mana nemakumi maviri emadhora kana kuti 420 billion pamabasa akasiyana siyana akafanana nekutenga zvombo, motokari nezvimwe zvikwanisiro asi vakapihwa mabhiriyoni gumi nemaviri emadhora emunyika chete kaba kuti 12, 6 billion. VaNgirandi vati vaida mari inosvika makumi mashanu emabhiriyoni kana kuti 50 billion doallrs kuti vakwanise kuendesa mapurisa kunzvimbo dzakasiyana siyana siyana. Vati mapurisa anoenda kubasa asina mari yekubatsirikana kana kuti maallowances vakatiwo mapurisa ari kushandisa mbozhanhare dzavo pachinhambo chekushandisa zviovha zvepabasa. VaNgirandi vatiwo zvinosuwisa kuti vane vanenge vari muhusungwa kuzvitokisi havawani chekafu. Vatiwo kana zvipatara nemakirinika zveeZRP hazvina mishonga uyewo vaida mabhiriyoni matanhatu ekutenga mishonga asi vakapihwa mabhiriyoni maviri chete pabhajeti regore rinouuya. VaNgirandi vakumbira nhengo dzeparamende kubva kukomiti inoona nezvemukati menyika nekomoti yeSeneti inoona nezverunyararo munyika kuti vataure negurukota rezvemari kuti riwedzere mapurisa mari . Asi munyori mubazi rezvekudzivirirwa kwenyika, VaAaron Nhepera, vavimbisa nhengo dzeparamende kuti munyika hamusi kuzoita nyonga nyonga nekuda kwekuti ZRP yakapihwa mari shoma vachiti vakatoudza mutungamiriri wenyika nezvenyaya iyi. Vakumbirawo nhengo dzeparamende kuti dzitaure nebazi rezvemari kuti ripeZRP mvumo yekushandisa mari yefaindi nedzimwe dzainowa vachiti izvi zvinoita kuti mmapurisa awane mari yekushandisa yakakwana.  Zvichakadai mukuru mubazi reCivil Registry, Registrar General, VaHenry Machiri, vaudzawo nhengo dzeparamende kuti bazi ravo harina kuwana mari yaraida mubhajeti vachiti vakapihwa mabhiriyoni gumi reimwe kana kuti 1, 1 billion chete asi ivo vaida zana remabhiriyoni emadhora kana kuti 100 billion dollars.  VaMachiri vati vashandi vebazi ravo vakatoresa vanhu zvitupa mumatunhu ese munyika pasi pechirongwa cheNational Mobile Registration gore rino havasti vabhadhra. Varatidzawo kusafara nenyaya yekuti havana kupihwa mari yekunyoresa vanhu kuvhota zvakare kana Zimbabwe Electoral Commission ichinge yapedzeda kutara miganhu yenzvimbo dzekuvhotera gore rinouya kana kuti Delimitation. VaNhepera vatiwo kunyoreswa kwevanhu kwakashosha uye vakumbira nhengo dzeparamende dzione zvadzingaiite kuti mari yekuita izvi iwanike. Sachigaro wekomiti inoona nezvekudzvirirwa kwenyika, VaAlbert Nguluvhe pamwe nasachigaro wekomiti inoona nezverunyararo, VaDavid Parirenyatwa vaudza VaNhepera nevamwe kuti vataure zvinhu zvakakosha zvavanoda kuti zviwedzera mari vachiti zviri pachena kuti hapana mari yakawanda yekupa kuzvirongwa zvese zvabazi ravo.  Pari zvino mapazi ese ehurumende ari kusangana nemakomiti eparamende achitaura kuti anoda kuwedzerwa mari yakawanda zvakadii paramende isati yapasa bhajeti re4.5 trilllion rakaturwa svondo rapfuura. Mapazi ehurumende ainge achida mari inosvika matrillion masere nemabhiriyoni manomwe kana kuti 8,7 trillion.	https://www.voashona.com/a/6855001.html
health	Vanhu Makumi Masere neVavaviri Vourayiwa neDutumupengo Idai	Vanhu makumi masere nevaviri vashaya parizvino nenyaya yedutumupengo reTropical Cyclone Idai kuManicaland. Asi huwandu uhu huri kutarisirwa kukwira sezvo vanhu vakawanda vasiri kuzivikanwa kuti varipi. Mutungamiri wenyika VaEmmerson Mnangagwa avo vange vamboenda kuUnited Arab Emirates vari kutarisirwa kudzoka kumusha kuti vazoita mubatira pamwe nenyika yawirwa nedutumupengo remvura nemhepo kana kuti Tropical Cyclone Idai. Asi vamwe vanoongorora nyaya dzezvematongerwo enyika nevanhuwo zvavo vari kushora VaMnangagwa kuti vakasimuka munyika kunyangwe hazvo zvange zviri pachena kuti nyika yainge yotarisana nedambudziko redutumupengo. Vanhu ava vari kutumira mashoko kuStudio 7 uye kunyora pamadadendemutande akaita seTwitter neFacebook. Asi vamwe vari kuvatsigira vari kuti vaita zvakanaka kudzoka kumusha uye vari kuUnited Arab Emirates ikoko vakatangawo kutsvaga rubatsiro kuRed Crescent yekunyika iyi. Munyori mukuru bazi rezvekuburitswa kwemashoko VaNick Mangwana vanoti VaMnangagwa vakaenda vasingazive kuti dambudziko iri raizokura uye havasi kudzika vari maoko chete sezvo vakabva vatanga kutsvaga rubatsiro vari kunze. No media source currently available Zvichakadaro mamwe makurukota mana ehurumende anosanganisira VaJuly Moyo, VaPerence Shiri, Doctor Sekesai Nzenza naVaJoel Biggie Matiza vakamboyedza kushanyira nzvimbo dzakaparadzwa nedutumupengo iri. Asi vanonzi vasangana nematambudziko makukutu sezvo kusiri kufambika. Mukuru weCivil Protection Unit VaNathan Nkomo vanoti mauto ari kuyedza napose paanogona kugadzira migwagwa isiri kufambika. No media source currently available Dutumupengo iri rakatanga kuparadza zvinhu kuMozambique musi wa 14 Kurume risati rapinda muZimbabwe richinorova kuChipinge neChimanimani kunyanya richiuraya vanhu nekuparadza zvivakwa. Dzimwe nzvimbo dziri kutarisirwa kusangana nedambudziko iri dzinoti Mashonaland East, Mashonaland Central, Mashonaland West, Masvingo neMidlands. Asi vebazi rezvemamiriro ekunze kana kuti Metrological Services Department vanoti vari kutarisira muguta reHarare nemamwe matunhu eMatabeleland achasanganawo zvishoma nedambudziko remhepo nemvura. 	https://www.voashona.com/a/vanhu-makumi-masere-nevavaviri-vourayiwa-nedutumupengo-idai/4835033.html
health	Vana Chiremba Vanoti Havasi Kuzoita Basa Kusvika Zvinonetsa Zvagadziriswa	Vana chiremba vanoti zvinhu hazvina kumira zvakanaka muzvipatara huye havasi kuzodzokera kumabasa kusvika hurumende yagadzirisa zvichemo zvavo. Vana chiremba vaudza vatori venhau kuti zvinovasuwisa zvakanyanya kuti vasvitsa mazuva gumi nemaviri vasiri kuenda kubasa uku hurumende isiri kumboedza kugadzirisa zvichemo zvavo. Mutungamiriri weZimbabwe Hospital Doctor’s Association, Dr Elias Muzoremba, vati vanoshungurudzika zvikuru vachishanda muzvipatara zvisina zvikwanisiro zvakakwana. Vatiwo muzvipatara zvehurumende hamuna mishonga izvo zvinoita kuti kunyange vakaona varwere, havana zvavanokwanisa kuvabetsera nazvo. VaMuzoremba vatiwo vanachiremba vazhinji havasi pamabasa kunyange hazvo gurukota rezveutano, VaObadiah Moyo, vakaudza makurukota ehurumede neChipiri kuti vana chiremba vashoma ndovari kuramwa mabasa. Munyori musangano reZimbabwe Hospital Doctor’s Asssociation, VaMthabisi Anele Bhebhe, vati zvinosuwisa kuti matambudziko avari kuchema nawo vanogarotaura nezvawo gore negore asi hurumende haisi kuagadzirisa. VaBhebhe vati vana chiremba vekumatunhu vabatanawo nana chiremba vanga vari pakuramwa mabasa. VaBhebhe vatiwo hurumende inofanirwa kugadzirisa dambudziko rekushaikwa kwezvekushandisa muzvipatara pamwe nekuona kuti vanachiremba vararamawo hupenyu hwakanaka. Vana chirembawo vari kuti mari dzemihoro dzavari kuwana hadzikwani uye vanoda kuti hurumende ivabhadharewo nemari yekuAmerica. Gurukota rezveutano, VaObadiah Moyo, vakaudza vatori venhau nezuro mushure medare remakurukota ehurumende kuti havasi kuzobhadhara vana chiremba nemari yekunze. VaMoyo vakatiwo vakaita hurukuro nana chiremba uye vakati vazhinji vari kumabasa izvo zvarambwa nanachiremba. No media source currently available 	https://www.voashona.com/a/zimbabwe-doctors-say-will-not-return-to-work-until-demands-are-met-elias-muzoremba-zimbabwe-hospital-doctors-association/4698023.html
health	Vanhu Vatatu Vofa neKuda kweMafashamu eMvura kuManicaland	Mafashamu emvura nedutumupengo remhepo zvinonzi zvakauraya vanhu vatatu nekuparadza misha yakawanda kuManicaland asi zvave kuenda zvichiita nani. Dutumupengo rakabva nekuMozambique iri rinonzi Eloise. Ku Chipinge neChimanimani zvikoro zvakawanda zvapwanywa nemafashamu emvura aya uye vamwe vanhu vari pedyo nerwizi Save vave kutamiswa kuenda kwakakwirira. Kunaya zvakanyanya kwemvura kwapawo kuti mamwe madhamu maviri anoti Manyuchi neTugwi Mukosi azarise zvopa kuti mvura ivhurwe kuti irasike. Mukuru wesangano rePlatform for Youth Development VaClaris Madhuku avo vanoti dzimwe nzvimbo hadzisi kusvikika nekuda kwemiti yakadonhera mumigwagwa. No media source currently available 	https://www.voashona.com/a/vanhu-vatatu-vofa-nekuda-kwemafashamu-emvura-kumanicaland/5749924.html
sports	Zvidzidzo zvesoftball zvoitwa	SANGANO reZimbabwe Softball Association rakapihwa chiremerera chekuitisa zvidzidzo zvekuvandudza ruzivo rwevarairidzi, varidzi vepembe pamwe nevanochetedza zvibodzwa zvemutambo uyu neWorld Baseball Softball Confederation (WBSC).Zvidzidzo izvi zvichange zviri zveLevel One International izvo zvichavabatsira kuti vagokwanisa kuenda kunorairidza nekunoridza pembe kune dzimwe nyika uye zvichaitwa muna Kukadzi.   Varairidzi vanosvika 50 vemutambo uyu, varidzi vepembe 20 uye vanotora zvibodzwa 20 vari kutarisirwa kuzobatsirikana nezvidzidzo izvi.   Mutungamiriri weZimbabwe Softball Association, Stonard Mapfumo, anoti sangano reWBSC richatumira nhengo ina idzo dzichauya kuzoitisa zvidzidzo izvi.   “Takatambira nemufaro mukuru danho iri, takarongerwa neWorld Baseball Softball Confederation kuti tiwedzere magwaro ebasa epamusoro kune varairidzi vesoftball, varidzi vepembe nevanonyora zvibodzwa vemuno.   “Izvi zvichatibatsira mune ramangwana apo tiri kurwisa chaizvo kuti mutambo uyu ukure uye usvike kure. Kuchauya nhengo ina muno dziri kutumirwa neWBSC kuzoitisa zvidzidzo izvi mwedzi unotevera,” anodaro Mapfumo.   Zvidzidzo izvi zvaifanirwa kunge zvichiitwa kutanga musi wa7 Kukadzi zvichizopera musi wa9 asi zvave kuitwa  musi wa23 Kukadzi zvichizopera musi wa26 sezvo nhengo idzi dzichatanga dzambotenderera kune dzimwe nyika dzichidzidzisako.   Mapfumo anoti zvidzidzo izvi zvauya panguva yakanaka apo sangano ravo riri kuita gadziriro dzechikwata chemadzimai chichanokwikwidza kumutambo weAfrica/Europe Olympic Qualifier uyo uchaitirwa kuPretoria, kuSouth Africa muna Chivabvu.   “Zvabva zvatinakira nekuti tange tiri kugadzirira chikwata chedu icho tinoda kuzotumira kuPretoria muna Chivabvu kunokwikwidza kumutambo wekurwira tikiti rekuenda kuTokyo, kuJapan kumutambo we2020 Olympic Games.   “Saka varairidzi vedu vakadzidziswa vopihwa ruzivo rwepamusoro rwesoftball ndinoona tichisvika kure,” anodaro Mapfumo.	https://www.kwayedza.co.zw/zvidzidzo-zvesoftball-zvoitwa-2/
sports	‘Zvimbokoma zvaJoshua naWilder zvombomiswa’	anofanirwa kumira kwegore rese asati arwa naDeontay Wilder mumutambo weWorld Heavyweight Title Unification, sekutaura kwaBarry Hearn.   Asi, Hearn – uyo ane makore akawanda ari munyaya dzekuronga mitambo anoti achange asipo pachaitwa hurukuro dzekuronga nezvemutambo uyu pachasangana shasha iyi iyo ine mabhande eWBO, IBF neWBA naJoshua svondo rinotevera apo vacharonga remangwnaa rake mumutambo uyu.   Sachigaro weMatchroom – Hearn – akagadza mwana wake, Eddie, kuti agotungamira Joshua mumutambo uyu nenyaya dzake dzese asi anenge achiraira hake pano neapo zvese zvinenge zvichidiwa kuti basa riende kumberi.   Wilder, uyo ane bhande reWBC, mwedzi wadarika akanyorera Joshua padandemutande achitaura kuti vamiriri vake vane mari inosvika 35.9 miriyoni paunzi yekuronga kuti mutambo uyu uitwe pakati pavo gore rino.   Eddie akatsanangura kuti vane zvakawanda zvavanoda kuti vatange vavimbiswa vasati vasaina kuti mutambo uyu uenderere mberi.   Asi baba vake vakataura kuti nhandare yeManchester United yeOld Trafford ndiyo inogona kurongerwa kuitwa mutambo uyu vachiti, “Zvinogoneka”.   “Ndine musangano naAnthony Joshua svondo rinotevera naEddie, Eddie asati aenda kuNew York kunoronga mutambo uyu.” – SportsMail Boxing	https://www.kwayedza.co.zw/zvimbokoma-zvajoshua-nawilder-zvombomiswa/
politics	Mapurisa Anoudzwa Kuti Asiye Mhuri yekwaDzamara Ichiita Hurongwa Hwayo neChitatu	Gweta remhuri yekwaDzamara, VaKennedy Masiye, vati mutongi wedare, Justice Clement Phiri, vatambira chikumbiro chavo vachiti kuratidzira kana zvirongwa zvakaita seizvi zvinobvumidzwa pasi pemitemo yenyika. Dare repamusoro rapa mhuri yekwaDzamara mvumo yekuita zvirongwa zvekucherechedza kusvita gore VaItai Dzamara vapambwa ndokutsakatika musi was 9 Kurume gore rapfuura. Gweta remhuri yekwaDzamara, VaKennedy Masiye, vati mutongi wedare, Justice Clement Phiri, vatambira chikumbiro chavo vachiti kuratidzira kana zvirongwa zvakaita seizvi zvinobvumidzwa pasi pemitemo yenyika. Dare ratiwo mapurisa haafanirwe kuvhiringidza hurongwa uhu kana huchiitwa murunyararo. Asi mutauriri wemhuri yekwaDzamara, VaPatson Dzamara, vange vataura kuti mhemberero idzi dzange dzichaenderera mberi zvisineni nezvange zvichabuda mudare. VaDzamara vanoti gore rapfuura range rakaona sezvo vange vari kuedza kuona kuti mukoma wavo angawanikwe sei uye vati zvinosuwisa kuti mapurisa ari kuti haana zvaati awana pakutsvaga kwaari kuita. Mudzimai waVaItai Dzamara, Amai Shefra Dzamara, vanoti vachapindawo pazvirongwa zvekucherechedza gore murume wavo atsakatika uye chavanoda chete kuti murume wavo adzoke kumba. Vanoti kana vana vavo chaivo vari kuda zvikuru kuti baba vavo vadzoke kumba. Sachigaro weItai Dzamara Trust,Bhishop AncelimoMagaya, vaudza Studio 7 kuti gore rakwana murwiri wekodzero uyu atsakatika uye hurumende iri kutadza kumutsvaga. VaMagaya vatiwo vanhu vemuZimbabwe ndivo vane simba rekudzivirira zvakaipa uye vanofanira kutsigira chirongwa chemangwana. Vanhu vanotarisirwa kuungana muAfrica Unity Square vobva vazomacha nemugwagwa Jason Moyo vakananga kuRotten Row, vodzoka naSamora Machel vozonoungana paAfrica Unity Square apo pachaitwa munamato. Manheru pachaparurwa firimu rinotaridza mararamiro aita VaItai Dzamara pamwe nerumbo rwavakaimbirwa nemuninina wavo, Va Patson Dzamara. VaItai Dzamara vakapambwa pedyo nekumba kwavo kuGlen View musi wa 9 Kurume gore rapera, uye kubvira musi uyu mhuri yavo inoti haisati yanzwa kuti vari kupi uye mapurisa anotiwo haasati aziva kuti vari kupi. VaItai Dzamara nevamwe vavo veOccupy Africa Unity Square vairatidzira vachida kuti mutungamiriri wenyika, VaRobert Mugabe, vasiye basa vachiti vatadza kutonga nyika. No media source currently available 	https://www.voashona.com/a/zimbabwe-dzamara/3226281.html
sports	Vakawanda muAfrica Votarisira kuMorocco paMutambo neFrance Nhasi	Vatsigiri vemutambo wenhabvu muZimbabwe vane chivimbo kuti Morocco inorova France manheru ano nekupinda mufainari ye2022 World Cup. Nhasi kune makuwerere pakati pechikwata cheMorocco icho chiri kushura mare kuWorld Cup nechikwata chakapedzisira kutora mukombe uyu cheFrance. Veruzhinji munyika kusanganisira muongorori wemutambo wenhabvu VaLawrence Hwekwete vane chivimbo kuti Morocco inokunda France mumutambo uyu. Chikwata chinokuda apa chiri kusangana neArgentina iyo yakarova Croatia 3-0 nezvibodzwa zvakanwiswa naLionel Messi nezviviri naJulian Alvarez. Mukunwisa nezuro, Messi ave nezvibodzwa zvakaenzana mumakwikwi aya naKylian Mbappe wekuFrance. Vaviri ava vanwisa zvibodzwa zvishanu. Argentina yakapedzisira kusimudza mukombe uyu muna 1986 ichitingamirwa namushakavu Diego Maradona kuMexico. Mbappe ari kupinda munhandare manheru ano mumutambo wakatarisirwa zvikuru nevakawanda neMorocco. Mutambo uyu uri kutambirwa munhandare yeAl Bayt Stadium. Kunze kwaMbappe, maAtlas Lions anofanira kungwarirawo Olivier Giroud uyo ari kurovawo mambure. Asi Morocco iri kurumbidzwa nenyanzvi nekuti yakasunga kumashure neutare zviri kupa kuti nyika dzakawanda dzikundikane kuinwisa. Murairidzi weMoroccco, Walid Regragui ari kurumbidzwa nevakawanda nemarongero ake etsoro yemutambo zvapa kuti ave murairidzi wekutanga kutungamira nyika yemuAfrica kusvika kumazemi-finals eWorld Cup. Morocco iri kutarisira kuna Hakim Ziyech, Achraf Hakimi nevamwe. Muongorori wemutambo wenhabvu VaFarai Kambamura vanoti varikuonawo Morocco ichibudirira mumutambo uyu. Vanoita zvematongerwo enyika VaNixon Nyikadzino avo vanozivikanwa nezita rekuti Cde Mao vanoti Morocco ndizvo. Chikwata chinokundwa nhasi pakati peFrance neMorocco hachisi kubva chadzokera kumusha asi chichatamba neCroatia nemusi weMugovera kuona kuti ndeipi nyika inopedza makundano aya iri pachidanho chechitatu. Fainari yeWorld Cup 2022 iriko musi wesvondo, 18 Zvita. No media source currently available 	https://www.voashona.com/a/6876372.html
health	Hurumende Yokurudzirwa Kubatsira Munguva yeCovid-19 neMari Yakasara Mubhajeti yeRTG's 9,8 Billion	Nyanzvi munyaya dzezvehupfumi dziri kukurudzira hurumende kuti ibatsire vanhu vave kuda kunonga svosve nemuromo nekuda kwekurudziro yekuti vagare mudzimba nekuda kwekupararira zvinotyisa kwoita chirwere cheCovid-19. Gurukota rinoona nezvemari, Muzvinafundo Mthuli Ncube, vanoti hurumende ine mari inodarika mabhiriyoni mapfumbamwe nezviuru mazana masere kana kuti 9,8 billion parutivi kana kuti budget surplus zvakonzerwa nekugona kwayo kushandisa mari zvine mwero. Munyori mukuru wesangano revanotengesa mumigwagwa reZimbabwe Chamber of Informal Economy Associations, VaWisborn Malaya, vanoti vanozviitira mabasa emaoko vari kunetseka uye vanoda rubatsiro. Vati sesangano vari kuyedzawo kubatsira vanhu asi zvinhu hazvina kumira zvakanaka. VaMalaya vati hapana hurongwa huripo kubva kuhurumende. Hatina kukwanisa kubata gurukota rezvemagariro evanhu, Muzvinafundo Paul Mavima, sesvo vange vasiri kudaira nharembozha yavo. Dzimwe nyanzvi munyaya dzezvehupfumi dziri kukurudzira hurumende kuti ishandise mari iyi kubatsira vanhu vemuZimbabwe vasiri kukwanisa kuenda kumabasa panguva iyo vamwe vemabhizimisi vave kukwidza mitengo yezvinhu muzvitoro uye kuwedzera mari dzemba nedzekufambisa. Mukuru wesangano reLabour and Economic Development Research Institute of Zimbabwe, Dr Godfrey Kanyenze, vati vanhu vanoda rubatsiro. Vati izvi zvinokwanisa kuitwa muhurukuro dzeTrripartite Negotiating Forum dzinounza pamwe chete hurumende, vashandi nevashandirwi. Nyanzvi munyaya dzezvemabhanga vari nhengo yeZanu PF, VaGilbert Muponda, vanoti zvakakosha kuti hurumende iite muonero wetwiza vachiti chikuru chinoda kuitwa kuti patengwe nhomba dzakawanda dzekudzivirira kupararira kwechirwere cheCovid-19 kuti vanhu vazokwanise kudzokera kumabasa. Nyanzvi munyaya dzezvehutano dzinoti mhando yechirwere cheCovid-19 yopararira munyika iko zvino yeDelta variant inotapuriranwa zviri nyore uye iri kuuraya vanhu vakawandidsa kudarika dzimwe mhando dzose. Mabhanga anokweretesa mari nyika dzepasi rino akaita seWorld Bank neInternational Monetary Fund anoti hupfumi hwenyika dzepasi rino huri kukanganiswa zvakanyanya nechirwere cheCovid-19. Nyanzvi munyaya dzezvehupfumi dziri kukurudzira hurumende kuti ibatsire vanhu vave kuda kunonga svosve nemuromo nekuda kwekurudziro yekuti vagare mudzimba nekuda kwekupararira zvinotyisa kwoita chirwere cheCovid-19.  No media source currently available    	https://www.voashona.com/a/hurumende-yokurudzirwa-kubatsira-munguva-yecovid-19-nemari-yakasara-mubhajeti-yertg-s-9-8-billion/5964421.html
business	Sangano rePlatform for Youth Development Robatsira Mhuri Dziri Kuda Kubviswa kuChipinge	Sangano rinorwira kodzero dzevechidiki pamwe nebudiriro yematunhu, rePlatform for Youth and Community Development, riri mushishi kubatsira vagari vemudunhu reChipinge rose vanonzi vakatarisana nekubviswa munzvimbo dzavagere.\n\nMukuru wesangano iri, Claris Madhuku, vanoti vagari vanodarika zviuru zvishanu mumatunhu eChipinge anosanganisira Munyokowere, Ndiyadzo, Beacon, Chibuwe, neKondo vakapiwa matsamba akabva kubazi rezveminda vachipiwa mazuva manomwe chete ekuti vange vabva munzvimbo dzavagere.\n\nVaMadhuku vanoti mhuri idzi dzakatanga kugara mumatunhu aya mumakore ekuma 1950, zvekuti vanotove nemasabhuku nemadzishe avo, zvekuti vari kutokatyamadzwa kuti vave kubviswa munzvimbo dzavo nehurumende yevatema.\n\nVanotiwo sangano ravo riri kubatsira vagari nekuvadzidzisa kodzero dzavo dziri mubumbiro remitemo. Vanoti vakasvitsa nyaya iyi kumakomisheni anomirira kodzero dzevanhu eZimbabwe Human Rights Commission neNational Peace and Reconciliation Commission kuti apindirewo mugakava iri.\n\nAsi VaMadhuku vanoti vamiriri vehurumende vakavazivisa kuti hurumende iri kutarisa nyaya iyi sezvo panga paine hurongwa hwekuona kuti vanhu vakapiwa sei minda senzira yekugadzirisa nyaya yeminda. Vanoti vari kushandawo nekanzuru yeChipinge pakutsvaga nzira dzekupedza gakava iri.\n\nVaMadhuku vanoti bumbiro remitemo rinoti kana munhu achibviswa paagere, anofanirwa kutanga aratidzwa paari kunogariswa, kwete kuti munhu anongonzi ibva asiri kuziva kwaari kuenda.\n\nVanoti tsakurudzo yavo inoratidza kuti pane makambani ari kuda kupiwa minda iyi kuti arime rudzi rwenzungu rwe macadamia pamwe nemabhanana. No media source currently available  	https://www.voashona.com/a/zimbabwe-our-lives-chipinge-evictions-claris-madhuku/5433768.html
business	Mapurisa Oparura Chirongwa Chekudzinga Vanotengesa Mumigwagwa, 'veMishikashika' neVana Vasina kweKugara muGuta reHarare	Mapurisa aparura chirongwa chekubvisa muguta reHarare mishikashika, vana vanogara mumigwagwa uye vanotengesa zvinhu. Mamwe masangano akaita sePassengers Association of Zimbabwe anoti zvinogona kupinza hupenyu hwevanhu munjodzi panenge poitwa hwakiti nagonzo mapurisa achimhanyisa vanhu ava. Mapurisa aabatana neve ZINARA, VID, kanzuru dzeRuwa, Chitungwiza,ye Epworth, neye Harare nevebazi rezvemagariro evanhu muchirongwa ichi. Mutevedzeri wemutauriri we Mapurisa mudunhu re Harare, Assistant Inspector Webster Dzvova, vakazivisa mutsamba yavo nezuro kuruzhinji rwenyika kuti Harare yese ichange ichi mhanyidzana nechirongwa ichi kubva nhasi kusvika mukupera kwesvondo rino. Asi vanotengesa mumigwagwa vaudza Studio 7 kuti havazi kuzotyityidzirwa ne mapurisa kuti varege kushanda. Mukuru wesangano re vanotengesa, reVendors Initiative for Social and Economic Transformation (VISET), VaSamuel Wadzayi vaudza Studio 7 kuti vanotengesa mumigwagwa havabve nekuti nyika haina mabasa. No media source currently available 	https://www.voashona.com/a/6547834.html
sports	Zviri kuramba: Dynamos…l Tinoda kuhwinha: Lodza , Zviri kutivhara: Mubaiwa ,Bhadharai vapfanha: Romario	MUTUNGAMIRIRI weDynamos FC, Kenias “Kenny” Mubaiwa, anoti vari kuzama nepavanogona kuti chikwata chavo chihwinhe mitambo yacho yemuPremier Soccer League asi zviri kukona n’anga murapwa achida.   Kubva mumitambo minomwe yatambwa neDeMbare, haisati yahwina kana mumwe zvawo sezvo yakwanisa kuita mangange mitatu ndokukundwa mina izvo zviri kuona iri imwe yezvikwata zvakasenga zviri pasi pelog. Mubaiwa anoti chikwata chavo chinotambira kuhwina asi zviri kurambawo mwaka uno uye havazive kuti chii chiri kumbonetsa.   “Isu chedu chatinoziva ndechekuti tiri kuedza nepatinogona kuti tirwe, tihwine asi zviri kuramba. Tinogadzirira mitambo yese uye topinda tichida kuhwina asi zviri kuramba, hatipinde mumutambo kuzokundwa, asi kuhwina,” anodaro.	https://www.kwayedza.co.zw/zviri-kuramba-dynamos-l-tinoda-kuhwinha-lodza-zviri-kutivhara-mubaiwa-bhadharai-vapfanha-romario/
sports	Simudzirai nhabvu yevechidiki’	  ZVIKWATA zvenhabvu zvinokwikwidza muDivision One kana muPremier League zvokurudzirwa kuti zvikoshese vatambi vechidiki nechinangwa chekusimudzira matarenda avo kuti vagozove vatambi vemangwana.   Kurudziro iyi yakapihwa nasachigaro weNorthern Region Division One, Martin Kweza, achiti kuti nhabvu yemuno ibudirire zvakakosha kuti zvikwata zvipe mikana kune vechidiki.   Anoti kuNorthern Region, zvikwata zvose zvinokwikwidza vakazvitaurira kuti zvinofanirwa kuve zvine vatambi vashanu kana kudarika vane makore ari pasi pe18 ekuberekwa avo vavanoda kuona vachitamba masvondo ese.   Izvi, anodaro Kweza, zvinobatsira kuti nhabvu irambe ichikura pamwe nekuti vatambi ava vagofambira mberi mumutambo uyu.   Anoti kuwanza vatambi vechikuru muzvikwata hakubatsire sezvo zvichidzosera nhabvu kumashure uye nekushaisa vechidiki mikana yekusimukira mumutambo uyu.   “Donzvo redu isu kuvaka vatambi vechidiki kuti vasimukire vagotimirira vachienda kunotambira kunze kwenyika kune zvikwata zvakasiyana. Ndiko kusaka isu tichikurudzira zvikwata zvose zvinokwikwidza muNorthern Region kuti ngazvive nevatambi vashanu kana kudarika vane makore ari pasi pe18 ekuberekwa nekuti chatinoda kuona vechidiki vachivakwa tarenda ravo.   “Kungowanza madhara ega hakubatsire uye hakuna kwamunosvika nechikwata nekuti madhara anenge achembera. Ndiko kusaka muchiona kuti zvikwata zvinobva muNorthern Region pazvinopinda muPSL zvinosvika zvichitamba nhabvu inonwisa mvura nekuti chikwata chinenge chakaumbwa chine vechidiki vakawanda.   “Tinoona kuti madhara mazhinji kana apera anouya kuzopedzera nguva yavo muDivision One voshaisa vechidiki mukana. Asi tinoti ipai mukana kune vechidiki uye madhara musamarase zvachose nekuti vanodiwa kudzikamisa vechidiki nekubatsira kuvaumba,” anodaro Kweza.   Pari zvino pazvikwata zvinokwikwidza muPremier League, zvitatu zvinoti Ngezi Platinum Stars, Harare City neHerentals ndizvo zvine vechidiki vanokwikwidza muNorthern Region Division One.   Zvikwata zvevechidiki izvi zvnoti Ngezi Platinum Under-19, Harare City Curbs neHerentals U-20.   Kuchitiwo Highlanders ndiyo yega ine chikwata chinokwikwidza muSouthern Region Division One.   Kweza anoti kana zvikwata zvakawanda zvemuPSL zvikave nevatambi vanokwikwidza muDivision One zvinobatsirikana kuburikidza nekubika vatambi uye hazvizombonetsekane nekutenga vatambi.   “Zvikwata zvose zvemuPSL zvikaita vechidiki vanokwikwidza muDivision One, zvinobatsira kubika vatambi vakawanda uye hakuna chikwata chinozombonetsekana nekutenga vatambi nekuti vanenge varipo vakawanda.   “Saka kurudziro iri kuzvikwata zvose kuti itaiwo zvikwata zvenyu zvevechidiki zviri muDivision One uye koshesai kubika vatambi vechidiki,” anodaro Kweza.	https://www.kwayedza.co.zw/simudzirai-nhabvu-yevechidiki/
health	Kanzuru yeMasvingo Yogadzira Nzvimbo yeKubatsira Vanenge Vabatwa neCoronavirus	Kanzuru yeMasvingo inoti iri kutsvaga nzira dzekubatsira vagari vanenge vawirwa nedambudziko rechirwere checoronavirus kunyangwe vamwe vagari vari kuti zviri kuitwa hazvina kukwana. Kanzuru yakaisa chipatara chitsva mumusha wevazhinji weRujeko. Muzvare Rumbidzayi Magurupira, wemumusha weRujeko, anoti chipatara ichi chinogona kusakwana kubatsira vanhu kana coronavirus ikapararira zvakanyanya. Vamwewo vagari vakaita saAmai Tinotenda Mazuru, vanoti danho rekuisa chipatara ichi munzvimbo inogara veruzhinji rinogona kuita kuti chirwere ichi chitekeshere mudzimba dzevanhu vamwe varwere vapoya. Asi Meya weguta reMasvingo, VaCollen Maboke, vanoti vakaita danho iri vaita tsvakurudzo uye vapuwa dzidziso nana Chiremba pamwe nenyanzvi dzebazi rezve hutano. Mukuru webasa, musangano rinomirira vagari, reMasvingo Residents and Rate Payers Alliance(MURRA) VaAnoziva Muguti, vati kanzuru inofanira kuvandudza chipatara ichi kuti chitakure vanhu vakawanda uye kuti paiswe matanho eku chengetedza vanenge vauya nechirwere kuti vasazotapurire vanhu mudzimba. Meya Maboke vari kururdzira vagari kuti vasatye nekuti vakaisa matanho pamwe chete nenyanzvi dzehutano eku chengetedza vanenge vabatwa nechirwere ichi kuti chisatapurirwe mudzimba dzevagari veRujeko. Dhorobha reMasvingo harisati rave nemunhu akabatwa ne chirwere ichi asi vagari vanotyira kuti sezvo riri munzira yemugwagwa inoenda kuSouth Africa chinogona kupararira nevanofamba. VeMurra vanoti kanzuru inofanira kufambisa mashoko neku shambadza kuti vagari vawane ruzivo rwakakwana kuti chirwere ichi chinotapuriranwa sei. No media source currently available 	https://www.voashona.com/a/kanzuru-yemasvingo-yogadzira-nzvimbo-yekubatsira-vanenge-vabatwa-necoronavirus/5341832.html
health	Hurumende Yozeya Mutemo Unobharisa Mazana Mashanu Kune Vanoputira Fodya Paruzhinji	Hurongwa hwehurumende hwekuda kudzika mutemo uchakonzera kuti vaputi vefodya vasabvumirwe kuputira paruzhinji hwakonzera mutauro kubva kune veruzhinji munyika. Hurumende ine hurongwa hwekuwunza bhiri kuparamende richange richisungira vaputi vefodya kuti vasaputire fodya pane veruzhinji. Pasi pebhiri iri, munhu anenge abatwa achiputa fodya paruzhinji achange achisungirwa kubhadhara mazana mashanu emadhora semari yefaindi kana kugara mujeri kwemwedzi mitanhatu. Vaputi vefodya vakaita saVaFibion Munhuwa vanogara mumusha weEpworth vanoti havasi kuzofa vakaregedza kuputa fodya kunyangwe mutemo uyu ukadzikwa vachiti vanonzwa parere moyo kana vachinge vaputa fodya. Asi VaNigel Gwekwerere vanoti kuputira fodya paruzhinji kunokanganisa hutano hwevasingapute zvikurusei kuvana nemadzimai akazvitakura nokudaro vanoti vanotambira nemawoko maviri hurongwa hwehurumende uhwu. Izvi zvatsinhirwa naVaMalvern Samhembere vanogara mumusha we Kuwadzana muno muHarare. VaSamhembere vanoti hapana chinovaka muviri chinowanikwa mufodya. Amai Gladys Runyowa vanogara mumusha we Greendale vanoti vanhu vasingapute fodya vazhinji vanobata zvirwere zvakanyanya kudarika vanhu vacho vanenge vachiputa fodya. Asi mugari wekubudiriro, VaClayton Ndlela vati zviri kutaurwa nehurumende hazvina musoro sezvo Zimbabwe iri imwe yedzimwe nyika dzinorima fodya yakawanda pasi rose. VaNdlela vanoti Zimbabwe haifanire kutomborima fodya zvachose kana vasingade kuti fodya iputwe. Zvichakadai, VaAlbert Chidhakwa vanoti faindi iri kutaurwa nehurumende yakawandisa kana pakatariswa mari dzemihoro dziri kutambirwa nevanhu vazhinji munyika. Zvataurwa nava chidhakwa zvatsinhirwa naVaTichaona Murandu avo vanogara mumusha weHatcliffe muHarare. VaMurandu vanoti zviri kurongwa nehurumende izvi kuita kwehurumende yapererwa irikuedza kutorera veruzhinji twumari twushoma twunenge twuri muhomwe dzavo. Vanoti kunyangwe hazvo vari munhu asingapute fodya, mari iri kutaurwa nehurumende yakawandisa zvikuru. Zvichakadai, muzvare Faith Musarurwa avo vakakwikwidza musarudzo dzeparamende ku muzarabani vakamirira MDC-T vanoti vari kutambira hurongwa hwehurumende uhwu asi hurumende inofanira kutanga yatara nzvimbo dzinobvumidzwa kuti vanoputa vaputire kwete kungodzika mutemo isati yaongorora zvinhu zvakadai. Makambani anogadzira fodya akatonyorawo pazvipepa zvinenge zvine fodya kuti fodya inogona kukanganisa hutano. Dzimwe nyika dzakawanda pasi rose kusanganisa america hadichabvumidze kuti fodya iputirwe pose-pose. Mukuru anowona nezvezvinodhaka mubazi rezvehutano, amai Dorcas Sithole vakaudza bepanhau reSunday Mail kuti hurumende iri kuedza kudzivirira veruzhinji kuti vasabatwe nezvirwere zvinokonzereswa nefodya vachiti vanhu vakawanda vari kubatwa nezvirwere zvegomarara remumapapu. Amai Sithole vanotiwo bazi ravo rakamirira kupasiswa kwebhiri re national alcohol control policy kuti hurongwa uhwu hutange kushanda. Vanotiwo kudhakwa nekuputa zvakanyanyisa ichange iri mhosva pasi pemutemo uyu kana uchinge wapasiswa. Mutemo uyu uchange uchipawo huwandu hwedoro richabvumidzwa kutengeserwa munhu mumabhawa. Amai Sithole vanotiwo Zimbabwe inofanirwa kuita zvinhu zvakaringana nezvakatarwa nesangano re World Health Organization maererano nekuputwa kwefodya zvichitevera kusaina kwakaitwa ne Zimbabwe muna kurume wegore rino kuve nhengo yebazi re who rinowona nezvekuputwa kwefodya zvine mwero. WHO inoti vanhu mamiriyoni matanhatu vanofa pagore nenyaya yezvirwere zvakanangana nekuputa fodya. No media source currently available 	https://www.voashona.com/a/zimbabwe-hutano-health/2976005.html
business	Mari Yotadzisa Vakawanda Kuenda Kuzororo reEaster	Vanhu vakawanda vange vachikwira mabhazi vachienda kunotambira zororo reEaster kunzvimbo dzakasiyana siyana, kunyange hazvo vanga vachichema nerekushaya mari. Kunyange hazvo munyika vanhu vari kunetsekana kutora mari dzavo kumabhanga, change chiri chipata pata paMbare Musika vanhu vachikwira mabhazi vachienda kunzvimbo dzakasiyana siyana vachinoshanyira hama neshamwari. VaSteven Masocha vaudza Studio7 kuti vange vakatarisira kuti zororo reEaster richanakidza zvikuru. Asi izvi zvichakundikana sezvo vasina mari yakawanda. Mumwe mudzimai akwanisa kuenda kumusha kwake kuHurungwe, Amai Dorothy Jack, vati mushure mekutadza kuwana mari kubhanga kwavo, vakatozokwereta mari kuti vakwanise kuenda kuzororo. Muzvare Nomatter Chiwenga vatiwo zvange zvakaoma kuti vakwanise kuwana mari nokuti vaimukira husiki kuti vanomira mumitsetse kubhengi kwemazuva akawanda kusvikira mari yavaida yakwana. VaMambo Mandungu Mandedza varatidza kufara kuenda kumusha kwavo kwavakapedzesira kuenda makore masere apfuura. Vati kana vasvika kumusha kwavo vachauraya mombe kuti vafare nemhuri yavo pazororo reEaster iri. Baba Trymore Muvhunza vanoti vana vavo vatadza kuuya kubva kuBuhera nepamusana pekushaya mari. Asi Baba Gibson Chanakira vati vachazoenda kumusha kana zororo rapera sezvo vari mubishi rekutengesa zvinhu zvavo paMbare Musika. Kunyange hazvo vamwe vanhu vakwanisa kuenda kuzororo reEaster, ongororo yaitwa neStudio7 yaratidza kuti vanhu vakawanda vatadza kufamba nepamusana pekushaya mari iyo iri kunetsa kutora kumabhanga. No media source currently available 	https://www.voashona.com/a/zimbabwe-banks-have-no-money-for-easter-holiday-travellers/4324415.html
politics	Dare Rinoti VaMliswa Havana Mhosva	Vaimbove sachigaro veZanu Pf mudunhu reMashonaand West, VaTemba Mliswa, vawanikwa vasina mhosva panyaya yavaipomerwa yekuba nekuwanikwa vaine zvombo zvisiri pamutemo. Vachitura mutongo mutongi wedare muChinhoyi neChina, VaFelix Mawadza, vati VaMliswa havana mhosva yekuba pamwe nekuwanikwa vaine zvombo zvitanhatu papurazi ravo reSpring pedyo neguta reKaroi. No media source currently available VaMawadze vati hurumende haifanirwe kuvimba nehufakazi hwevaimbove mushandi waVaMliswa, VaSteadfine Mashiri, sezvo ivo vaipomerwa pamwe naVa Mliswa panyaya iyi. Vati dare rarasa hufakazi hwaVa Mashiri zviri pamutemo sezvo mutemo uri pachena kuti hufakazi hwemunhu achipomera munhu waanofungidzirwa kuti akapara mhosva naye haufanirwe kutambirwa nematare. Izvi vanoti zvabva zvasiya hurumende isina humboo hunosungirira VaMliswa panyaya iyi. Vachitaura mushure mekuwanikwa vasina mhosva VaMliswa vati mutongo uyu unoratidza kuti matare edzimhosva vachiri kuita basa ravo nemazvo. Izvi zvatsigirwa negweta raVaMliswa VaMusindo Hungwe, avo vati hurumende yanga ichingoumbiridza nyaya pasina. VaMliswa vashoropodza mapurisa kuti vasashandiswe nevanoita zvematongerwo enyika sezvo zvichisvibasa zita renyika. VaMliswa vanga vachipomerwa mhosva yekuba zvombo zvitanhatu kuMhangura papurazi reSomerhill muna 2007 vakaenda nazvo kupurazi ravo uko vaizvichengeta. Asi VaMliswa vanga vachiramba mhosva idzi vachiti vanhu vezvematongerwo vakabuda nenyaya dzekunyepa. VaMliswa vari kukwikwidza musarudzo ye by election iri kuitwa kuHurungwe West, uko kuri kuitika mhirizhonga, vose vanofungidzirwa kuti vanotsigira VaMliswa, vari kuoneswa chitsvuku nenhengo dzeZanu PF. Izvi zvinotevera kurudziro yakaitwa negurukota rezvematunhu, VaIgnatius Chombo, yekuti vose vanotsigira VaMliswa vadzingwe mudunhu iri. Mashoko aVaChombo ari kushorwa zvikuru nemasangano anoona nezvekodzero dzevanhu.	https://www.voashona.com/a/mliswa-zimbabwe-shona-chinhoyi-chigoriwa-chombo/2767848.html
business	VaMangoma, VaNcube, VaMakoni neVamwe Voita Mushandirapamwe	Mapato mashanu anopikisana nehurumende yeZanu PF nemusi weChipiri akanyorerana chibvumirano chemushandirapamwe pamberi pesarudzo dzichaitwa muna 2018 achiti kubatana kunowoedzera mukana wekubvisa hutungamiri hwaVaRobert Mugabe nebato ravo avo vave nemakore makumi matatu nematanhatu vari muhutongi. Mapato mashanu anopikisa anoti MDC yaVa Welshman Ncube, Mavambo Kusile Dawn kana kuti MKD, Zunde, Dare pamwe ne Renewal Democrats of Zimbabwe kana kuti RDZ anyorerana chibvumirano chekuumba mubatanidzwa wemapato anopikisa achiti kupinda musarudzo akapatsanurana hakuna zvakunobatsira pakukwikwidzana neZanu PF. Mutungamiri weRDZ, VaElton Mangoma, vaudza Studio 7 kuti vafara zvikuru nekunyorerana kwavaita chibvumirano ichi nemamamwe mapato. Kunyangwe hazvo mapato mashanu aya anyorerana chibvumirano ichi, MDC inotungamirwa naVaMorgan Tsvangirai pamwe neZimbabwe People First inotungamirwa naAmai Joice Mujuru vanga vasina kumiririrwa asi VaMangoma vati mapato aya angangopinda mumubatanidzwa uyu. Izvi zvatsinhirirwa nemutungamiri weMKD, VaSimba Makoni avo vaimbove gurukota rezvehupfumi. VaTendai Biti, avo vanotungamira bato reProgressive Democratic Party kana kuti PDP, vanga varipowo pakusainwa kwechibvumirano ichi. VaBiti vaudza Studio 7 kuti vachiri kuda kumbonokumbira mvumo yekusaina gwaro iri kukomiti huru yebato ravo. Mutauriri weZapu, VaMjobiza Noko, vatiwo vakamirira kuenda kukongiresi yebato ravo kuti vazive gwara richatorwa nebato ravo panyaya iyi. Mutauriri weMDCT, VaObert Gutu, vaudza Studio 7 parunhare kuti havana kunge vakokwa pakusainwa kwechibvumirano asi sebato vanotsigira nyaya yekuti mapato aite mushandirapamwe. Vakafanobata chigaro chemutauriri wePeople First, VaRugare Gumbo vaudza Studio 7 parunhare kuti havanawo kukokwa kumushandirapamwe uyu uye havana kana kumbotaurwa navo nezvenyaya iyi. Zvichakadai, VaMangoma vati mapato anenge asaina chibvumirano chemushandirapamwe ichi achazogara pasi owirirana kuti ndiyani achakwikwidza pachigaro chemutungamiri wenyika akamirira mubatanidzwa wemapato anopikisa aya paine nguva yekutsvaga rutsigiro pamberi pesarudzo dzemuna 2018. Asi vane ruzivo nezviri kuitika munyaya dzenhaurirano idzi vanoti mapato aya amhanyira kuumba mubatanidzwa kuti agokwanisa kuve nemasimba ekuti achatora chigaro chipi ndiyani sezvo variwo vatanga kunyorerana chibvumirano ichi. Zvinonzi nyaya yekuti achataungamira mubatanidzwa uyu ndiyani ndiyo iri kunyanyonetsa kunyangwe zvazvo paine kuwirirana mumapto anopikisa ose kuti panofanira kuve nemubatanidzwa wemapato ose anopikisa uchakwikwidza musarudzo dzemuna 2018. No media source currently available  	https://www.voashona.com/a/zimbabwe-matongerwo-enyika/3355682.html
politics	Nhengo dzeMDC-T Dzobatwa neMhosva yeKuponda Mupurisa	Nhengo nhatu dzeMDC inotungamirwa naVaMorgan Tsvangirai nemusi weChipiri dzakabatwa nemhosva yekuponda mupurisa mumusha weGlenView muHarare muna 2011. Vachitura mutongo wavo panyaya iyi, mutongi wedare repamusoro, VaChinembiri Bhunu, vawana vanhu vatatu vaine mhosva yekuponda VaMutedza. VaBhunu vati kunyangwe hazvo zvisina kubuda pachena kuti ngana ndiye akapotsera dombo rakatema VaMutedza zvakazokonzera kuti VaMutedza vafe zviri pachena kuti vatsigiri veMDCT ava vaiva nechinangwa nechekuponda sezvo mumwe mufakazi akapa humbowo pakutongwa kwenyaya iyi akati akanzwa mumwe munhu achidaidzira kuti mapurisa arohwe sezvo achidyidzana nebato riri kutonga reZanu PF. Vabatwa nemhosva yekuponda ava ndiVaLast Maengehama avo vaimbova nhengo yekomiti yepamusoro muMDCT, VaTungamirai Madzokere vanove kanzura mukanzuru yeHarare pamwe naMuzvare Yvonne Musarurwa vanove nhengo yeboka revechidiki muMDC-T. VaPhineas Nhatarikwa, avo vanoshanda semutyairi muMDC-T, vabatwa nemhosva yekubatsira Muzvare Musarurwa naVaMadzokere kubva panzvimbo yakaparirwa mhosva iyi mushure mekuvatakura nemotokari pakaitika kurwisana pakati pemapurisa nevechidiki ve MDCT. Vamwe vatatu vanoti VaEdwin Muingiri, VaLazarus Maengehama naVaPaul Rukanda vasunungurwa sezvo zvanzi nedare hapana humbowo hunoratidza kuti vaivepo pakapondwa VaMutedza. VaRukanda vaudza Studio 7 kuti havasi kufara nemutongo waturwa nedare sezvo zviri pachena kuti pari kuitwa zvematongerwo enyika. Pakatanga nyaya iyi, paive nevasungwa makumi maviri nevapfumbamwe asi vamwe makumi maviri nevaviri vakawanikwa vasinawo mhosva pakanzwikwa nyaya iyi. Vanhu ava vaisanganisira VaPaul Madzore avo vaimbove sachigaro kuboka revechidiki muMDCT vasati vabuda mubato iri. Pakutongwa kwenyaya iyi, nhengo dzeMDC-T idzo dzairamba mhosva iyi dzichiti dzaishungurudzwa zvine chekuita nezvematongerwo enyika. Gweta revasungwa ava Amai Beatrice Mtetwa vaudza Studio 7 kuti vanhu ava vachadzoka kudare nemusi weChina kuti patange kuzeyiwa chirango chavo. Vati kusvika izvi zvaitwa havana zvakawanda zvavakataura nevatori venhau.  No media source currently available  	https://www.voashona.com/a/zimbabwe-matongerwo-enyika/3496045.html
sports	FC Platinum neTraingle Dzosimudza Mureza weZimbabwe muAfrica	Chikwata cheTriangle chakashura mare nezuro mumakwikwi eCAF Confederation Cup mushure mekudambura chikwata cheRukinzo chekuBurundi. Asi chikwata cheFC Platinum chakaita mangange mumakwikwi eCaf Champions league neChikwata cheNyasa Big Bullets. Chikwata cheTriangle nezuro chakarova Rukinzo yekuBurundi 5 kwa 0 izvo zvapa chikwata ichi mukana wekuenderera mberi mumakwikwi aya. Mutambo wechipiri uri kutambirwa kuBurundi svondo rino. Mune mumwe mutambo neMugovera, chikwata cheFC Platinum chakaita manganga 0-0 nechikwata chinorairidzwa naCallisto Pasuwa uyu aimborairidza chikwa cheDynamos. Mutambo wechipiri uchatambirwa kuBarbourfields mavhiki maviri anotevera. Castle Premier Soccer League Iko zvino tombotarisa mitambo yeCastle Premier League yakatambwa mukupera kwesvondo. Chikwata cheChicken Inn neBlack Rhinos zvatambisa mukana mukuru wavanga vawana wekuenda panhongonya yeCastle Premier Soccer League mushure mekurohwa mumitambo yazvo, ndokuramba zviine mapoinzi maviri pasi peFC Platinum iyo irikutungamira. Black Rhinos yakarohwa 1-0 neHighlanders musi mumwechete Chicken Inn yakadamburwa 2-1 neZPC Kariba. FC Platinum iyo yaive isina mutambo muZimbabwe irikutamba mutambo wayo wePSL neChitatu apo irikusangana neHarare City. Nechitatu zvekare, Triangle ichatamba ne Ngezi Platinum Stars. Murwendo rwavo rwekuMalawi, mumutambo weCAF Champions League Pure Platinum Boys yakanoita mangange 0-0 ne Nyasa Bullets. Asi Makepekepe eCaps United ari murufaro mushure mekushanya kwaRusape ndokunorova Manica Diamonds 1-0. Izvi zvasiya maGreen Machine afamba nzendo refu ndokuenda pachinhanho chechipiri nemaponzi makumi maviri nerimwechete, poindi imwechete pasi peFC Platinum. Mumwe mutsigiri weCaps United Muzvare Leslie Marufu varikufara zvikuru nezvakaitwa nechikwata chavo vachiti ivo Kepekepe ndizvo. Mumusha weDembare mune rufaro mushure mekunge chikwata ichi charova Mushowani Stars 2-0 nezuro ndokuenda pamapoinzi makumi maviri nemanomwe. Murairidzi wavo Tonderai Ndiraya arikuti chiwata chake chakabatana zvekuti arikutarisira mashiripiti mumitambo inotevera.  Mimwe mitambo yaiveko yakapera seizvi…  Yadah 0 v Hwange 0 TelOne 1 v Herentals. 1  Kwatambwa mitambo gumi nemisre, zvikwata zvina zviri pamusoro soro ndeizvi..  FC Platinum 32 points Caps United 31 points Chicken Inn 30 points Black Rhinos 30 points. No media source currently available  	https://www.voashona.com/a/fc-platinum-netraingle-dzosimudza-mureza-wezimbabwe-muafrica/5038911.html
politics	Masangano eVarairidzi Onyunyuta neHurongwa hweHurumende Hwekuchengeta paZvikoro vana Vakanyora Bvunzo dzeGrade 7	Mamwe masangano anomirira varairidzi munyika ari kunyunyuta nedanho rebazi redzidzo yepasi rekuti vana vakapedza kunyora bvunzo dzeGrade 7 svondo rino varambe vachienda kuchikoro kuitira kuti vadzidziswe nezvavachanosangana nazvo mberi, kana kuti “Life Orientation”. Sangano renhau repadandemutande, reZIMLIVE inoti sangano reProgressive Teachers Union of Zimbabwe, PTUZ, rakati hurumende haina kunzwawo kubva kwariri payakatora danho iri. Ukuwo, sangano reZimbabwe Teachers Association, ZIMTA, ratiwo kunyange hurongwa hwehurumende hwakanaka, rinoona sekunge hurumende yakaona kuti vana ava vari kukasika kunyora bvunzo zvoita kuti hurumende ide kuramba iinawo vachiwana zvekuita. Mutauriri wesangano iri VaGoodwell Taderera vanoti havaoni vana vachizoramba vachienda kuzvikoro sezviri kutarisirwa nehurumende kana vachinge vatonyora bvunzo dzavo. Mutungamiri weAmalagamated Rural teachers Union of Zimbabwe, ARTUZ, VaObert Masaraure vanotiwo sangano ravo harina kubatwa naro nebazi redzidzo yepasi pahurongwa uhwu, vachiti danho iri rekudzidzisa vana remangwana ravo rangorohwa zvechibhubhubhu nehurumende sezvo varairidzi vacho vasina kumbudzwa kuti chii chavachange vachiita. No media source currently available VaMasaraure vanoti sesangano vanokurudzira kuti pane vekurongwa kwakakwana. Ukuwo mutungamiri weProfessional Educators Union of Zimbabwe, PEUZ, VaWilson Makanyaire vari kungoimbawo rwiyo rwumwechete rwekuti hurumende yakaita zano ndega isina kugara pasi nevashandi vayo, vanove varairidzi. No media source currently available Asi mutauriri webazi redzidzo yepasi VaTaungana Ndoro, vaudza Studio 7 kuti chirongwa chekuti vana veGrade 7 varambe vari pachikoro kunyange vakapedza kunyora bvunzo dzavo chakanangana nekuti vawane mukana wekudzidziswa nezvavachanosangana nazvo mberi, kana kuti “Life Orientation”. VaNdoro vanoti varairidzi vanofanirwa kunzwisisa kuti hazvirevi kuti kana vana vanyora bvunzo zvikoro zvave kubva zvavharwa.	https://www.voashona.com/a/6790398.html
business	VaMnangagwa Vanokumikidza Mabhazi Matsva eZupco muBulawayo	"Mutungamiri wenyika, VaEmmerson Mnangagwa, vakumikidza mabhazi matsva ekambani yeZupco muguta reBulawayo vachiti hurumende yavo yakazvipira kuti veruzhinji vawane zvifambiso zvinowanikwa nguva nenguva zvichifamba zvakanaka uye zvisingadhure. Vachitaura pachiitiko chekukumikidza mabhazi makumi manomwe nematanhatu paCity Hall muBulawayo nhasi mangwanani, VaMnangagwa vati vange vaine mufaro mukuru kuve pachiitiko ichi vachiti mabhazi aya achabatsira kurerutsira veruzhinji panyaya dzekufamba. ""Kuvepo kwemabhazi aya kunotarisirwa kubatsira zvikuru mukumutsurudza basa rekufambiswa kweveruzhinji uye kubatsirawo kuderedza mari dzakakwrira dzekufambisa idzo dzange dzave kubhadharwa neveruzhinji kumaruwa nemumadhorobha,"" vadaro mutungamiri wenyika. Pamabhazi akumukidzwa akawanda acho achaendeswa kumaruwa ekumatunhu eMatabeleland North neMatabeleland South asi VaMnangagwa vati pane mamwe ari munzira achashanda muguta reBulawayo. Vati hurumende yakazvipira kudonzvo rayo rekuti mugore ra2030 Zimbabwe ive yave inoverengwa panyika dzakabudirira vakati zvakakosha kuti nyika ive nezvekyfambisa zveveruzhinji zvakakwana. Vati hurumende yavo yakaona zvakakosha kumutsurudza kambani yeZimbabwe United Passenger Company, Zupco. Vati hurumende iri kutenga mabhazi anopfuura chiuru chimwe nemazana matatu achapiwa kukambani iyi. ""Mushure mekuona kuti panguva dzakawanda veruzhinji vange vave kuwomeserwa nevamwe vari mubhizimisi rekutakura vanhu, vachivabhadharisa mari dziri pamusoro-soro, takaona zvakakosha kumutsurudza kambani yehurumende yeZupco. Mabhazi achauya achibva kunyika dzeChina, Belarus neSouth Africa,"" VaMnangagwa vaudza vanhu. VaMnangagwa vati makanzuru nehurumende zvinofanirwa kushanda pamwe chete kuitira kuti veruzhinji vagokwanisa kuitirwa zvizere mabasa avanotarisira kuitirwa vakashorawo zvikuru nyaya yehuwori. Mutungamiri wenyika vati hurumende yavo yakazvipira kuendesa masimba kumatunhu. ""Gurukota rezvemari VaMthuli Ncube muhurongwa hwekushandiswa kwemari yehurumende vachawedzera mari ichashandiswa pakuendesa masimba kumatunhu zvichireva kuti pachave nemari yakawedzerwa ichapiwa kumatunhu, kumakanzuru ekumaruwa uye emumadhorobha kuitira kubatsira kuti mukwanise kuita mabasa amunotarisirwa kuita neveruzhinji,"" vadaro VaMnangagwa Zupco yava nemabhazi matsva anosvika mazana mashanu. Vakafanobata chigaro chameya weBulawayo, VaMalandu Ncube, avo vange varipowo pachiitiko ichi, vaudza Studio 7 kuti ibasa remakanzuru emaguta kuti veruzhinji vawane zvifambiso. Vati vanotambira kuvepo kwemabhazi asi vakati zvakakosha kuti mabasa achamuka muhurongwa uhu apiwe vagari vemunzvimbo dzakasiyana-siyana kuchaendeswa mabhazi aya kwete vekunze. Mumwe mugari, VaFriday Thomas Phiri, vati vanotambira chirongwa chemabhazi ichi asi vakati zvakakoshawo kuti hurumende iwone kuti migwagwa yemunyika yagadzirwa vachiti kana izvi zvikasaitwa, mabhazi aya achapera kufa nekukasika. Vatiwo zvakakosha kuti hurumende isangotarisa kunyaya yezvifambiso chete asi kuti iwonewo kuti mitengo yezvinhu zvinoshandiswa neveruzhinji zuva nezuva yadzikiswa. Semamwe makambani ehurumende, kambani yeZupco yakagwadama nekuda kwekusaita basa nemazvo kwevaiyitungamira kambani iyi, pamwe chete nehuwori. Mukutanga kwegore rino, Zupco yanga yasarirwa nemabhazi mazana matatu nemakumi masere, mazana maviri nemakumi maviri nerimwe ari mabhazi emakambani akazvimirira akaendesa mabhazi kuZupco pasi pechibvumirano. Guta reHarare ranga riine mabazi zana nemakumi mapfumbamwe nemana, Bulawayo iine makumi manomwe nematanhatu, Mutare iine mabhazi makumi matatu nemana, Masvingo gumi nematatu, Gweru iine masere, ukuwo Chinhoyi iine mabhazi maviri chete eZupco. Muna chikumi, mabhazi matsva makumi mana nemanomwe akapihwa Zupco achibva ku China nekuSouth Africa. Hurumende yakanyoreranawo chibvumirano chemabhazi matsva mazana mashanu neBelarus zvichitevera kushanya kwaVaMnangagwa kunyika iyi muna Ndira. Dzimwe nyanzvi munyaya dzezvehupfumi dzinoti kana hururmende yaVaMnangagwa ikasasunga dzisimbe pakugadzirisa nyaya yehuwori, kumutsurudza kambani iyi nedzimwe dzehurumende, kuchashaya basa. Zupco yakaumbwa muna 1980 pakawana nyika kuzvitonga, asi kambani iyi yaizivikanwa nerekuti Rhodesia Bus Company nyika ichiri pasi pehutongi hwevachena. No media source currently available  "	https://www.voashona.com/a/zimbabwe-president-launches-news-zupco-buses-ni-bulawayo/5158553.html
politics	Mapurisa neVasori Vogara Vakadzipakatira Sezvo Kugunun'una neHurumende yaVaMugabe Kwowedzera	"Hurumende inonzi yati vanochengetedza mukati menyika vagare vakadzipakatira kana kuti ""high alert"" sezvo zvinhu munyika zvaita manyama amire nerongo. Vamwe vakuru mumapurisa vataura neStudio 7 vati zvinhu hazvina kugadzikana munyika nenyaya yekusamira zvakanka munyaya dzezvehupfumi asi vati vakagadzirira kuona kuti hakuna kuratidzira kuchaitika. Vanhu vakawanda kusanganisa vechidiki, mapato ezvematongerwo enyika, vana muzvinabhizimisi uye vemachechi vave kubuda pachena kuti havasi kufara nezviri kuitwa nehurumende yemutungamiri wenyika VaRobert Mugabe. Mapurisa anodzivirira mvongamupopoto akawanda ave kuendeswa kumadhorobha akawanda sezvo kuratidzira kwakatangira muHarare Nemusi weChishanu vesangano revechidiki richangoumbwa rinonzi veTajamuka iro rine vechidiki kubva kumasagano ezvematongerwo enyika akasiyana siyana, vadzidzi nevemamwe masangano rakendesa tsamba yenyunyuto kumahofisi eInternational Monetary Fund muHarare uko vanonzi vakasvika kwakazara vesangano revasori avo vakatanga kuvatevera. Tsamba yakasiiwa iyi yaikurudzira IMF kuti isadyidzane nehurumende yaVaMugabe yyavanotio iri kutyora kodzero dzevanhu nekuita zvehuwori. KuMasvingo mapurisa anonzi akaramba kupa mvumo kuvemachechi nevamwe, vemasangano akazvimirira nevezvematongerwo enyika vange vachida kuratidzira vachiti havasi kufara nehutongi hwaVaMugabe. Officer commanding Masvingo Superitendent Philip Ncube vaKAudza vanhu ava kuti havasi kuzotenderwa kuratiudzira pasi pemutemo wePublic Order and Security Act kana kuti POSA. Nemusi weChina vamwe vechidiki veTajamuka vakarohwa zvakaipisisa nemapurisa mushure mekuratidzira muHarare. Vamwe vairatidzira muAfrica Unity Square mavhjiki apera vakambosungwa ndokuendeswa kuChikurubi neHarare Remand asi vakazobuda nemusi weChishanu muhure mekunge vabhadhara mari yechibatiso. Vana muzvinabhizimisi vane chitsama vari kunzi vari kubvunzurudzwa nemapurisa kana vachinge vangotaura kuti nyika yaenda kumawere. Bato guru rinopikisa reMDC-T riri kuratidzirawo mumadhorobha akasiyana siyana. Mubato riri kutonga reZanu-PF maberekerawo pongwe sezvo paine kunetsana kwakanyanya kuti ndiyani achatora chigaro chaVaMugabe avo vave nemakore makumi mapfumbamwe nemaviri asi pasina kujeka kuti achatora chigaro chavo ndiyani kana vasiya basa. Nyanzvi munyaya dzezvematongerwo enyika Vajoy mabenge vanoshanda nesangano recrisis in zimbabwe coalition vajoy mabenge. No media source currently available  "	https://www.voashona.com/a/zimbabwe-matongerwo-enyika/3381396.html
business	VeZCTU neZFTU Vanoti Vakuru Vakawanda kuNSSA Ngavamiswe Basa neNyaya yeHuori	Masangano evashandi anoti reZimbawe Congress of Trade Union ne Zimbabwe Federation of Trade Unions anoti haasi kufara nedanho rasachigaro weNational Social Security Authority Doctor Percy Toriro rekumisa basa mukuru wekambani iyi VaArthur Manase voga basa. Munyori mukuru weZCTU VaJaphet Moyo vanoti huori huri kupomerwa vakuru vekambani iyi hwakakura zvekuti hapadi kuti munhu mumwe chete akandwe pasi pebazi. VaMoyo vati bhodhi rose rinofanira kumbomiswa basa. Mashoko aya atsinhirwa nemunyori mukuru weZFTU VaKennias Shamuyarira vanoti masangano evashandi anofanira kumbofanobata matomu pachiitwa ongororo. Gurukota rinoona nezvevashandi Muzvinafundo Paul Mavima vanoti vashandi vanofanira kunzwisa kuti vanhu vanonzi vabatwa nemhosva chete kana papedza kuitwa ongororo. Vati vashandi vanofanira kumirira kuti hurumende ipete ongororo yayo. Mutungamiri wenyika VaEmmerson Mnangagwa vakanyora mubepanhau reSunday Mail mavhiki adarika vachiti havasi kufara nemabatirwo ebasa kuNSSA zvakapa kuti paparurwe ongororo iyi. Asi vashandi vanoti vange vave nemakore vachiti NSSA iri kuvabata neseri kweruoko kana vave pamudyandigere ichivapa mari shoma asi vakuru vekambani iyi vachidya noriva nekupura nyemba nemusana.	https://www.voashona.com/a/6652876.html
sports	Ndinofarira Man U: Hadebe	  MUTAMBI wemaWarriors neYeni Malatyaspor yekuTurkey, Teenage Hadebe, anoti shuviro yake kuti agotamba mumakwikwi eUEFA Champions League uye nekuzotambira Manchester United mune remangwana.   Hadebe mumwe wevatambi vemaWarriors vanotambira nhabvu yavo kuEurope uko akatanga kutambira mwaka uno achibva kuKaizer Chiefs yekuSouth Africa.   Kuenda kwaakaita achinotambira kuTurkey, mutambi uyu akabva aita chizvarwa chemuZimbabwe chechipiri kutamba nhabvu kuTurkey Super Lig, achitevera matsimba aNorman Mapeza uyo akambotambira Galatasaray inove chimwe chezvikwata zvikuru kunyika iyi.   Achitaura neKwayedza nemusi weChishanu chadarika apo maWarriors akaita mangange 0-0 neBotswana kunhandare yeNational Sports Stadium, Hadebe anoti agadzikana kuYeni Malatyaspor.   “Ndiri kufara chaizvo nemafambiro ari kuita hupenyu kuTurkey. Ndakatambirwa zvakanaka zvikuru kuchikwata changu uye ndoda kuramba ndichisimukira ndiriko kusvika ndave kutamba mumakwikwi eUEFA Champions League. Uyu mutambo unotambwa nezvikwata zvikuru nevatambi vakuru ndimo mavanotamba, saka iniwo ndoda kumutambawo neYeni Malatyaspor,” anodaro.   Anoti achazvipa makore matatu achitamba kuTurkey uye kana adarika shuviro yake kuenda kunotambira kuEngland.   “Ndichazvipa makore matatu ndiri kuYeni Malatyaspor ndichinyatsobikwa ndichijairirawo muEurope ndochimbonotambira kune imwe nyika. Kana zvikafamba zvakanaka ndoda kuzotambira Manchester United nekuti ndicho chikwata changu chandinotsigira pasi rose. Izvezvi Manchester United zvinhu hazvisi kuifambira zvakanaka asi ndoshuvira kuzoitambira mune ramangwana,” anodaro Hadebe.   Makwikwi eUEFA Champions League ndeemitambo mikuru inoteverwa pasi rose nezvikwata zvikuru zvekuEurope zvinosanganisira Liverpool, Barcelona, Real Madrid, Bayern Munich, Paris Saint-Germain, Juventus uye nevatambi vanoti Cristiano Ronaldo, Lionel Messi, Robert Lewandoswki, Kylian Mbappe, Mohamed Salah, Sadio Mane naRiyad Mahrez.   Mutambi wenhabvu wekupedzisira kubva muZimbabwe kutambawo muUEFA Champions League ndiMarvelous Nakamba uyo akambotambamo gore radarika achiri kuClub Brugge yekuBelgium.   Hadebe anoti Nakamba muenzaniso wakanaka kwaari nevamwe vatambi venhabvu vakawanda vemuno uye vazhinji vanoshuvira kusvika paave.   “Kwatiri sevatambi venhabvu, Nakamba muenzaniso wakanaka uye tese tinodawo kusvika paave. Tinoshuvirawo kuzotambirawo muEngland nerimwe zuva tichitevera matsimba ake,” anodaro Hadebe.   Kusvika parizvino muSuper Lig, Yeni Malatyaspor yatamba mitambo 11 uye Hadebe akwanisa kutamba mitambo misere uye akavhoterwa kuve muchikwata chemwedzi waGumiguru.   Anoti chiremera ichi chinorakidza kuti ari kufamba mugwara chairo kuTurkey nekudaro acharamba achishanda nesimba.   “Kubva ndaenda kuTurkey, ndakambopinda muchikwata chakatamba nhabvu chaive chiri muTeam of the week uye ndikazopinda muTeam of the month yaGumiguru. Zvinorakidza kuti ndiri kutamba zvinonwisa mvura uye ndiri kufamba mugwara chairo,” anodaro.   Muchinda uyu ari muchikwata chemaWarriors icho chiri kurwira kuenda kumutambo we2021 Africa Cup of Nations.   Akatanga kusarudzwa kuti atambire mumakwikwi aya mugore ra2017 asi haana kutamba kana mutambo mumwechete.   Hadebe akazodzokera kuAfcon gore rino kuEgpyt uko akatamba mumutambo wekutanga achimaka Mohamed Salah.	https://www.kwayedza.co.zw/ndinofarira-man-u-hadebe/
health	Madhokotera Anodarika Mazana Mana Anodzingwa Basa, Mitumbi Ichiorera Mumamochari	Hurumende inonzi yadzinga basa vana chiremba mazana mana nemakumi matatu nevashanu basa vari kuramwa mabasa pakusvika mukuvira kwezuva remusi weChitatu. Madhokotera aya ari kudzingwa basa zvichitevera kuwanikwa vaine mhosva yekutyora mitemo yebasa nekomiti inoranga vanokanganisa pamabasa. Sangano reHealth Service Board rinoti madhokotera aya arikudzingwa basa pachitevedzwa mitemo inobata vashandirwi nevashandi vavo. Sangano reCommunity Working Group on Health rinoti zvitunha zvave kuworera mumamochari emuzvipatara zvehurumende nekushaya vanachiremba vanovhiya kuti pabude chirwere chinenge chapa kuti murwere afe. Sachigharo wesangano reHealth Service Board, Dr. Paulinus Sikosana, vaudza Studio 7 kuti matare ekunzwa mhosva dziri kupomerwa vanachiremba ava kuzvipatara zvavo ari kuenderera mberi uye vakawanda vari kutarisirwa kudzingwa basa pamusoro pevadzingwa basa ava. Panyaya yekuti ndiyani achatora mabasa evari kudzingwa ava, Dr. Sikosana vati vainge vanyora tsamba kumunyori mubazi rezvehutano, Dr. Agnes Mahomva, kuti vaone kuti zvipatara zvingashande sei. Asi Dr. Mahomva vange vasiri kudaira nharembozha yavo,apo taedza kunzwa divi ravo. Vanachiremba vakatanga kuramwa mabasa musi wa 3 Gunyana vachiti mari dzavari kutambiriswa hadzisi kuvakwanira. Mukuru weCommunity Working Group on Health, VaItai Rusike, vanoti vamwe vanhu vave kungorwara nekufira kumba vamwe vachienda kuzvipatara zvinenge zvichiri kushanda zvakaita seKaranda Hospital kuMt Darwin. No media source currently available 	https://www.voashona.com/a/vanachiramba-mazana-mana-nemakumi-matatu-nevashanu-vodzingwa-mitumbi-ichiorara-mumamochari/5175976.html
politics	VaChamisa Vanoti Havasi Kuzopa Huchapupu Kukomisheni yaVaMothlante Kana VaMnagagwa Vasinawo Kukokwa	Komisheni yakadomwa nemutungamiri wenyika VaEmmerson Mnangagwa kuti iongorore mhirizhonga yakaitika muHarare muna Nyamavhuvhu yakoka mutungamiri weMDC, VaNelson Chamisa, kuti vazopindura nyaya yavari kupomerwa yekuti ndivo vakakonzeresa mhirizhonga iyi. Asi VaChamisa vanoti havasi kuzomira pamberi pekomisheni iyi kana VaMnangagwa vasina kushevedzwa. Vachitaura nevatori venhau pamuzinda webato ravo paMorgan Tsvangirai House muHarare neChina, VaChamisa vati vatambira tsamba yakanyorwa nasachigaro wekomisheni iyi avo vaimbova mutungamiri weSouth Africa kwechinguvana yekuvakoka kuti vazopa humbowo kukomisheni. Mutsamba iyi, iyo iri mumaoko eStudio 7, VaMotlanthe vati VaChamisa vanofanira kupindura kumhosva yavakapomerwa nevamwe vakapa hufakazi kukomisheni yavo hwekuti ndivo vakakonzeresa mhirizhonga yemusi wa1 Nyamavhuvhu yakazoita kuti vanhu vatanhatu vafe uye vazhinji vakuvare mushure mekupfurwa nevari kufungidzirwa kuti masoja. Vamwe vakumbirwa nekomisheni iyi kuti vazopa hufakazi mutevedzeri wasachigaro weMDC, VaTendai Biti, vakakwikwidza vakamirira MDC Alliance kuHarare South avo vaimbova nhengo yeZanu PF vaShadreck Mashayamombe pamwe naVaJim Kunaka vebato reNational Patriotic Front. Asi VaChamisa vati havasi kuzonomira pamberi pekomisheni iyi kana VaMnangagwa nemutevedzeri wavo VaConstantino Chiwenga vasina kushevedzwa kuzopa humbowo kukomisheni iyi. Mukuru-mukuru wemapurisa VaGodwin Matanga vakaudza komisheni iyi kuti VaMnangagwa ndivo vakapa masoja mvumo yekupinda mumigwagwa zvavakati zvaizivikanwawo naVaChiwenga avo vaivawo zvakare gurukota rezvekudzivirirwa kwenyika. Mutauriri wekomisheni yaVaMotlanthe, VaJohn Masuku, vaudza Studio 7 kuti zvakanakira VaChamisa kuti vamire pamberi pekomisheni yavo kuti vataurewo pavamire panyaya iyi. VaMasuku vati komisheni yavo ichiri kuongorora kuti VaMnangagwa naVaChiwenga vomiswa here pamberi pekomisheni yavo. Gweta uye vachishanda nesangano reHuman Rights Watch kuchamhembe kweAfrica, VaDewa Mavhinga, vaudza Studio 7 kuti VaChamisa havasungirwe nemutemo kuenda kunomirira pamberi pekomisheni yaVaMotlanthe iyi kana vasingade zvichitevera kukokwa kwavaitwa vachiti tsamba yatumirwa VaChamisa iyi harisi gwaro riri pamutemo rinovasungira kuti vamire pamberi pekomisheni iyi kana kuti subpoena. VaChamisa vati ivo nebato ravo havasirivo vakaudza vanhu vakaratidzira musi uyu kuti vapinde mumugwagwa vachiratidzira. Vachitaurawo pamusangano uyu, munyori mukuru muMDC, VaDouglas Mwonzora vati ivo pamwechete nemunyori anoona nezvemutemo muZanu PF, VaPaul Mangwana, vakamboyambira komisheni inoona nezvesarudzo sarudzo dzisati dzaitwa yeZimbabwe Electoral Commission, ZEC, kuti ichimbidze kuburitsa zvaizobuda musarudzo kudzivirira mhirizhonga munyika sezvo vachiti veruzhinji havavimbe neZEC. Hatina kukwanisa kutaura naVaMnagwana kuti tinzwewo divi ravo panyaya iyi. VaMwonzora vatiwo mavhidhiyo anoratidza masoja akazvivhara kumeso achiridza pfuti musi uyu humbowo hwakakwana hunoratidza kuti masoja ndiwo akauraya vanhu vachiti masoja anenge achichengetedza runyararo haafanire kunge akavhara zviso zvawo. Varambawo zvakare kuti mubato ravo mune boka rinodaidzwa kuti Vanguard iro rakapomerwawo mhosva yekukonzeresa mhirizhonga yemusi wa1 Nyamavhuvhu vachiti boka reVanguard rakaparadzwa kare muna Kurume wegore rino sarudzo dzisati dzaitwa. VaChamisa vatiwo hurumende ine hurongwa hwekuparadza MDC ndosaka ichipomera mhosva iyi kubato ravo. Vati zviri pachena kuti vanhu vakafa musi uyu vakapfurwa nemasoja pakatariswa humbowo hwemavhidhiyo akabuditswa nemasangano enhau paiitika mhirizhonga iyi. Vaenderera mberi komisheni yaifanira kuumbwa ikomisheni yaifanira kutarisa kushayikwa kwakaita VaItai Dzamara mushure mekupambwa nevanofungidzirwa kuti vasori kwete kutambisa mari yehurumende nezvinhu zvinozivikanwa nemunhu wese kuti vanhu vakapfurwa ava vakapfurwa nemauto. yezvesarudzo iyi. VaMatanga vakaudza komisheni yaVaMotlanthe kuti pangadai pakafa vanhu vakawanda musi uyu dai masoja akashandisa pfuti dzawo zvisina mwero uye vanoti havazivi kuti aiudza masoja zvekuita musi uyu ndiyani sezvinodiwa pamutemo kana masoja apinda mumigwagwa kunobatsira mapurisa mukuchengetedza runyararo uyo unoti masoja anofanira kunge ari pasi pemapurisa. Nekune rumwe rutivi, mukuru wemauto VaPhillip Valerio Sibanda vakati havazivi kuti akapfura vanhu vakafa ndiyani sezvo vakaudza komisheni iyi kuti masoja akazopinda mumigwagwa vanhu vapfurwa kare. Mumwe mukuru muchiuto VaAncelem Nhamo Sanyatwe vakatiwo masoja aridzira pfuti asingapfuri varatidziri. Kunyange hazvo hurumende ichiti kwakafa vanhu vatanhatu musi uyu, masangano akazvimira anoti vanhu vakafa musi uyu vanogona kudarika gumi sezvo vamwe vevakapfurwa ava vachinzi vakafa vachiendeswa kuzvipatara. 	https://www.voashona.com/a/vachamisa-vanoti-havasi-kuzopa-huchapupu-kukomisheni-yavamothlante-kana-vamnagagwa-vasinawo-kukokwa/4660182.html
business	Vamwe Voyaura Zvichitevera Kupera kweMabasa nePamusana peCovid-19	Vanhu vakawanda vakarasikirwa nemabasa avo munguva ino yeCovid-19 vanoti vari kutambura zvikuru sezvo vasina chekubata. Mumwe wevanhu vakarasikirwa nemabasa, Va Luck Moyo, vanoti ivo nemhuri yavo vave kudya kamwe chete pazuva kubva pavakasiya basa kukambani yavaishandira. VaMoyo vanoti basa ravo rinokwanisa kuraramisa mhuri yavo asi ikozvino havakwanisi kuenda kunoita basa iri sezvo vasina tsamba inovapa mvumo yokuenda kunzvimbo yavanenge vadaidzwa. Mumwe akatarisana nedambudziko iri, Muzvare Melissa Jairosi, avo vane dhigiri reEngineering, vanoti vakapererwa nebasa muna Nyamavhuvhu gore rapera pakambani inoita zvokuvaka. Vanoti nekushaya chekuita, vakafunga kuita basa rekutengesa hembe dzemumabhero nemuriwo wavanotenga kuMbare, sezvo vari kushaya basa ravakadzidzira kuEngland. Mumwe mudzimai, Amai Mary Makuyana, vanoti vakamiswa basa vachangotanga kupfuya huku kumba kwavo zvokuti ndizvo zvave kuvararamisa. Asi vanoti bhizimisi radzikira nokuti vanhu vavaitengesera huku idzi kum hofisi emuguta vakamiswawo mabasa uye mahofisi makuru akavharwa kubva gore rakapera. Muzvare Dadiso Mudziwepasi vanoti vakadzingwa basa muchitoro chinotengesa zvokudya nembatya zvokuti vave kushanda mumba memumwe mudzimai ane tuckshop pamba pake, asi vanoti mari yavanotambira haisi kuvakwanira nemhuri yavo. Mutungamiri weZimbabwe Congress of Trade Unions, VaPeter Gift Mutasa, vanoti panofanirwa kuitwa hurukuro nehurumende kuti pawanikwe nzira dzokubatsira vanhu vane mabhizimisi akaparara uye nekubatsira vanhu vakadzingwa mabasa nenyaya yeCovid 19 iyo yakavharisa nyika. VaMutasa vanoti huwori ndihwo hwasvitsa nyika pairi nhasi nokuti zviri pachena kuti mabhizimisi ari kubudirira ane chekuita nevanhu vari kutonga nyika ino. Studio7 haina kukwanisa kuziva huwandu hwevanhu vakarasikirwa nemabasa avo nekuda kweCovid-19. Gurukota revashandi nemagariro evanhu akanaka, Professor Paul Mavhima, vakaudza Studio7 nguva pfupi yapfuura kuti hurumende ine hurongwa hwekubatsira vanhu vakarasikirwa nemabasa avo munguva ino yeCovid-19. Asi masangano anomirira vagari pamwe neevashandi munyika anoti hapana ruyamuro rwuri kupihwa vanhu nehurumende kuti vabatsirikane munguva ino. No media source currently available 	https://www.voashona.com/a/zimbabwe-struggle-following-company-closures-due-to-covid-19/5794349.html
sports	Senegal yapinda muRound of 16	  CHIKWATA cheSenegal ndicho chaita chekutanga chemuAfrica kuenda kuRound of 16 yemakwikwi eWorld Cup zvichitevera kukunda kwachaita Ecuador 2-1 manheru ano.   Kuhwina uku kwaona Senegal ichipedza iri pechipiri muGroup A iine zvibodzwa zvitanhatu kubva mumitambo mitatu yayatamba pari zvino kuQatar.   Mumutambo wawo wekutanga, yakakundwa 2-0 neNetherlands, ndokuzokunda Qatar 3-1 uye 2-1 nhasi apo yakunda Ecuador.   Chikwata chaAliou Cisse chichasangana neEngland muround of 16.	https://www.kwayedza.co.zw/senegal-yapinda-muround-of-16/
business	VaMangudya Vanoti Dhora reZimbabwe Harisi Kudzoka	Gavhuna weReserve Bank of Zimbabwe, Doctor John Mangudya, vanoti havana hurongwa hwekudzora dhora remuZimbabwe kunyange hazvo vati vari kuparura mari yemabond notes anotangira pamadhora maviri kusvika pamadhora makumi maviri munguva pfupi inotevera. Gavhuna weReserve Bank of Zimbabwe, Doctor John Mangudya, vanoti havana hurongwa hwekudzora dhora remuZimbabwe kunyange hazvo vati vari kuparura mari yemabond notes anotangira pamadhora maviri kusvika pamadhora makumi maviri munguva pfupi inotevera. VaMangudya vanoti zvavari kuita chete kuyedza kupedza dambudziko rekushomeka kwemari munyika uye kukurudzira kuti vanhu vagadzire zvinhu zvekutengesa kunze kwenyika kuti Zimbabwe iwane mari yekunze. Asi vanoona nezvehupfumi mubato guru rinopikisa reMDC-T, VaTapiwa Mashakada, vati VaMangudya vari kubata vanhu kumeso uye zvavari kuita kudzora dhora remunyika sezvo hupfumi hwenyika hwaenda kumawere. VaMashakada vati zvoitwa munongedzo wenyika isiri kutongwa zvakanaka, huori uye kutadza kugadzirisa hupfumi. Mashoko aya atsinhirwawo nemutungamiri webato rePeople’s Democratic Party uye vaimbova gurukota rezvehupfumi, VaTendai Biti. VaBiti vati zviri kuitwa naVaMangudya zvichaendesa nyika kuna taisireva. Asi VaMangudya vaudza Studio 7 kuti vari kuyedza kugadzirisa nyaya yehupfumi uho husina kumira zvakanaka. No media source currently available   	https://www.voashona.com/a/zimbabwe-mangudya-hupfumi/3317242.html
business	ZIMSTAT Inoti Kuverengwa kweVanhu Kwakaburitsa Pachena Kuti Madzimai Mashoma Ari Kushanda Mabasa Anovapa Mari Yakawanda	Sangano reZimstat rinoti ongororo yarakaita pakuverengwa kwakaitwa vanhu gore rino inoratidza kuti varume vakawanda ndivo vanoshanda zvichienzaniswa nevanhukadzi uyewo vanhu vakawanda munyika vabvazera vari kunzi varipamabasa. Vachitura ongororo yavo, mukuru weZimstats VaTaguma Mahonde vati ongororo yavo yakaratidza kuti munyika varume vakawanda ndivo vari pamabasa zvichienzaniswa nevanhukadzi. VaMahonde vati pavanhu vasina mabasa vaitarisa kune avo var ikutotsvaka mabasa vachiti vainge vasina kuisawo avo vainge vaneta nekutsvaka mabasa zvekuti vanga vambomira. VaAdolphus Chinomwe vanoshanda nesangano reInternational Labour Organization kana kuti ILO vati zvabudiswa neZimstats izvi zvinoratidza kuti madzimai akawanda ari mumabasa avasingapihwi mihoro akadai sekuchengeta pamba, kubika nekuchengeta varwere vachiti izvi zvine njodzi huru sezvo zvichizoita kuti madzimai arambe achitambura. VaChinomwe vatiwo kunyangwe hazvo huwandu hwevanhu vasiri pamabasa huchichi hushoma, chakakosha kuongorora ndechekuti vari pamabasa vacho vangani uye vari kuita mabasa anovapa mari yekuti vakwanise kuzviriritira. Nyanzvi munyaya dzezvehupfumi, VaMasimba Manyanya vatiwo zvabuditswa neZimStats zvinoratidza kuti muono wehurumende weVision 2030 hwekuti hapana anofanirwa kusarira kumashure hausi mugwara. VaManyanya vati huwandu hwapiwa neZimstats hunoratidza kuti madzimai nevechiki vari kusarira kumashure. VaMahonde vatiwo ruzivo rwezvemabasa munyika hunobatsirawo hurumende muzvirongwa zvayo kunyanya kuziva kuti hurongwa hwebudiriro hwehurumende huri mugwara here. Gawaro rabuditswa neZimStats iri nderechisere uye riri rekupedzisira pamagwaro aitarisirwa kubuditswa nesangano iri pachitariswa zvakabuda mukuverengwa kwevanhu kunoitwa kamwechete pamakore gumi. No media source currently available 	https://www.voashona.com/a/6815694.html
politics	Vanhu Voratidzira muHarare Vachirwisana neMapurisa	Zvinhu zvinonzi zvafuma zvakaita manyama amire nerongo muHarare nenzvimbo dzakapoteredza sezvo vemakombi nevanhuwo zvavo vari kurwisana nemapurisa. Zvinonzi pane bata murefu bata mupfupi munzvimbo dzakaita seHatfield, Epworth, Ruwa, Zimre Park, Mabvuku neTafara. Vanhu vakawanda vanonzi vatotadza kuenda kumabasa nekuda kwekurwisana uku. Mapurisa ari kukandira vanhu hutsi hunokatyidza uku vanhu vachikanda matombo. Vemakombi vakamboratidzirawo kwaMutare vachigunun'una nenyaya yehuori yavanoti iri kuitwa nemapurisa uye maroad blocks avanoti akawandisa mumigwagwa. Kurwisana uku kuri kuuya kunyangwe vanoona nezvekufambiswa kwemabasa muZanu-PF vari gurukota rezvematunhu VaSaviour Kasukuwere vakayedza kutyisidzira vanhu vanoratidzira nemhirizhonga. Izvi zvakatevera kuratidzira kwakaitika kuBeitbridge nemusi weChishanu vanhu vachiramba kutambira chirongwa chehurumende chekurambidza kupinda munyika zvimwe zvinhu zvinotengwa nevanhu kuSouth Africa nemutengo wakaderera zvozotengeswa muZimbabwe. Vanhu makumi manomwe nevaviri vakasungwa vamwe gumi nevanomwe vakamiswa pamberi pedare nemusi weSvondo. Tichakupai zvizere munguva pfupi inotevera. 	https://www.voashona.com/a/zimbabwe-matongerwo-enyika/3403031.html
health	Hurumende Yokurudzirwa Kuwanisa Mishonga Inodzivirira Kudzoka kweGomarara repaZamu Kune Vanenge Vambobatwa neChirwere Ichi	Nyanzvi mune zvegomarara remazamu dzinoti zvakakosha kuti pawaniswe mishonga inodzivirira kuti vanenge vambobatwa nechirwere ichi vasazodzokororwe nacho, ukuwo hurumende ichi kurudzirwawo kuti itore matanho anoitwa kuti kurapwa kwemagomarara kuve nyore munyika. Izvi zvabuda neChishanu apo nyanzvi mune zvegomarara dzasangana pachipatara cheParirenyatwa icho change chichitambidzwa mapiritsi eTamoxifen akatsvagwa nesangano reCancerserve ayo anobatsira kuti vanenge vamboita gomarara remazamu vasazobatwe naro zvekare. Vachitaura mushure mechiitiko ichi, nyanzvi mune zvekurapwa kwechirwere chegomarara, uye vari ivo vakatanga sangano reCancerserve, Doctor Anna Mary Nyakabau, vati mushonga weTamoxifen wakakosha mukudzivirira kudzoka kwechirwere chegomarara rezamu. Asi vati pane vamwe vasingakwanisi kutenga mushonga uyu, uyo unonwiwa kwemakore ari pakati pemashanu negumi, nekudaro zvakakosha kuti vanoshaya cheuviri vabatsirwe mukuwana mishonga iyi. Vachitambira mushonga uyu pachiitiko ichi, mukuru weRadiotherapy pachipatara cheParirenyatwa Group of Hospitals, Doctor Nothando Mutizira, vati mushonga weTamoxifen unopiwa mushure mekunge munhu arapwa akapora. Dr Mutizira vati mishonga iyi yakakosha mukurwisa denda regomarara remazamu kuti risadzoke zvakare. Vachitaurawo pachiitiko chanhasi ichi, VaItai Mabasa Bopoto, avo vakatobviswawo rimwe zamu nekuda kwegomarara iri uye vatove pamishonga yeTamoxifen, vati zvakakosha kuti hurumende itore matanho anoita kuti chirwere chegomarara ichi chirapwewo pachena munyika pamwe nekuona kuti michina yekushandisa iripo. VaBopoto vati vakatozopona kubva kuchirwere ichi nekuda kwerubatsiro rwavakawana kumhuri neshamwari dzavo, vakati kurapwa kwechirwere ichi kunoda makunun’unu emadhora. Vati nguva zhinji michina mishoma iri kuzvipatara zvehurumende zvakadai seParirenyatwa inenge yakafa. Izvi zvinogarochemwa chemwa nazvo nevanhu vakawanda vanobatwa chirwere chegomarara. Vataura pachiitiko ichi vakamiririra munyori mukuru mubazi rezvehutano, Doctor Aspect Jacob Maunganidze vati hurumende inokoshesa zvakanyanya kudzivirirwa kwechirwere chegomarara remazamu uyewo vakati vari kushandawo nevamwe vanobatsira kuti mishonga yakaita seTamoxifen iwanikwe pachena munyika. VaMaunganidze vatiwo hurumende iri kugadzirisa dambudziko remichina. Mishonga yapiwa chipatara cheParirenyatwa inonzi ichabatsira vanhu mazana matatu nemakumi masere (380), avo vasingakwanisi kutenga mishonga iyi kwegore rese. Gomarara rezamu rinobata zvese vanhukadzi nevanhurume asi kumadzimai rinonzi ndiyo mhando yegomarara inotevera gomarara rechibereko mukuuraya madzimai zvakanyanya munyika. Mwedzi uno waGumiguru mwedzi wekuyeuchidzana pamusoro pechirwere chegomarara repamazamu, kana kuti breast Cancer Awareness Month. Vanhurume munyika vanonzi vari kukurudzirwawo zvakanyanya kuti vaende kunoongororwa kana vaine gomarara repamazamu sezvinota vanhukadzi senzira yekuti dzivirira kana kukasika kurapwa kwechirwere ichi. No media source currently available 	https://www.voashona.com/a/6810098.html
politics	Crisis in Zimbabwe Yonetseka neKutyorwa kweKodzero dzeVanhu muNyika	Sangano reCrisis in Zimbabwe Coalition nemusi weMuvhuro rakaita musangano kuJohannesburg, South Africa vachizeya mamiriro akaita zvinhu muZimbabwe zvikuru nyaya yekutyorwa kwekodzero dzevanhu. Masangano akapinda mumusangano uyu anosanganisa Tajamuka, National Vendors Union Zimbabwe, ZCTU, Platform for Youth Development nemamwe. Mukuru weCrisis in Zimbabwe Coalition Amai Pamela Kadau vakaudza Studio 7 kuti vari kunetsekana zvikuru nenyaya yekurohwa kwevanhu munyika nevanofungidzirwa kuti vasori uye mapurisa. Amai Kadau vati zvizvarwa zveZimbabwe zviri kuSouth Africa zvinotiwo zviri kuda kupihwa mukana wekuvhota. Asi mukuru weZimbabwe Electotal Commission Amai Rita Makarau vakaudza vatori venhau mazuva mashoka apfura kuti mutemo uripo parizvino haupe vanhu vari kunze kwenyika mukana wekuvhota. Vakati izvi zvinokwanisika chete kana bumbiro remutemo ravandudzwa. No media source currently available   	https://www.voashona.com/a/zimbabwe-matongerwo-enyika/3607336.html
sports	Torres hutu kuJapan	weAtletico Madrid neLiverpool — Fernando Torres — obuda pachena kuti ari kuenda kuJapan kunotambira Sagan Tosu mwaka unotevera.   Chizvarwa chekuSpain ichi change chichidiwa nezvikwata zvekuUnited States neAustralia, asi akataura nevatori venhau kuti ari kuenda kuAsia.   Torres akazivisa kuti ange achishevedzwa nezvikwata zvakawanda asi akafunga kutevera shamwari yake, Andres Iniesta, kuJapan.   “Ndange ndichidiwa nezvikwata zvekuFrance, Germany nezvimwe zviri muSpain,” anodaro.   “Asi ndange ndisingade kutambira chimwe chikwata chemuEurope ini nekuti ndakawana zvose zvandaida nechikwata changu Atletico.   “Ndichange ndine shamwari yangu futi kuno Andres. Saka tiri kufara tose nemukana uyu wauya kwatiri.”   Iniesta naLukas Podolski vese vanotambira muVissel Kobe uye Sagan Tosu ichange ichisangana navo mumutambo weJ1 League mwaka unotevera.   Torres akabva kuchikwata chake chaakakurira cheAtletico Madrid uko akatamba mitambo 45 ndokuhwina mukombe weEuropa League.   Mutambi uyu akambotambira Liverpool uye ari kuenda kuchikwata icho chakapedza mwaka wadarika chakagara pechisere palog.   “Ndiri kutotanga svondo rinotevera, ndinovimba kuti ndichatanga zvakanaka nechikwata changu chitsva uye ndigotamba mitambo yakawanda nekunwisa,” anodaro Torres.   “Ndinovimba kutanga kutamba musi wa21. Ndinovimba ndichave kuno kwemakore akawanda uye zvichange zvichienderana nekuti ndiri kutamba sei.” — SportsMail Football	https://www.kwayedza.co.zw/torres-hutu-kujapan/
health	Muzinda weZimbabwe kuBotswana Woshanda Nguva Pfupi neNyaya yeCovid-19	Muzinda weZimbabwe uri muBotswana wave kuvandudza mashandiro nekuda kwekupararira zvakanyanya kwechirwere cheCovid-19 munyika iyi paine kurudziro yekuti vanhu vashandisewo madandemutande nembozhanhare. Vanoona nezve kuburitswa kwemashoko pamuzinda weZimbabwe muBotswana, VaFrancis Chimina vaudza Studio7 parunhare kuti iri nderimwe danho rekuderedza mazuva ekushanda kubva pamashanu kusvika pamana pavhiki nechinangwa chekudzivirira kupararira kwechirwere cheCovid-19. Pataenda pamhepo, VaChimhina vange vasati vakwanisa kupa Studio 7 huwandu hwezvizvazvarwa zveZimbabwe zvafa nechirwere ichi muBotswana . Asi muchiziviso chakaburitswa nemuzinda uyu, vanoda rubatsiro rwekuti vakwanise kutakura mufi kubva kuBotswana kuenda kuZimbabwe vanofanira kuita zvekutumira mapepa anodikwana panharembozha vachishandisa WhatsApp panhamba dzinoti 2677 196 7240 ndinodzokorora zvakare nhamba idzi 267 7 196 72470. Kana munhu achida kuendesa mutumbi kuZimbabwe panodiwa magwaro kana kuti copy anoti rerufu, death certificate, gwaro rekufambisa, passport, tsamba yekuratidza kuti mugtumbi hauna chirwere chinogona kutapurirwa vapenyu, tsamba yekuti mutumbi wachengetedzwa kuti usaore uye kune vanenge vafa nechirwere cheCovid-19, vanofanira kuiswa mubhokisi risingavhurike kana kuti zinc-hermatically filled coffin. Izvi zvinodiwa nenyika yeBotswana zvekare. Asi pane vanoda kuradzika hurumende muBotswana panodiwa gwaro rerufu, gwaro rekufambisa kana chitupa uye gwaro rekufambisa rehama yepedyo. Chimwe chizvarwa cheZimbabwe chinorarama nechamuka inyama muguta reGaborone, VaEken Tendai Chidarikire vaudza Studio7 kuti hurongwa uhu huri kuomesera zvizvarwa zveZimbabwe zvinogara munyika iyi. Vanotiwo dai muzinda weZimbabwe watsvaga dzimwe nzira dzekubatsira nadzo vanhu nokuti vakasadaro ruzhinji rwuchatsvaga nzira dzekuendesa Asi chimwewo chizvarwa cheZimbabwe chinogara muguta reGaborone VaHoward Munemo vanoti danho ratorwa nemuzinda weZimbabwe muBotswana idanho rakanaka kwazvo. Nyanzvi munyaya dzehutano hweruzhinji uye vari mukoti pachipatara chikuru cheNyangabgwe Referral Hospital muguta reFrancistown, Muzvare Jestina Mayambutse vanoti vanhu vanofanira kuziva kuti hutachiona hunokonzera COVID-19 hunogona kutapuriranwa nekugamuchidzana mapepa chaiwo. Botswana ine vanhu zviuru zana nematanhatu zvine mazana matanhatu ne makumi mapfumbabwe (106, 690) vakabatwa nechirwere icho chauraya vanhu chiuru chimwe chete nemazana mashanu nemakumi matanhatu nemapfumbamwe kana kuti 1, 569. Mizinda yenyika dzakawanda pasi rose iri kuderdza huwandu hwevashandi mukuyedza kumisa kupararira kwechirwere ichi. No media source currently available 	https://www.voashona.com/a/muzinda-wezimbabwe-kubotswana-woshanda-nguva-pfupi-nenyaya-yecovid-19/5987962.html
sports	‘Ndinoda kutambira maGems’	  MUTAMBI wenetball ari kusimukira wepachikoro cheMpopoma High School, kuBulawayo anoti shuviro yake kuzotambira chikwata chenyika chemaGems mune neramangwana.   Zvichitevera kudadisa kwakaita chikwata chemaGems kumakwishu eVitality World Cup ayo akaitirwa kuLiverpool, kuEngland nguva pfupi yadarika, mutambo uyu wave kuteverwa nevanhu vakawanda avo vanosanganisira Nicole Ayanda Muzanenhamo (17).   Nguva pfupi yadarika, Muzanenhamo akavhoterwa kuve Player of the Tournament kumakwikwi eStella Netball Tournament ayo akaitirwa kuGweru.     Mutambo uyu wakazohwinwa nePamushana High School iyo yakakunda Chibi mufainari.   Muhurukuro neKwayedza, Muzanenhamo anoti maGems akapa shungu kuvatambi venetball vari kusimukira.   “MaGems akatifadza nyika yose uye isu sevasikana vechidiki vari kusimukira mumutambo uyu zvinotituma kuti tishande nesimba sezvo tichiona kuti mberi uko kune chiedza chakanaka.   “Ini remangwana rangu ndinoda kuzotambira maGems uye ndizvo ndiri kutoshanda ndakatarisa nekuti zvinouya nemikana yakawanda yakasiyana,” anodaro Muzanenhamo.   Kasikana aka kanoti kanoyemura zvikuru mutambi wemaGems – Felistus Kwanga – uyo akakurira kuBulawayo uye aive muchikwata chemaGems chakaenda kuLiverpool.   “Ndinotevera chaizvo Felistus Kwanga, ndinomutora sasisi vangu saka ndinoda kusvika paasvika mumutambo uyu.   “Kwanga akapfuura nemumitambo yakasiyana kusanganisira Stella Tea U17 Tournament, iniwo ndikaitambawo saka ndiri kuona kuti ndiri kufamba mugwara chairo,” anodaro Muzanenhamo.   Parizvino Muzanenhamo ari kutambira zvikwata zvakasiyana zvenetball kuBulawayo.	https://www.kwayedza.co.zw/ndinoda-kutambira-magems/
sports	Zvekumhanya zvakabva kuna tezvara: Muzhingi	  SHASHA yemujaho wemarathon, Stephen Muzhingi, anoti akatanga zvekumhanya mushure mekunge aona tezvara vake, baba vakabereka mudzimai wake, vachimhanya uye nehupenyu hwavairarama uho hwainge hwakanaka zvikuru.   Muzhingi — uyo akazvarwa mugore ra1980 kwaGutu — anoti tezvara vake, Esau Magwaza, vaive shasha yemumujaho wemarathon vachikwikwidza nekuhwinha mijaho yakasiyana uye vachirarama hupenyu hunoyemurika izvo zvakamukwezva mwoyo.   Tezvara vake ndivo vakave murairidzi wake wekutanga avo vaida chaizvo kumuona achibudirira mumutambo uyu.   Asi, vakazoshaika Muzhingi achangotanga zvekukwikwidza mumarathon.   “Ndaigaroona tezvara vangu yaive shasha panyaya dzemarathon uye vaive nemukurumbira zvekuti ini ndivo vandaitarisira kwavari nevamwe vanosanganisira anaAbel Chimukoko.   “Ndaingonzwa kuti ukaita zvekumhanya unogona kurarama hupenyu hwakanaka uye ndakazvionera ndega nekuti ndichitarisa Magwaza uye nanaChimukoko vairarama hupenyu hwakanaka,  vachifamba nemota kuburikidza nemarathon. Saka ini ndikati ndizvo ndinoda kuitawo.   “Handina kuzotarira shure, asi tezvara vangu vakazoshaika havo vasina kuzonyatsoona kubudirira kwangu kwandakazoita,” anodaro Muzhingi.   Muzhingi akakwikwidza mijaho yakasiyana muno nekunze kwenyika, asi zita rake rakazonyatsoita mukurumbira apo akahwina mujaho weComrades Marathon katatu kakatevedzana kuSouth Africa.   Haana kugumira ipapo sezvo akaenderera mberi ndokunohwina mimwe mijaho inosanganisira Two Oceans Marathon iyo yaakahwina kaviri kuSouth Africa zvekare.   Panguva yaaipisa chaizvo, shasha iyi yakabuda yega pachena rimwe gore kuti kune zvizvarwa zvekuSouth Africa zvakauya kwaari zvikamuti arambe nyika yake azviti chizvarwa cheSouth African kuitira kuti nyika iyi ipembedzwe izvo akaramba sezvo aida kusimudza mureza weZimbabwe.   Pakumhanya kwese kwaakaita muno nekunze kwenyika, Muzhingi anoti mijaho yeComrades Marathon uye neTwo Oceans Marathon icharamba iri mundangariro dzake pamwechete newekutanga waakaenda kunokwikwidza kuNew York, kuAmerica.   “Mijaho mitatu iyi ichagara iri mundangariro dzangu kusvika muguva nekuti ndakadadisa ndikasimudza mureza wenyika yangu, zvinhu zvinofadza chose,” anodaro.   Kuhwina kwaakaita mijaho yakasiyana muno uye nekunze, Muzhingi anoti akashandisa mari yake yaaihwina zvine musoro izvo zvakamuona achitenga dzimba nhatu – mbiri dziri muHarare uye neimwechete iri kuChitungwiza.   Anoti vanhu vanofanirwa kurongera remangwana ravo vachishandisa mari yavanenge vawana vachiita zvisvinu pane kunakidzwa nekudya mari vasingagadzire remangwana revana vavo.   “Gadzirai remangwana renyu uye nerevana, ini mari yese yandaihwina ndaitenga dzimba iye zvino ndine dzimba nhatu. Ndakange ndisingade kuti mune remangwana rangu vana vozobvunza kuti baba zvamaive nemukurumbira chii chamakaita, tisisina pekugara, izvo ndakaramba,” anodaro.   Muzhingi anoti gore ra2019 harina kumufambira zvakanaka sezvo akatadza kukwikwidza kumijaho yakasiyana apo ainge akakuvara.   Asi iye zvino anoti ari kushanda nesimba kuti gore rino agokwikwidza kumijaho mikuru inosanganisira yeOld Mutual munaKukadzi kozoti Comrades Marathon neTwo Oceans Marathon.   Shasha iyi yakakomborerwa nevanakomana vatatu uye mukuru wacho — Methane (10) — ari kutevera matsimba ababa vake achiita zvemujaho wekumhanya kozoti mumwe wacho ari kuita zvemutambo wekarate.	https://www.kwayedza.co.zw/zvekumhanya-zvakabva-kuna-tezvara-muzhingi/
sports	Highlanders Yopemberera Kusvitsa Makore Makumi Mapfumbamwe	Pamusoro pezvo kuchave nemabiko ekupembera kusvitsa makore makumi mapfumbamwe kwechikwata cheHighlanders uko mukuru wacho, VaNadumiso Gumede, vakavimbisa mumimhanzi pamwe nenhabvu zvepamusoro soro muBarbourfields Stadium neMugovera. Vatsigiri venhabvu vatarisana nemabiko anofadza mukupera kwesvondo. Kubva kumitambo yemuAfrica kusvika kumakwikwi eZimbabwe National Army Charity Challenge, kuchave nemachikichori enhabvu ayo anga achingotaurwa nezvawo svondo rese. Pamusoro pezvo kuchave nemabiko ekupembera kusvitsa makore makumi mapfumbamwe kwechikwata cheHighlanders uko mukuru wacho, VaNadumiso Gumede, vakavimbisa mumimhanzi pamwe nenhabvu zvepamusoro soro muBarbourfields Stadium neMugovera. No media source currently available Asi mutambo uri pamuromo pevazhinji ndeuyo uri kuSouth Africa apo chikwata cheChicken Inn chiri kutarisira kudimbura muswe chikwata chemaBrazilains icho chiri kuparadza zvimwe zvikwata. Mutambi ane mukurmbira muZimbabwe, asi achitambira Memelodi Sundowns, Khama Billiart, achenge ari mumutambo uyu kunyange hazvo asina kupinda mune wekutanga nekukuvara. Chicken Inn yakakuanda 1-0 mumutambo iwoyu asi muteveri wenhabvu, VaLesvison Ndudzi, vanoti ikozvino maGamecocks anofanira kungwarira Billiart Vachitarisa matambiro akaita maGamecocks mumutambo wekutanga, muongorori wezvemitambo ane mukurumbira, VaAndrew Rwodzi, vanoti havasi kunyanyotyira Chicken Inn. Vatsigiri vechikwata cheHighlanders vanogara muSouth Africa vanosvika zviuru zviviri vavimbisa kuti vachange vari munhandare vachikuzirira Chicken Inn. Chimwe chikwata chemuZimbabwe cheHarare City chiri kuMadagascar uko chiri kusangana neAS Adema kwete muCaf Champions League, asi muCaf Confederation Cup. Harare City iri kutingamira 3-2 kubva mumutambo wekutanga zvekuti murairidzi wechikwata ichi, Taurai Mangwiro, anoti haasi kuona vachinetseka kukunda mumutambo wechipiri uyu. Mutambo wekugumisira uchange uri muRufaro Stadium umo Dynamos iri kusangana neZPC Kariba mumutambo wekota fainari yeZimbabwe National Army Charity Challenge. Kunyange hazvo mune manyukunyuku muchikwata ichi, chikwata ichi change chichingotamba mumutambo wehushamwari zvekuti uyu ndiwo mutambo ucharatudza kusimba kwacho. Mutambo uyu wauya mumusha macho musina kumira zvakanaka mushure mekunge murairdzi wacho, Jorge Silva wekuBrazil, nezuro akarova mutori wemifananidzo yepaterevhizheni yeZimbabwe Braodcasting Corporation. Svondo rapera, Silva zvekare akakandirana makobvu nematete nemurairdzi wevabati vepagedhe wechikwata ichi, Gif Muzadzi, izvo zvave kuitisa mibvunzo mumabatiro ebasa rake. Asi vatsigiri venhabvu vari kutarisira kuti chikwata cheChicken Inn pamwe necheHarare City zvichavasiya vachipemberera pachapera mitambo yavo.	https://www.voashona.com/a/zimbabwe-sports-highlanders/3209668.html
business	VaMangudya Votarisirwa Kuburitsa Hurongwa hweMari	Gavhuna veReserve Bank of Zimbabwe, VaJohn Panonetsa Mangudya, vachaburitsa gwaro remashandiro avanotarisira kuita nyaya dzemari munyika, kana kuti Monetary Policy Statement. Dzimwe nyanzvi munyaya dzehupfumi dzinoti gwaro raVaMangudya rinofanirwa kuratidza gwara rekutevera mari yeZimbabwe isati yadzoswa kuti itsive yekunze kwenyika. Nyanzvi idzi dzinoti nguva yekudzora dhora reZimbabwe haisati yasvika. Imwe yenyanzvi mune zvehupfumi nezvemari uye vachishanda nePercycon Global Fund Managers, VaPersistance Gwanyanya, vanoti nguva yekuita dhora remuZimbabwe haisati yasvika. VaGwanyanya vanoti Zimbabwe inofanira kushandisa mari yekunze pari zvino uye hurumende inofanirwa kusapindira mubasa re Reserve Bank of Zimbabwe sezvo zvematongerwo enyika zvisingagone kutungamira mashandiro anoita mabhanga. No media source currently available Zvichakadaro, imwe nyanzvi munyaya dzehupfumi, VaRejoice Ngwenya, vanoti havasi kufara nemashandiro ari kuitwa nemabhanga emunyika, vachiti mabhanga haasi kupihwa mukana wekuita mabasa awo akasununguka. No media source currently available 	https://www.voashona.com/a/zimbabwe-reserve-bank-of-zimbabwe-governor-john-mangudya-to-present-monetary-policy-document-rejoice-ngwenya-persistance-gwanyanya/4794680.html
business	IMF Yoshushikana neDambudziko reZimbabwe	Chikwata chesangano reInternational Monetary Fund, IMF, icho chiri munyika kuzoongorora mashandiro echirongwa chekugadzirisa hupfumi hwenyika chinoti chinobvumirana nehurumende kuti hupfumi hweZimbabwe haugoni kusimukira pasina rubatsiro rwemari kubva kumasangana akaita neIMF, World Bank nemamwe. No media source currently available Vachitaura pamusangano wavaita nenhengo dzedare reparemende dziri mukomiti inoona zvemari, mukuru wechikwata ichi, VaDomenico Fanizza, vati Zimbabwe inofanira kugadzirisa hukama hwayo nemasangano aya nedzimwe nyika kuitira kuti hupfumi hwayo hufambire mberi. Vati zvinhu hazvina kumira zvakanaka munyika vachiti makore akawanda nyika isina rubatsiro kubva kunze anoita kuti zvinhu zviome munyika. Vati nekuda kwaizvozvo, zvakakosha kuti Zimbabwe iite zvese zvakabvumiranwa pachirongwa cheStaff Monitored Program sezvo chiri icho chinhanho chekutanga mukugadzirisa hukama hwayo nemabhanga ekunze pamwe nenyika dzinopa rubatsiro. Chirongwa ichi chinosungira kuti Zimbabwe ibate mari zvakajeka, ishandure mashandiro emabhanga pamwe nebanga guru renyika. Zimbabwe inosungirwawo kujekesa mutemo wekupa masimba ehupfumi kuvatema. Vati kunyange hazvo izvi zvakaoma kuita, zvinofanirwa kuitwa kana nyika ichida kugadzirisa hukama hwayo nedzimwe nyika nemasangano akaita seIMF. Asi VaFanizza vati zvinofadza kuti Zimbabwe inenge iri kutora gwara rakanaka pachirongwa ichi sezvo pane zveshanduka pamafambisirwo ari kuitwa hupfumi munyika. Nyanzvi munyaya dzehupfumi dzinoti kunyange hazvo pane zvashanduka hurumende ichiri kusangana nematambudziko akawanda ayo anogona kuvhiringa hurumende nekuitadzisa kuzadzikisa chirongwa cheStaff Monitored Program. Imwe yenyanzvi idzi, VaNyasha Muchichwa, vanoti Zimbabwe inofanirwa kugadzirisa dambudziko rehomwe yehurumende sezvo iine vashandi vehurumende vakawandisa, kusashandiswa zvakanaka kwemari yehurumende pamwe nekusajeka kwemutemo wekupa masimba ehupfumi kuvatema. VaMuchiwa vanoti izvi ndezvimwe zvezvinhu zvinogona kuvhiringa chirongwa ichi. Pabvunzwa VaFanizza kuti sei IMF isiri kubatsira Zimbabwe sezvairi kuita Greece iyo iri kutatarikawo munyaya dzehupfumi, VaFanizza vati vanobatsira nyika dzine zvikwereti, uye vanokwanisa kubatsira Zimbabwe chete kana pachinge pave newirirano pakuti ichabhadhara chikwereti chayo sei. IMF iri kubatsira Zimbabwe kugadzirisa hupfumi hwayo pamwe nezvikwereti zvayo kuitira kuti ikwanise kudyidzana nedzimwe nyika. VaFanizza vati izvi zvichaitika chete kana chirongwa cheStaff Monitored Program chabudirira muZimbabwe. Chikwereti cheZimbabwe chemukati menyika nekunze chave kudarika mabhiriyoni gumi emadhora.	https://www.voashona.com/a/zimbabwe-shona-imf-world-bank-chifera/2667914.html
politics	VaChamisa Vovimbisa Huchi neMukaka Kana Vakasarudzwa seMutungamiri weNyika	Mutungamiri we MDC Alliance, VaNelson Chamisa, vavimbisa vanhu veku Hwedza kuMashonaland East kuti kana vakasarudzwa semutungamiri wenyika, vachasimudzira dunhu reHwedza kuitira kuti vagari vemudunhu iri vasatambudzike sezvavari kuita pari zvino. Vachitaura kuvanhu vakawanda vaungana kumaruwa ekuHwedza, VaChamisa vatora mukana uyu kutenda mutungamiri wenyika, Va Emmerson Mnangagwa, pamwe nemutevedzeri wavo, Va Constantino Chiwenga, nebasa guru ravakaita mukurwira rusununguko rwenyika. Asi VaChamisa vaudza vaviri ava kuti vachisiira matomu kune vechidiki vanokwanisa kugadzirisa hupfumi hwenyika. VaChamisa vaudzawo vagari vekuHwedza kuti hurumende yavo ichagadzirisa nyaya dzemari kuitira kuti munyika musashandiswe ma bond notes. VaChamisa, avo vanogara vakataura nyaya yemigwagwa vachiti ichagadzirwa kuita kunge spaghetti, vatiwo vachasimbaradza nyaya dzekurima kumaruwa kuitira kuti vanhu vave nehupenyu hwakanaka. Vati hurumende yavo ichawanisa varimi vese matarakita kuitira kuti vasashandise mombe pakurima. VaChamisa, avo vari pamakakatanwa nemutungamiri9 weimwe MDC-T, Muzvare Thokozani Khupe, panyaya yekuti ndiyani chaiye mutungamiri weMDC-T zvichitevera kushaya kwevaimbove mutungamiri weMDC, Va Morgan Tsvangirai muna Kukadzi gore rino, vatora mukana wemusangano wekuHwedza uyu kuudza madzimai kuti hurumende yavo ichasimudzira hupenyu hwevanhukadzi sezvo vari musimboti wenyika. VaChamisa vapedza kutaura vachivimbisa vanhu vekuHwedza kuti hurumende yavo ichagadzirisa zvipatara nemakiriniki kuitira kuti vanhu varapwe nyore. Dunhu reMashonaland East rinoziivakanwa zvikuru nekuvhotera Zanu PF munguva dzesarudzo. Musarudzo yemutungamiri yakaitwa muna 2013, VaRobert Mugabe veZanu PF vakawana mavhoti 320,719, ukuwo VaMorgan Tsvangirai veMDC vakawana mavhoti 90,165. Nyanzvi munyaya dzematongerwo enyika dzinoti MDC Alliance inofanirwa kushanda zvakasimba kuti ikunde VaMnangagwa veZanu PF musarudzo yemutungamiri wenyika. No media source currently available 	https://www.voashona.com/a/mdc-alliance-leader-ptromises-rural-hwedza-suppoorters-milk-and-cheese-when-elected-president/4420802.html
health	Vanhu Vana Vofa neChirwere cheCovid-19	Bazi rezvehutano rakazivisa nemusi weChishanu kuti vanhu vana vakafa nechirwere cheCovid-19 zvasiya vanhu vafa nechirwere ichi kubva zvachatanga kupararira gore rapera vave chiuru chimwe chete nemazana mana ane makumi mapfumbamwe nevatanhatu kana kuti 1,496. Vanhu makumi mana nevatanhatu vakabatwa nechirwere ichi zvasiya vanhu vabatwa nechirwere ichi vave zviuru makumi matatu nematanhatu zvine mazana mana nemakumi maviri nevatatu kana kuti 36,424. Vanhu makumi maviri nevana kana kuti 24 vakapora kubva kuchirwere ichi zvichireva kuti vapora kubva zvatanga chirwere ichi kupararira vave zviuru makumi matatu nematatu zvine mazana mapfumbamwe nemakumi mapfumbamwe nevatanhatu kana kuti 33, 996. Vanhu vachiri kurwara mazana mapfumbamwe nemakumi matatu nemumwe kana kuti 931. Zvichakadaro, huwandu hwevashandi vemuzvipatara nevamwe vanoita mabasa anopa kuti vasangane neveruzhinji vabayiwa nhomba yeSinopharm yakapihwa Zimbabwe neChina vasvika zviuru makumi matatatu nezvitanhatu zvine mazana maviri nemakumi masere nevatatu kana kuti 36, 283. Kunyangwe hazvo huwandu hwevanhu vari kufa nekubatwa nechirwere ichi huri kuramba huchidzikira munyika nepasi rose, nyanzvi munyaya dzezvehutano Dr Edgar Munatsi vanoti vanhu havafanire kurivara. African Union Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni mana kana kuti 4 million vabatwa nechirwere cheCovid-19 muAfrica. Vanhu vafa vadarika zana nemanomwe rezvuiru kana kuti 107, 000. Vapora muAfrica vadarika mamiriyoni matatu nezviuru mazana mashanu kana kuti 3, 5 million. Huwandu hwevanhu vabatwa nechirwere checoronavirus pasi rose hwadarika zana remamiriyoni rine gumi nemapfumbamwe kana kuti 119 million. Pasi Rose Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana mashanu nemakumi matatu nevaviri kana kuti kuti 532, 000, vabatwa nechirwere ichi vachidarika mamiriyoni makumi maviri nemapfumbamwe kana kuti 29 million. Pasi rose, vanhu vafa nechirwere ichi vanodarika mamiriyoni maviri nezviuru mazana matanhatu kana kuti 2,6 million. Asi vapora pasi rose vachidarika mamiriyoni makumi matanhatu nemanomwe zvine zviuru mazana mashanu kana kuti 67,5 million. No media source currently available 	https://www.voashona.com/a/vanhu-vana-vofa-nechirwere-checovid-19/5813279.html
sports	Muzvikoro mitambo yaondongwa	  SANGANO reNational Association of School Heads (NASH) rinoti vana vanotamba mitambo yakasiyana muzvikoro vakanganiswa zvikuru kusimukira kwezvipo zvavo kubvira pakanyuka chirwere cheCovid-19 kekutanga munyika muno gore rapera sezvo mitambo iyi isiri kuitwa.   Mutungamiri weNASH – Arthur Maphosa – anoti mitambo yemuzvikoro inorongwa nesangano ravo kwemakore akawanda inobatsira kusimudzira vana munyaya dzemitambo izvo zviri kuona vamwe vachinokwikwidza kunze kwenyika kumitambo yakaita seConfederation of Schools Sports Association of Sourthen Africa (COSSASA).   Maphosa anoti kuvepo kweCovid-19 kwaita kuti vechidiki varasikirwe nemitambo iyi. “Zvinorwadza kuti remangwana revana vedu muzvikoro riri kutokanganiswa, makore maviri aya hatina mitambo yatambwa muzvikoro, vana vazhinji vatorasikirwa ipapo.   “Tiri kuchema nguva dzose kuti dai denda iri rachipera uye dai tapihwa mikana yekuti tironge mitambo yevana nekuti tinofanira kuvarongera remangwana ravo nekuti vakaregererwa rinoenda mudondo,” anodaro Maphosa.   Makore ose, NASH inoronga mitambo mikuru inosanganisira Copa Coca Cola yenhabvu kuchiti Stella Netball under 17.   Mitambo miviri iyi inozivikanwa ichibika shasha dzakawanda dzakaita mukurumbira pasi rose mumutambo wenhabvu nenetball.   Vatambi venhabvu vane mukurumbira vakaita saPeter Ndlovu, Knowledge Musona naKhama Billiat vakadarika nemumutambo weCopa Coca Cola.   Kozoti kunetball, vatambi vechikwata chenyika cheGems vanosanganisira Sharon Bwanali naFelistas Kwangwa vakapfuura nemuchirongwa cheStella Under 17 netball tournament.   “Chikwata chenyika chemaGems chiye chakaenda kuLiverpool kuWorld Cup mugore ra2019, vasikana vazhinji vaive muchikwata ichi vakapfura nemumaoko edu. Zvakare tinofara tichiona kuti vave kutorarama nemutambo uyu uye vachitambira zvikwata zvikuru zvenetball, zvimwe chetezvo kunhabvu. Saka mitambo iyi yakakosha, tikagarisa isingatambwe vana vakawanda vanorasikirwa nemikana mizhinji,” anodaro Maphosa.	https://www.kwayedza.co.zw/muzvikoro-mitambo-yaondongwa/
business	Vakawanda Vanoti Hapana Chekupemberea Kuzvitonga Ivo Vasina Chikafu	Apo nyika iri kucherechedza neMugovera kusvitsa makore makumi matatu nemashanu yawana kuzvitonga, nyanzvi munyaya dzehupfumi pamwe neveruzhinji vanoti hapana chekupemberera sezvo vanhu vazhinj vari kutambura uye hupfumi hwenyika hwadzikira zvakanyanya kudarika zvahwaive huri muna 1980. No media source currently available Nyanzvi munyaya dzehupfumi vachishanda nesangano reLabour and Economic Development Instititute of Zimbabwe, VaProsper Chitambara, vanoti Zimbabwe yakawana zvayo kuzvitonga munyaya dzematongerwo enyika asi pane kutambura kukuru munyika sezvo hupfumi hwenyika hwadzikira uye kutambura kwanyanya zvikuru munyika. Vanoti semuenzaniso hupfumi hwenyika hwange hwakasimba muna 1980 pane zvahwave nhasi. VaChitambara vanoti kudzikira kwehupfumi kwakakonzerwa nemitemo yehurumende pamwe nemamwe matanho ayakatora akaita sekubhadhara vaimbove varwiri verusununguko izvo zvange zvisina kurongwa mubhajeti remuna 1997, kupindira muhondo yemuDemocratic Republic of Congo, pamwe nezvirongwa zvehupfumi zvakaita seEconomic Structural Adjustment Program icho chakaitwa muna1991 kusvika muna 1995. VaChitambara vanoti zvese izvi nezvimwe zvirongwa zvehurumende zvakaita sekutorwa kweminda zvakasiya hupfumi hwenyika huchidonha izvo zvakakonzera kuvhara kwemakambani, nekurasikirwa kwebasa kwevanhu vakawanda. Vanoti kunyange vashandi vashomanana vasara vari kuwana mihoro iri pasi peyaiwanikwa muna1979 Zimbabwe isati yawana kuzvitonga. Mumwe mutapi wenhau anonyora nhau dzemabhizimisi akazvimirira, Tawanda Karombo, anoti hapana chekupemberera nekuti vanhu vave kutotambura kudarika zvavaive pasati pave nkuzvitonga kwevanhu vatema. Imwewo nyanzvi munyaya dzehupfumi, VaJames Johwa, vanotiwo hapana chekupemberera sezvo zvinhu zviri kuramba zvichishata munyika. Vanotiwo zviri pachena kuti kubvira muna 1980, kusvika pari zvino, hurumende iri kukoshesa zvematongerwo enyika isingasimudzire mabasa ehupfumi munyika. Vechidiki vakawanda vanoti vari kushishikana chose kuti havasi kuona rubatsiro rwerusununguko sezvo vari kushaya mabasa kunyange hazvo vakaenda kuchikoro. Mumwe wevechidiki ava ndiVaDenford Ngadziore, munyori wevechidiki mudunhu reHarare mubato reMDC inotungamiririrwa naVaMorgan Tsvangirai. Vanoti vanoda chose kushanda vachisimudzira nyika asi vari kushaya mukana nekuti hakuna mabasa. Muzvare Natalie Nyakanyanga, avo vanogara mumusha Braeside muHarare, vanotiwo havana chikonzero chekupemembera sezvo vasina mabasa uye vari kutonetseka nehupenyu. Nyanzvi dzinoti kunyange hazvo hurumende yakaedza napose painoga napo kugadzirisa zvinhu munyaya dzedzidzo nehutano mumakore gumi ekutanga nyika yawana kuzvitonga, haina zvayakaita kugadzirisa nyaya dzehupfumi. Maindasitiri, mabhanga, nemakambani ari kuvhara zvekutoti vanhu vazhinji munyika vave kuzvishandira. Sangano revashandi, reZimbabwe Congress of Trade Unions, rinoti vanhu vasina mabasa vasvika pazvikamu zvinodarika makumi masere kubva muzana. Mamwe makambani mahombe aive nezviuru nezviuru zvevashandi anosanganisira Shabanie and Mashaba Mines, Ziscosteel, Mhangura Mines nemamwe akawanda. Zvinhu hazvina kumira zvakanaka munyika zvekuti nyika yakatomira kushandisa dhora remuno muna 2009 mushure mekunge rarambwa neveruzhinji nekuda kwekushaya simba zvakanyanyisa. VaJohwa vanoti chinodiwa kugadzirisa hupfumi kuita sarudzo dzakajeka, posarudzwa hurumende inoisa zvirongwa zvekukwezva vemabhizimisi vekunze kuti vazodyara mari dzavo munyika. Zimbabwe inocherechedza neMugovera makore makumi matatu nemashanu yawana kuzvitonga. Asi veruzhinji vanoti zvinhu zviri kunetsa munyika zvekuti kana hurumende chaiyo iri kunetseka kubhadhara vashandi vayo uye yakatozivisa kuti haichakwanisa kubhadhara mari dzemabhonasi kutanga gore rino.	https://www.voashona.com/a/zimbabwe-shona-independence-chifera-mugabe-1980/2722748.html
politics	Madzimai ekuHwande Oratidzira muHarare Achinyunyuta kuHurumende	Madzimai evashandi vekuHwange Colliery vari kuronga kuratidzira neChina muHarare vachinyunyuta nekusapindira kwehurumende mukugadzirisa matambudziko akatarisana nevashandi vepakambani inoshandira varume vavo. Madzimai ekuHwange ave nemazuva anodarika zana achiratidzira senzira yekutsutsuma kusabhadharwa kwevarume vavo kwemakore mashanu apfuura. Kuratidzira uku kuchange kuchitsigirwa nesangano reZimbabwe Coalition on Debt and Development. Muzvare Janet Zhou, avo vanoshanda nesangano reZimbabwe Coalition on Debt and Development, vati vacharatidzira serutsigiro kumadzimai ekuHwange, uye kuti hurumende ione kuti pane dambudziko rinoda kugadzirwa. Imwe nhengo yekomiti yeparamende inoona nezvezvicherwa, Amai Fanny Chirisa, vatiwo zvinosuwisa kuti hurumende haisi kubuda pachena panyaya yekusabhadharwa kwevashandi vepakambani iyi, kunyange hazvo hurumende ine zvikamu zvakawanda zvehupfumi mukambani iyi. Sachigaro wekomiti inoona nezvemadzimai, Amai Priscilla Misihairambwi Mushonga, vanotiwo semadzimai ari mudare reparamende vanofanirwa kunyara nekuregerera madzimai aya achiratidzira kwenguva ndefu vasina kupindira munyaya iyi. Kambani yeHwange Colliery inonzi ine mari dzeveshandi dzinopfuura mamiriyoni makumi manomwe emadhora. Vachibvunzwa mudare reparamende nezvemadzimai ari kuratidzira aya kuHwange Colliery, gurukota rezvevashandi, Amai Petronella Kagonye, vati madzimai aya ari kushandiswa nevanhu vari mune zvematongerwo enyika. Amai Kagonye vati sehurumende vakagadzirisa nyaya dzezvevashandi. No media source currently available 	https://www.voashona.com/a/zimbabwe-women-to-march-thursday-protesting-delays-in-their-hausbands-salaries/4386877.html
health	VanaMukoti muZvipatara zveKanzuru Vobatana naVanaChiremba Kuramwa Mabasa	Zvinhu munyika munyaya dzezvehutano zvaramba zvakaita manyama amire nerongo sezvo vanamukoti muzvipatara zvekanzuru vatanga kuramwa mabasa ukuwo hurumende iri kutatarika kugadzirisa dambudziko ravanachiremba muzvipatara zvehurumende vapedza mwedzi miviri vachiratidzira. Studio 7 yashanyira chipatara cheParirenyatwa nhasi ikaona kuine varwere vashoma shoma. Vakuru pachipatara ichi vange vachienderera mberi nekutonga vanachiremba vari kuramwa mabasa. Matare aya akatanga nemusi weChishanu uye vamwe vanachiremba vachatongwa nemusi weChitatu. Sachigaro weHealth Service Board Dr Paulinus Sikosana vaudza Studio 7 kuti nemusi weChishanu vanachiremba havana kuuya kumatare avainge vadanwa kuti vapindure kuti sei vari kuramba kudzoka kubasa sezvakaturwa nedare reLabour Court. Pavabvunzwa neStudio 7 kuti pane vati vadzingwa here, VaSikosana vati kupindura mubvunzo uyu kungava kufukura hapwa. Vakafanobata chigaro chemutevedzeri wemutungamiriri weZimbabwe Hospital Doctors Association, Doctor Masimba Dean Ndoro vaudza Studio 7 mushure memusangano wavaita nenhengo dzavo nhasi kuti dai hurumende yatsvaga nzira dzekuita hurukuro navo kwete kuramba vachitora nzira dzisingagadzirisi dambudziko riripo. Asi Doctor Sikosana vaudza Studio 7 kuti vakagadzirira kuita hurukuro navanachiremba ava chero nguva. Vati svondo rapera vakatomboita hurukuro asi zvakakona n’anga murapwa achida. Zvichakadaro, vanamukoti muzvipatara zvekanzuru vatangawo kuramwa mabasa. Mutauriri wekanzuru yeHarare VaMichael Chideme vatenda kuti vanamukoti vatanga kuramwa mabasa uye vati vari kuyedza kutaurirana navo. Hatina kukwanisa kubata mutungamiri wesangano revashandi vekanzuru reHarare Municipality Workers Union VaCosmas Bungu sezvo vanzi vange vabuda muhofisi vachisiya nharembozha yavo. Makirinika akawanda muguta reHarare ndeekanzuru uye kuramwa mabasa kwavanamukoti kuchapa kuti zvinhu zvitonyanye kuipa muguta rinomboita zvirwere zvakaita setyphoid necholera uye ikozvino mwaka wekunaya. Vaimbova gurukota rezvehutano uye vari nhengo yeMDC Doctor Henry Madzorera vashora hurumende nekupedza mwedzi miviri isina kugadzirisa dambudziko ravanachiremba vari kuramwa mabasa. VaMadzorera vatiwo idambudziko rehurumende kuda kunenedzera nekusvora vamwe kunyange vari ivo varikukanganisa. Studio 7 haina kukwanisawo kunzwa kubva kugurukota rezveutano VaObadiah Moyo asi mutungamiriri wenyika VaEmmerson Mnangagwa svondo rapera vakaudza vechidiki vebato reZanuPF kuti pane vari kunyengedza vana chiremba kuti vasadzokera kumabasa kuti hurumende yavo igoshorwa izvo vanachiremba vari kuramba. No media source currently available 	https://www.voashona.com/a/vanamukoti-muzvipatara-zvekanzuru-vobatana-navanachiremba-kuramwa-mabasa/5151974.html
politics	Masangano eSADC neAfrican Union Anoyambirwa Pamusoro Pezvirikuitika muSouth Africa	Sangano remakanzuru emakereke echi Kristu munyika dziri kuchamhembe kwe Africa, reFellowship of Christian Councils in Southern Africa, kana kuti FOCCISA, rayambira masangano eSADC neAfrican Union kuti asaita zvekutamba nezvirikuitika muSouth Africa asi kuti ashande nesimba kudzivirira zviri kuitika izvi kuti zvisaramba zvichiitika. FOCCISA yati panofanirwa kuve negwara rekuti zvisarambe zvichiitika sezvo kasiri kekutanga vanhu vemu South Africa vachiita mhirizhonga vachiuraya vekunedzimwe nyika. FOCCISA isangano remakanzuru emakereke echiKristu emunyika dzese dziri kuchamhembe kweAfrica. Sangano iri ririkuti vanhu vemunyika dzakasiyana siyana vanoenda kwese kwavanoona kuti vangawana chekuita kuti variritire mhuri dzavo. Sachigaro weFOCCISA, Reverend Doctor Kenneth Mtata, vaudza Studio 7 kuti sangano ravo raudza SADC neAfrican Union kuti dzibatsire nyika dzinevanhu vazhinji vanobuda madziri vachienda kunotsvaka mararamiro kunedzimwe nyika, vachitizve nyika idzi dzinogona kuve nedambudziko rekusagadzikana mune zvematongerwo enyika kana munyaya dzezvehupfumi hwenyika naizvozvo dzinofanirwa kubatsirwa kuti zvinhu zviite zvakanaka mukati madzo. No media source currently available 	https://www.voashona.com/a/zimbabwe-southern-africa-councils-of-churches-warn-sadc-and-african-union-on-south-africa/5070896.html
business	VaMnangagwa Voenderera Mberi Vachiita Misangano kuChina.	Mutungamiriri we nyika, VaEmerson Mnangagwa, vari kuenderera mberi nemisangano yavo ku China vachitsvaga nzira dzekusimbaradza kudyidzana kwe China neZimbabwe munyaya ndzehupfumi. VaMnangagwa vasangana nemutungamiri wehurumende yeChina, VaLi Keqiang. Vachitaura pamusangano uyu Va Li vati vafara kuona VaMnangagwa vachishanyira China. VaMnangagwa vaitawo musangano nasachigaro we National People’s Congress, VaLi Zhanshu. Vaendawo kumarinda anovigwa magamba emu China. VaMnngagwa vapedza zuva ravo nekunoona muzinda we Huawei Communications uko vapihwa mari inoita zviuru mazana matatu zvemadhora yekutsigira chirongwa che Presidential Scholarship Fund Muongorori wezvehupfumi vachishanda nesangano re Percycon Global Fund Managers, VaPersistence Gwanyanya, vanoti hazvina kuipa kuenda kunze nekupindawo misangano yakawanda yezvehupfumi asi, VaMnangagwa vanofanira kuziva kuti havangadzoki vasina chavakabata kunyika kuti zviratidze kuti mari yose inoshandiswa pakufamba kwavo ine zvairi kuunza munyika. Vatiwo hazvingagoni kusiyanisa zvematongerwo enyika nezvehupfumi sezvinhu zvinofambidzana saka VaMnangagwa vanotobatanidza zvese kana vachifamba nenzendo dzavo kunyika dzekunze semutungamiriri wenyika. VaGwanyanya vatiwo mari yapihwa VaMnangagwa sechipo kuhomwe ye Presidential Scholarship Fund chiratidzo chekuti Huawei iri kusimbisa hukama nekutsveterawo kuti irambe ichiwanawo mikana yebhizinesi munyika . No media source currently available 	https://www.voashona.com/a/misangano-yavamnangagwa-kuchina-/4332610.html
business	Botswana Yotsigira Makambani Ayo Anoda Kutanga Mabhizinesi muZimbabwe	Zimbabwe neBotswana dzanyorerana chibvumirano chemari inosvika bhiriyoni rimwe chete rema Pula ekuBotswana. Chibvumiranbo ichi chaona Botswana ichiisa mazana mashanu emamiriyoni ema Pula pamusoro pemazana mashanu emamiriyoni ema Pula agara aripo. Mutungamiri weBotswana, VaMokwgweetsi Masisi, vaudza vatori venhau kuti Zimbabwe neBotswana dzawirirana hurongwa hwechikwereti uhu. Mutungamiri wenyika, Va Emmerson Mnangagwa, vabvumawo kuti ichokwadi kuti nyika dzavo dzanyorerana chibvumirano. Vachitsanangura zviri muchibvumirano ichi, gurukota rinoona nezvekutengeserana muBotswana, Va Bogonelo Kenewendo, vati mari yabvumiranwa iyi ichashandiswa nemakambani emu Botswana anoda kutanga mabhizinesi muZimbabwe. Mashoko aVaKenewendo anopesana nemashoko ari kuburitswa nemapepanhau muZimbabwe ekuti Zimbabwe yapihwa chikwereti neBotswana senzira yekuti ivandudze makambani anoshanda akazvimirira. Ukuwo gurukota rezvemari, VaMthuli Ncube, vatiwo Zimbabwe yapihwa neBotswana mari inoita mamiriyoni makumi mapfumbamwe nemashanu emadhora. Asi havana kujekesa kuti mari iyi ndeyekubatsira here makambani emuBotswana kuti atange mabhizinesi muZimbabwe kana kuti kwete. Apo VaMasisi nechikwata chavo vange vari muHarare, bazi renyika yavo rinoona nezvekutengeserana nedzimwe nyika, razivisa kuti mari iyi ndeyekubatsira makambani ekuBotswana anoda kuita mabhizimisi muZimbabwe uye Zimbabwe inofanirawo kuisa hwaro hwekuti mabhizimisi aya haasi kuzorasikirwa nemari dzawo muZimbabwe. Bazi iri ratiwo kuti chibvumirano ichi chitange kushanda chinofanira kutsigirwa neBilateral Investment Protection and Promotion Agreement pakati penyika mbiri idzi. Vanoongorora nyaya dzehupfumi vakazvimirira, VaMasimba Kuchera, vaudza Studio7 kuti izvi zvinoreva kuti hapana chashanduka sezvange zviri kutaurwa nemapepanhau ehurumende. VaKuchera vati zviri kutaurwa nebazi rezvekutengeserana rekuBotswana zvinoreva kuti hurumende yeZimbabwe inofanira kushanda zvakasimba kuona kuti chibvumirano ichi chashanda. Nyanzvi munyaya dzemabhizimisi, VaRoy Magosvongwe, varatidza kusafara nemanyepo aiburitswa mumapenhau ehurumende pamusoro pechibvumirano chemari ichi dzisati dzapera. Vati zvakakosha kuti hurumende imbomira zvekurova bembera pamusoro pezvibvurano zvainenge ichironga asi kuti iite basa rinoonekwa kuitira kuti hupfumi hwenyika husimukire. Bato guru rinopikisa munyika reMDC inotungamirwa naVaNelson Chamisa, rashora manyepo ehurumende ekuti yainge ichazowana chikwereti chemamiriyoni mazana matanhatu emadhora kubva Botswana. Mumashoko araburitsa, mutauriri webato iri, VaJacob Mafume, vati manyepo aya haana kusiyana nemamwe anogaroutarwa zuva nezuva kuti hurumende iri kusaina zvibvumirano zvichaunza mari kunyika asi pasina chinobuda kana kuti ari manyepo chete. Vanoti hurumende inosungirwa kutaurira vanhu chokwadi kwete manyepo. Studio7 haina kukwanisa kutaura nemunyori mubazi rezvekuburitswa kwemashoko, VaNick Mangwana, kuti tinzwe divi rehurumende. Zimbabwe neBotswana dzasainirana zvibvurano zvitanhatu munyaya dzedzidzo pamwe nezvicherwa uye musangano unotevera uchaitirwa kuBotswana gore rinouya. No media source currently available 	https://www.voashona.com/a/zimbabwe-botswana-agreement-to-increase-money-to-private-businesses/4808125.html
business	Zimbabwe Yovimbisa IMF Kudzikisa Bhajeti reVashandi veHurumende	Gurukota rinoona nezvemari, VaPatrick Chinamasa, vavimbisa sangano rinokweretesa mari pasi rose, re International Monetary Fund, IMF, kuti Zimbabwe ichange yadzikisa mari yebhajeti inobhadharwa vashandi kubva pazvikamu makumi masere nemaviri kubva muzana, kusvika pazvikamu makumi mashanu nezviviri kubva muzana panosvika gore ra 2019. Gurukota rinoona nezvemari, VaPatrick Chinamasa, vavimbisa sangano rinokweretesa mari pasi rose, re International Monetary Fund, IMF, kuti Zimbabwe ichange yadzikisa mari yebhajeti inobhadharwa vashandi kubva pazvikamu makumi masere nezviviri kubva muzana, kusvika pazvikamu makumi mashanu nezviviri kubva muzana panosvika gore ra 2019. VaChinamasa vange vachitaura muHarare nemusi weChitatu vaine vakuru vechikwata cheIMF chiri munyika kubva musi wa 24 Kukadzi kusvika musi wa 11 Kurume. Vari kutungamira chikwata ichi, VaDomenico Fanizza, vaudzawo vatori venhau kuti Zimbabwe yakwanisa kuzadzikisa zvimwe zvayakazvitarira kuti inoda kuita mukugadzirisa hupfumi. Asi dzimwe nyanzvi munyaya dzezvehupfumi, kana iyo IMF yacho, vanotenderana kuti zvimwe zvakavimbiswa neZimbabwe zvekuti ichabhadhara mitero yakaiswa pazvikwereti zvinosvika bhiriyoni imwe chete nemazana masere emamiriyoni emadhora muna Kubvumbi kunyika nemabhanga ekunze, zvichanetsa kuzadzisa. Kutadza kubhadhara zvikwereti ndiko kwapa kuti Zimbabwe isakwereteswa mari neIMF ne World Bank. Asi nyanzvi munyaya dzezvehupfumi vachidzidzisa paUniversity of Zimbabwe uye vari chipangamazano chehuruemnde, Doctor Gift Mugano, vanoti zvekudzikisa mari inobhadharwa vashandi vehurumende chete hazvina zvazvinobatsira kana hupfumi hwenyika husiri kufamba zvakanaka.	https://www.voashona.com/a/zimbabwe-matongerwo-enyika/3227816.html
health	Zimbabwe Inovharwa kweMasvondo Matatu Kutanga neMuvhuro	Zimbabwe inoti ichange isingachabvumidze vanhu kubuda mudzimba dzavo kutanga nemusi weMuvhuro senzira yekuyedza kumisa kupararira kwaita chirwere cheCoronavirus pasi rose. Vachitaura neChishanu manheru pamusoro pematanho atorwa nehurumende yavo, mutungamiri wenyika, VaEmmerson Mnangagwa, vati vanhu vachange vachigara kudzimba dzavo kwemasvondo matatu kutanga neMuvhuro senzira yekudzivirira chirwere chiri kuita chamurambamhuru chichibata vanhu pasi rose. Chirwere ichi chabata vanhu vanodarika mazana mashanu nemakumi matatu ezviuru kubva zvachaputika kuChina gore rapera, uye vanhu vanodarika makumi mana ezviuru, vafa pasi rose, kusanganisira Zororo Makamba, uyo akashaya neMuvhuro muZimbabwe. VaMnangagwa vati vashandi vemuzvipatara pamwe nevashandi vehurumende ndivo chete vachange vachibvumidzwa kuenda kumabasa avo. VaMnangagwa vati vose vanotengesa zvinhu mumigwagwa vachange vasingabvumirwe kuita izvi kwemazuva makumi maviri nerimwe, zvitoro zvichange zvichivhurwa kwemaawa mana pazuva; madutavanhu ose achange asingabvumidzwe kutakura vanhu kunze kweZupco chete. Zvitoro zvinobvumidzwa kuvhura ndezviya zvinotengesa chikafu, mishonga nemamwe mabhizinisi akakosha kuvanhu muhupenyu hwavo nguva dzose. VaMnangagwa vati mauto nemapurisa achange achifamba achiona kuti vanhu vagara kudzimba dzavo. Zimbabwe yakavhara miganhu yayo nemusi weMuvhuro, uye ikabhana kuungana kwevanhu vanodarika makumi mashanu. Vanhu vashanu vabatwa nechirwere cheCoronavirus, kusanganisira Zororo Makamba, uyo akavigwa nemusi weChipiri.	https://www.voashona.com/a/zimbabwe-lockdownbegins-on-monday-for-three-weeks/5349049.html
health	Vamwe Vanoti Mitemo yeCovid-19 Haisi Kushanda Kudzivirira kweMhando Itsva yeOmicron.	Bazi rezvehutano rinoti vanhu chiuru chimwe chete nemakumi masere nemaviri kana kuti 1082 vakabatwa nechirwere cheCovid-19 chikauraya munhu mumwe chete. Izvi zvinoreva kuti vanhu vafa nechirwere ichi kubva zvachatanga kupararira gore rapera vave zviuru zvina nemazana manomwe nemapfumbamwe kana kuti 4, 709. Vanhu vabatwa nechirwere ichi vave zviuru zana nemakumi matatu nemasere zvine mazana mashanu nemakumi maviri nematatu kana kuti 138, 523. Mumazuva matatu adarika, vanhu vanodarika chiuru chimwe chete vari kubatwa nechirwere ichi pazuva. Vanhu mamiriyoni matatu nezviuru mazana masere nemakumi matanhatu nemashanu zvine mazana maviri nemakumi masere nemanomwe kana kuti 3 867 287 vabayiwa nhomba yeCovid-19 kekutanga. Vanhu vabayiwa kaviri sezviri kukurudzirwa vave mamiriyoni maviri nezviuru mazana masere nemakumi manomwe nematanhatu zvine makumi mashanu nematanhatu kana kuti 2 876 056. Hurumende inoti ine hurongwa hwekubaya vanhu mamiriyoni gumi nhomba mukupera kwemwedzi uno kana kuti zvikamu makumi matanhatu kubva muzana. Zvichakadaro, apo huwandu hwevanhu vari kubatwa nechirwere ichi hwave kukwira zvakanyanya, vaimbova gurukora rezvehutano Doctor Henry Madzorera vanoti mimwe mitemo yakadzikwa nehurumende kwemavhiki maviri kuyedza kudzivirira kupararira kwechirwere ichi haina zvakawanda zvainobatsira. Mutungamiri wenyika VaEmmerson Mnangagwa vakadzika mitemo inosungira vashanyi munyika kumbogara pavo vega kwemazuva gumi uye kuvhenekwa Covid-19 panhandare yendege.	https://www.voashona.com/a/vamwe-vanoti-mitemo-yecovid-19-haisi-kushanda-kudzivirira-kwemhando-itsva-yeomicron-/6340362.html
business	Kanzuru yeGweru neVagari Vopesana Pamusoro peMamita eMvura	Pari kuita kusawirirana pakati pekanzuru yeguta reGweru nevamwe vagari pamusoro pehurongwa hwekanzuru iyi hwekuda kuti vagari vashandise ma-prepaid metre emvura.\n\nVamwe vagari vakaudza Studio 7 kuti havawirirane nehurongwa uhu nekuti kuwana mvura yakachena ikodzero yevagari isingafanirwe kutyorwa zvisinei kuti vagari vanombotadza kubhadhara mitero yemvura. Mumwe mugari uyo akangozvidoma nezita rekuti Ambuya Kurebwaseka vakati kuve nema-prepaid metre emvura kunogona kuunza zvirwere sezvo vamwe vanhu vachigona kutadza kuwana mari inenge ichidiwa kuti vakwanise kutenga mvura nguva nenguva. Mumwewo mugari, Amai Nonhlanhla Chijiya vanotiwo havatsigire nyaya yema-prepaid metre vachiti mvura yakasiyana nemagetsi ekuti vanhu vakaashaya vanokwanisa kushandisa dzimwe mhando dzemoto. Amai Chijiya vanotiwo kanzuru inofanirwa kuziva kuti veruzhinji vari kuomerwa nehupenyu vachitiwo vagari vakawanda vanoda kubhadhara zvikwereti zvavainazvo kukanzuru kunyanya zvemvura, asi vanoti kanzuru inovawomesera nekusada kutambira mari inobhadharwa muzvidimbu-zvidimbu. Kunze kwekusawirirana nenyaya yema-prepaid metre emvura mumwewo mugari VaTicharwa Ngambura vanoti vanoti vagari vanochema-chema nehwavanoti huwori hunoitwa nevamwe vashandi vekanzuru vavanoti vanovharira vagari mvura zvisiri pamutemo vachida mari yechiokomuhomwe. VaCharles Mazorodze vanove mukuru werimwe remasangano anomirira vagari reGweru Residents Forum vanoti zvakanakira vagari kuti vashandise ma-prepaid metres vachitiwo zvimwe zvikwereti zvemvura zvinonzi vagari vanazvo kukanzuru hazvizi zvechokwadi nekuti vashandi vekanzuru havatarise nemazvo mashandisirwo anoitwa mvura nevagari. Asi meya weGweru VaCharles Chikozho vakaudza Studio 7 kuti hurongwa hwekuti vagari vashandise ma-prepaid metres huri kuenderera mberi vachitiwo vagari vakatambira hurongwa uhu, kunyange hazvo vakati havakwanise kupa nguva chaiyo yekuti izvi zvichaitwa riinhi. Panyaya yehuwori hunopomerwa vamwe vashandi vekanzuru vachinzi vanovharira vamwe vagari mvura vachida mari yechiokomuhomwe, VaChikozho vakakururudzira vagari kuti vasaite zvekuda kubhadhara mari yakadaro sezvo izvi zvisiri pamutemo uyewo zvisingabatsire vagari pakuderedza zvikwereti zvavanenge vainazvo kukanzuru. VaChikozho vakati vagari vane chikwereti chakakura kukanzuru vachitiwo kanzuru yavo yakazvipira kutaurirana nevagari vanenge vane zvikwereti kuti vabhadhara sei zvikwereti izvi. Vakatiwo kunyange hazvo vachitambira pfungwa yekuti kuwana mvura yakachena ikozdero yevagari, vanhu vanofanirwa kuyeuka kuti kanzuru inoshandisa mari yakawanda kuti vanhu vawane mvura iyi. VeZimbabwe National Water Authority vari kukurudzira kushandiswa kwema-prepaid water metre vachiti munzvimbo dzakasiyana-siyana munyika vachiti izvi zvinobatsira kuti vanhu vakwanise kubhadhara mvura yavanenge vashandisa chaiyo kwete kubhadharira inenge yaita zvekufungidzirwa. Harare nderimwe remaguta ari munyika akatanga kukurudzira vagari kuti vashandise ma-prepaid metre emvura mune dzimwe nzvimbo muguta iri.\nAsi vamwe vanoti kushandiswa kwema-prepaid metre kunogona kuwomesera vanoshaya. No media source currently available 	https://www.voashona.com/a/zimbabwe-human-rights-politics-water-prepaid-meters/4251089.html
politics	Mumwe weVechidiki Anorwira Kodzero dzeVanhu Otyorwa Gumbo Mushure Mekupambwa neVasori	Mumwe wevari kutungamira nyaya yekuratidzira kusatambira kuparurwa kwemari yemabond notes, VaIshmael Kauzani, vakapambwa nevanofungidzirwa kuti vasori vakarorwa zvakaipisisa uye kutsikwa gumbo nemotokari richibva ratyoka. VaKauzani vari muchipatara chemuHarare mu “intensive care unit” munorapwa vanenge vachirwarisa. Mukoma wavo, VaGodfrey Kauzani, vakaurayiwa nevanofungidzirwa kuti vasori muna 2008 apo panonzi pakaurayiwa vechidiki vakawanda veMDC-T munguva yesarudzo dzemutungamiri wenyika dzechipiri kana kuti run off. Vamwe vechidiki vatanhatu vakasungwawo nemusi weChitatu vachinzi vaikurudzira vanhu kuti vasatambire mabond notes vakapihwa mukana wekubvisa mari yechibatiso inosvika zana remadhora. Pane vakapihwa mukana wekubvisa mari yechibatiso, pane mukomana ane makore gumi nemashanu anonzi Costa Zvokusekwa. NeChina vamwe vechikwata cheTajamuka vatatu vanosanganisira VaPromise Mkwananzi vakasungwa neMuvhuro vakapihwawo mukana wekubvisa mari yechibatiso inosvika madhora mazana maviri. Vose vari kusungwa vari kupomerwa mhosva yekutyora chikamu chechimakumi matatu nenomwe chemutemo weCriminal Law (Codification and Reform) Act vachinzi vari kukurudzira mhirizhonga uye kuita musarinya. Magweta ari kumirira vanhu ava inhengo dzeZimbabwe Lawyers for Human Rights, VaObey Shava naVaJeremiah Bamu. VaShava vaudza Studio 7 kuti kunyangwe vanhu vakapihwa mukana wekubvisa mari yechibatiso vari kushaya mari kumabhanga zvopa kuti vasungwe vagare mujeri kwenguva yakareba. No media source currently available  	https://www.voashona.com/a/zimbabwe-matongerwo-enyika/3621072.html
business	Hurumende Yokwereta Mari Kuti Ibhadhare Vashandi Mabhonasi eGore Rapera	Hurumende yave kuyedza kukwereta mari kuburikidza nekutengesa maTreasury Bills kuti ikwanise kubhadhara vashandi vayo mabhonasi. Asi nyanzvi munyaya dzezvehupfumi dziri kuyambira kuti hurumende zvikwereti zvakadai munongedzo wekukundikana munyaya dzezvehupfumi. Gurukota rinoona nezvemari, VaPatrick Chinamasa, vanoti hurumende iri kuda mari inosvika mamiriyoni zana nemakumi masere kubhadhara mabhonasi egore rapera. Uku kuwedzera zvikwereti pabhajeti yegore rapera inosvika mabhiriyoni mana emadhora. VaChinamasa vanoti nyika ine mari inosvika mabhiriyoni maviri kuburikidza nematreasury bills aya. Asi chii chaizvo chinonzi treasury bill? Mutungamiri webato rinopikisa rePeople's Democratic Party, uye vaimbova gurukota rezvemari, VaTendai Biti, vanoti ma treasury bills aya anotengeserwa kumabhanga kunyanya uye anenge ari zvibatiso zvekuti hurumende inenge yatenda kuti ine chikwereti. Asi vamwe vanoti VaChinamasa, avo vakagara vati havana mari, havangazorwe mafuta enguruve yavasina kudya. Vanoti mutungamiri wenyika, VaRobert Mugabe, avo vakati vashandi vapihwe mabhonasi kunyangwe pasina mari, ndivo vakaresva. Gurukota rezvevashandi, Amai Prisca Mupfumira, vanoti zvinhu zvakaoma asi vachazadzikisa zvavakavimbisa vashandi. Asi VaBiti vanoti kutadza kuronga kwaVaChinamasa segurukota rezvemari vachiti shiri yakangwara inovaka dendere rayo mvura isati yaturuka. Hurumende dzakawanda pasi rose dzinoshandisawo matreasury bills aya kana dzichida kukwereta mari. Asi VaBiti vanoti matreasury bills aya anokanganisa zvikuru hurongwa hwekugadzirisa hupfumi hwenyika kana hurumende ichiita zvekupaza dura nguva dzose. Nyanzvi munyaya dzezvehupfumi vachidzidzisa paUniversity of the Free State, VaCalvin Mdzingiri, vanoti vana veZimbabwe vachasara vasina kana nhaka nenyaya yezvikwereti. Mashoko aya anotsinhirwa nenyanzvi munyaya dzezvehupfumi uye vaimbotungamira sangano reZimbabwe National Chamber of Commerce, VaLuxon Zembe. VaZembe vanotenda kuti hurumende dzinoshandisa matreasury bills asi vachiti hazvidi kubva zvaita mugariro musoro wetsuro kushaya nyanga. Ko chii chingatitwe neZimbabwe kuti isarambe ichikwereta mari? VaMdzingiri vanoti Zimbabwe inotoda kuzvipira kumisa nyaya dzekungoshandisa mari isipo uye kuona kuti yakwezva vekunzwe kuti vatange makambani munyika anozobhadhara mitero inoshandiswa nehurumende. VaBiti vanotenderana nemaonero aya vachiti hurumende inouraya mbeva yodya seyabaya nzou. Zimbabwe ine chimwe chikwereti kunze kwenyika chinodarika mabhiriyoni gumi nerimwe emadhora kumasangano akaita seWorld Bank, IMF, European Investment Bank, African Development Bank nedzimwe nyika. Kutadza kubhadhara chikweri ichi kuri kupa kuti hurumende dzakawanda dzitadze kukweretesa Zimbabwe mari. No media source currently available  	https://www.voashona.com/a/zimbabwe-money-crisis/3805810.html
politics	Vakawanda Vopesana Maonero Pane Zviri Kuitika Kuna VaMugabe	Kunyange hazvo mutauriri waVaMugabe, VaGeorge Charamba, pamwe nemutauriri webato ravo reZanu PF, VaSimon Khaya Moyo, vakaramba mashoko aya vachiti ndeemanyepo, pane vamwe munyika vanooona sekuti pane chokwadi mumashoko aya. Apo bato reZanu PF pamwe nehurumende vari kuramba runyerekupe rwekuti mutungamiriri wenyika, VaRobert Mugabe, vari kurwara zvakaipisisa vari kune imwe nyika yekumabvazuva, veruzhinji munyika vane maonera akasiyana vamwe vachiti mashoko aya ndeemanyepo sezvo achigaro taurwa nguva ino gore rega rega apo VaMugabe vanenge vari pazororo. Asi vamwe vanoti anogona kunge ari echokwadi sezvo VaMugabe vave mukweguri. No media source currently available Kunyange hazvo mutauriri waVaMugabe, VaGeorge Charamba, pamwe nemutauriri webato ravo reZanu PF, VaSimon Khaya Moyo, vakaramba mashoko aya vachiti ndeemanyepo, pane vamwe munyika vanooona sekuti pane chokwadi mumashoko aya. VaMilton Phiri, avo vanogara kuRugare muHarare, vanoti kunyange hazvo mashoko aya achigaro taurwa panguva ino gore rega mukati memakore mana apfuura, vanoona sekuti izvi zviri kuitika nekuti ndizvo zviri kutarisira veruzhinji. Vamwewo vakaitasaAmai Betty Machana vanotiwo kunyange hazvo vasingashuvire kuti munhu arware, vanhu vemuZimbabwe vatambura zvekuti vamwe vave kufariria runyerekupe urwu. Amai Melody Garaipasi vekuChitungwiza vanoti kunyanage hazvo iyi iri nyaya inogarotaurwa nezvayo nguva nenguva, inyaya inokonzerwa nekuti hurumende neZanu PF haibudi pachena panyaya yezororo raVaMugabe. Vanotiwo hapana chikonzero chekuti mutungamiriri wenyika aende kuzororo muchihwande vachiti izvi ndizvo zvinokonzera kuti vanhu vataure zvese zvese kunyange zvisiri zvechokwadi. Asi murairidzi wezvekutapwa kwenhau pachikoro cheHarare Polytechnic, VaWellington Gadzikwa, vanoti zvese izvi ndezvemanyepo uye zviri kukonzerwa nevanyori venhau vanoita basa ravo zvisina mwero. Vanoti vatori venhau vanofanira kutanga vabvunzurudza pamwe nekutsvaga chokwadi vasati vanyora nyaya dzavo vachiti zvakaitika izvi zvinoratidza kuti basa harina kuitwa nemazvo. Vanoti izvi zvinoita kuti veruzhinji vasavimbe nezvinobuda mumapenhau anonyora manyepo. VaTyson Mwale vanoti vanobvumirana neVaGadzikwa asi vanoti kuramba nyaya iyi ichingobuda kune zvakunoreva. Vanoongorora zvematongerwo enyika, VaFortune Gwaze, vanoti pari zvino vanotora mashoko aya semanyepo uye vanoti vachatanga kuabvuma kana VaMugabe vakatadza kudzoka kubasa kupera kwemwedzi uno sezvakatarisirwa. VaMugabe vakaenda kuzororo musi wa15 Zvita uye vatevedzeri vavo, VaEmmerson Mnangagwa naVaPhelekhezela Mphoko, vari kuchinjana kubata chinzvimbo chavo. VaGwaze vanot havawoni pane chakaipa pane izvi sezvo mahofisi aVaMugabe akazivisa kuti izvi ndizvo zvichaitika uye pasina zvakawanda zvinoitika kana VaMugabe vasipo. Misangano mikuru yebato reZanu PF pamwe newemakurukota ehurumende weCabinet, haiitwe kana VaMugabe vasipo uye vamwe vanoongorora zvematongerwo enyika, VaOwen Dhliwayo, vanoti izvi zvinoratidza kuti vatevedzeri vaVaMugabe havana simba. Vatiwo izvi zvinoratidzwo kuti VaMugabe ndivo vanoita zvese mubato nemuhurumende, zvokuti kana vasipo hapana chinofamba.	https://www.voashona.com/a/zanu-pf-mugabe-zimbabwe/3147556.html
sports	WARRIOR AFCON 2019: DeMbare 0, Bosso 0	ZVIKWATA zvinoti Dynamos FC neHighlanders hazvina kana mutambi mumwechete akasarudzwa kuti anotambira maWarriors kumakwishu eAfrica Cup of Nations (Afcon) pamwechete neCosafa Cup izvo zvasiyana nakare apo zvaibura vatambi vakawanda vaive shasha vaitambira chikwata chenyika ichi.   Kubva kare, DeMbare neBosso ndizvo zvaive zvikwata zvikuru muZimbabwe asi parizvino zvinotaridza kuti masamba asiyana sezvo matambiro ezvikwata izvi muPremier Soccer League adzikira zvikuru.   Kune zvimwe zvikwata izvo zvainonekwa sezvidiki zviri kutamba nhabvu inonwisa mvura.   Semuenzaniso, Herentals FC ine mutambi wayo Richard Hachiro ari muchikwata chemaWarriors,  Yadah Stars ina Leeroy Mavhunga kozoti Chapungu ina Talbert Shumba neFC Platinum ina Lawrence Mhlanga.   Svondo rino, Kwayedza yakaita hurukuro nevakuru veBosso neDeMbare pamusoro pekudzikira kwaita zvikwata izvi munyaya dzenhabvu.   Sachigaro weHighlanders – Kenneth Mhlophe – anoti ivo sechikwata vari panguva yekuvaka izvo vakatanga gore radarika.   Anoti chikwata chavo ndicho chimwe chine vatambi vechidiki muPSL saka makore anotevera vanogona kubura vatambi vakawanda vachazotambira maWarriors.   “Isu tiri panguva yekuvaka zvakatanga gore radarika, izvi zvinozivikanwa nemunhu wese, vatambi vedu vachiri vechidiki.   “Kutaura kuno tine vatambi vaviri vakashevedzwa kuchikwata chemaUnder-23 saka zvinorakidza kuti tiri kufamba negwara chairo,” anodaro.   Anoenderera mberi achiti Prince Dube – uyo akashavedzwa kumaU-23 – ane ramangwana rakanaka.   “Tina Prince Dube, mutambi ane tarenda rinonwisa mvura. Akaenda kuSouth Africa akanokanganiswa ikoko sezvo aisatambiswa asi akadzoka tiri kumubika patsva, gore rinotevera muchamuona ari kumaWarriors.   “Iye zvino ari kumaU-23, kutoshevedzwa ikoko kunorakidza kuti varairidzi vemaYoung Warriors vanozviziva kuti ane tarenda rinodadisa,” anodaro Mhlophe.   Maneja weDeMbare – Richard Chihoro – anoti chikwata chavo gore rino chakavakwa patsva saka vatambi vavo vachiri kumbodzidzana.   “Zvamunongoziva isu gore rino takatenga vatambi vatsva saka vange vachiri kumbodzidzana, mukatarisa matambiro atiri kuita vave kuita vachibatana, vachigona uye vachisimuka.   “Zvinonetsa kuti vangotanga nekupinda musquad asi tinoziva kuti munguva inotevera kuDeMbare kuchabva vatambi vakawanda vachienda kumaWarriors. Hazviite kuti kushaye vatambi vanobva kuDeMbare vachienda kumaWarriors, kana chikwata chedu changobatana vakawanda vachaenda,” anodaro Chihoro.   Paakabvunzwa neKwayedza kuti pavatambi vari muchikwata chavo parizvino ndevapi vaanofungira kuti vanogona kukwana kumaWarriors, Chihoro anoti, “Parizvino kutaura chokwadi hapana mutambi watinaye anokwana kumaWarriors.”   Zvakadai, nemusi weMugovera uno maWarriors achatanga kurwira kuchengetedza mukombe wavo weCosafa Cup apo achasangana nechikwata chichapedza chiri pamusoro muboka reGroup A kuDurban, kuSouth Africa.   Chikwata chaSunday ‘Mhofu’ Chidzambwa chiri kushandisa makwishu aya segadziro dzemutambo weAfcon uyo uchatanga nemusi wa21 Chikumi apo maWarriors achasangana neEgypt.   Mumakwishu ekupedzisira eAfcon ayo akaitirwa kuGabon mugore ra2017, DeMbare yaive nevatambi vaviri vaive muchikwata chemaWarriors vaiti Tatenda Mkuruva uyo aive mubati wepagedhi naElisha Muroiwa uyo aivhara bhora pamwechete naCosta Nhamoinesu.   Bosso yakapedzisira kuita vatambi vakapinda muchikwata chemaWarriors mugore ra2017 apo paiva naPrince Dube naHonest Moyo avo vakatakurwa naMhofu kuenda kuCosafa Cup. Muchikwata ichi maive zvakare naOcean Mushure weDynamos uyo akatamba zvainwisa mvura.	https://www.kwayedza.co.zw/warrior-afcon-2019-dembare-0-bosso-0/
politics	ZEC Yotarisira Kupeta Gwaro Idzva reVavhoti Mukupera kweGore	Sachigaro weZimbabwe Electoral Commission kana kuti ZEC Amai Rita Makarau vanoti vanotarisira kuti panopera gore rino vanenge vave negwaro idzva revavhoti. Izvi zviri kuitwa sezvo nyika iri kutarisira kuita sarudzo gore rinouya. Vanotiwo mukupera kwemwedzi uno vanenge vave nemichina yose inodiwa mukunyoresa vavhoti. Nemusi weChishanu, ZEC inoti yakakwanisa kupihwa michina mazana mana pamichina zviuru zvitatu zvakatengwa nehurumende kubva kukambani yeLaxton Group yekuChina. Amai Makarau vanotiwo vanhu vanokwanisa kuvhota nezvetupa zverata musarudzo dzegore rinouya. Mashoko aya anotevera zvainge zvambotaurwa namabharani mukuru wehurumende vaTobaiwa Mudede avo vainge vati vanhu havakwanise kuvhota kana vasina zvitupa zvebepa. Amai Makarau vanoti kana vachinge vapedza kugadzira gwaro revavhoti vanofunga kuti sarudzo dzinenge dzokwanisa kuitwa. No media source currently available 	https://www.voashona.com/a/zimbabwe-matongerwo-enyika/4014883.html
health	Vanhu Vana Vofa Asi Bazi rezveHutano Rinoti Zvinhu Zvave Kuita Zviri Nani	Bazi rezvehutano rinoti vanhu vana vakafa nechirwere cheCovid-19 nemusi weMugovera zvasiya vafa nechirwere ichi kubva zvachatanga kupararira vave zviuru zvishanu nemazana makumi mapfumbamwe nevaviri kana kuti 5 292. Vanhu mazana maviri negumi nevasere vakabatwa nechirwere ichi neMugovera zvasiya vabatwa nacho vave mazana maviri ezviuru nemakumi maviri nemasere ane zana nemakumi manomwe nevapfumbamwe kana kuti 228 179. Mukuru anoona nezvekudzivirirwa kwechirwere cheCovid-19 munyika Dr Agness Mahomva vanoti vari kufara kuti huwandu hwevari kubatwa nekufa nechirwere ichi munyika huri kuramba huchidzikira. Bazi rezvehutano rinoti vanhu mamiriyoni mana nezviuru mazana maviri nemakumi matatu nevapfumbamwe nemazana maviri nemakumi matanhatu nemumwe kana kuti 4 239 261 vabayiwa nhomba kekutanga. Vabayiwa nhomba kaviri vave mamiriyoni matatu nezviuru mazana maviri nemakumi matanhatu nemanomwe ane mazanamaviri nemakumi mashanu nevatatu kana kuti 3 267 253. Vanhu vabayiwa nhomba katatu sezvave kukurudzirwa vave zviuru zvina nechimwe zvine mazana mapfumbamwe nemakumi masere nevatanhatu kana kuti 41 986.	https://www.voashona.com/a/vanhu-vana-vofa-asi-bazi-rezvehutano-rinoti-zvinhu-zvave-kuita-zviri-nani/6409034.html
sports	Tinotambira kuhwinha: Ngezi	KUBVA gore ra2016 apo Ngezi Platinum Stars yakatanga kukwikwidza muCastle Premiership, chikwata ichi change chichingotamba nhabvu inonwisa mvura uye mwaka uno chiri kurakidza kuti chinogona kuhwina mukombe wePremier Soccer League.   Mumitambo mipfumbamwe yatambwa nechikwata ichi – icho chiri kurairidzwa naTonderai Ndiraya –  kusvika parizvino chakwanisa kuhwina minomwe nekuita mangange miviri chete.   Asi mubvunzo mukuru uri pamiromo yevatsigiri venhabvu vazhinji ndewekuti Ngezi – iyo isati yakundwa mumitambo yayo yayatamba kusvika parizvino – ingakwanisa here kupedza mwaka wese isina kumbokundwa izvo zvisati zvamboitika munhorowondo yenhabvu yemuno.   Zvimwe zvikwata zvinoti Zimbabwe Saints mugore ra1988 yakakwanisa kutamba mitambo 22 isina kumbokundwa kozoti ZPC Kariba muna 2014 apo yakapinda muPSL ichirairidzwa naSaul Chaminuka yakakwanisa kutamba mitambo 19 yekutanga isina kumbokundwa.   Chikwata ichi chaive nevatambi vanosanganisira 2014 Soccer Star of the year, Dennis Dauda.   Mukushi wemashoko weNgezi Platinum Stars – Calvin Mavunga – uyo anovezve performance analyst wechikwata ichi, anoti zvinonetsa kuti vapedze mwaka vasina kumbokundwa kunyangwe zvazvo pavanotamba vasingatarisire kukundwa.   “Nhabvu inotambwa nezvikwata zviviri zvese zvichida kuhwina saka zvinonetsa nekuti nhabvu inotenderera pamwe mangwana rinogona kunge risiri zuva renyu.   “Asi chandinoziva ndechekuti hapana chikwata chinotamba nhabvu chichiti chinoda kukundwa, zvese zvikwata zvinenge zvichitoda kuhwina uye isu tinenge tichida kuhwina mitambo yedu yese. Tinotambira kuhwina,” anodaro Mavunga.   Zvakadai, Kwayedza yakazoita hurukuro nevamwe vatsigiri venhabvu avo vanopa pfungwa dzavo pamusoro pematambiro ari kuita Ngezi kusvika parizvino.   Muongorori wenhabvu Goodwill Zunidza anoti Ngezi inotofanira kukunya dzisimbe sezvo ichasangana nezvikwata zvikuru zvinoti Highlanders, CAPS UNITED, Dynamos neFC Platinum uye nguva yadarika yange ichingotamba nezvikwata zvidiki chete.   “Zvinonetsa nekuti rwendo rurefu urwu saka kana ichida kufunga nezvazvo ngaitokwidziridze masokisi ayo nekuti pane basa. Mutambo wayo wechipiri neBosso uchange wakabaka sezvakaita wekutanga uyo yakahwina 1-0 kuBaobab saka ndinoziva kuti Bosso ichada kutsividza kumusha kwayo.   “Uye tichaona iyo Ngezi paichasangana nezvimwe zvikwata zvikuru zvinosanganisira CAPS UNITED neFC Platinum kuti inobuda here. Kana ikapabuda ndipo tinoziva kuti inogona kuzviita zveshuwa,” anodaro Zunidza.   Mumwe mutsigiri wenhabvu, Tendayi Murambiza, anoti nematengero akaita Ngezi vatambi vatsva vepamusoro anoda kuona chikwata ichi chichinyora nhorowondo yekupedza mwaka chisina kumbokundwa.   “Chikwata ichi chiri kutamba nhabvu yepamusoro saka ini hangu ndiri kuchitsigira kuti chinyore nhorowondo. Ikaramba ichifamba negiya yairi kufamba naro hapana chinovatadzisa kupedza mwaka vasina kumbokundwa,” anodaro Murambiza.   Zvakadai, zvimwe zvikwata zvekuEurope zvinosanganisira Arsenal FC yakambopedza mwaka wese wa2003-2004 isina kumbokundwa payakatamba mitambo 49 ndokuhwina mukombe weEngland Premier League apo yakazodanwa zita rekuti “The Invincibles”.	https://www.kwayedza.co.zw/tinotambira-kuhwinha-ngezi/
politics	VaTsvangirai Vanoti Hurumende Ikasachinja Maitiro Nyika Icharamba Iri kuMawere	Vaimbova mutungamiri wehurumende uye vari mutungamiri weMDCT, VaMorgan Tsvangirai, vanoti hurumende inofanira kuvandudza nyaya dzekurima pamwe nekuvhura maindasitiri kuitira kuti hupfumi hwenyika husimukire. Mashoko aya anouyawo apo varimi vazhinji varikuchema nerokuti havasi kuwana zvekushandisa mukurima pasi pechirongwa chehurumende cheCommand Agriculture. Vachitaura neStudio 7 muHarare, VaTsvangirai vati hurumende inofanira kukoshesa nyaya dzekurima sezvo kurima kuriko kwakanyanyobata hupfumi hwenyika. VaTsvangirai vati varimi vanofanira kuwaniswa zvokushandisa mukuita basa ravo paine nguva kuitira kuti vawane goho rakanaka. Vakurudzirawo kuti varimi vakagariswa patsva vapihwe matsamba emapurazi avagere kuitira kuti vakwanise kukwereta mari kumabhanga.. Mashoko aVaTsvangirai aya anouyawo apo varimi vazhinji munyika vari kugunun'una kuti mbeu nefetereza zvavari kupihwa nehurumende pasi pechirongwa cheCommand Agriculture zviri kunonoka kusvika kwavari iyo mvura ichingonaya. Mumwe murimi akatarisana nedambudziko iri ndiAmai Getrude Moyo vanorima vari munharaunda yeBeatrtice avo vanoti dambudziko ravakatarisana naro nderekushaya mukana wekuwana mari yekurimisa. VaTsvangirai vanoti hapana chirikubuda mukurima nekuti vanhu vazhinji vanokwanisa kurima havana kupihwa minda asi vakuru-vakuru muhurumende vachingokumba mapurazi avasingagone kushandisa. Hatina kukwanisa kutaura negurukota rinoona nezvekurima VaJoseph Made kuti tinzwe divi ravo panyaya iyi sezvo nharembozha yavo yanga isiri kudairwa. VaTsvangirai vakurudzirawo kuti makambani akavharwa avhurwe kuitira kuti veruzhinji vawane mabasa. Kurudziro yaVaTsvangirai iyi inouyawo apo sangano rinomirira vashandi reZimbabwe Congress of Trade Unions richiti pane mazana-nemazana emakambani akavharwa muna 2016 zvichitevera kuoma kwaita zvinhu munyika. Izvi zvinouyawo panguva iyo hurumende iri kutadza kugadzira mabasa mamiriyoni maviri nezviuru mazana maviyi akavimbiswa nemutungamiri wenyika VaRobert Mugabe pavaitsvaga rutsigiro pamberi pesarudzo dzemuna 2013. No media source currently available  	https://www.voashona.com/a/zimbabwe-matongerwo-enyika/3657525.html
politics	EU Yoshushikana neHurutungamiri hweNyika yeZimbabwe	Mumiriri wenyika dzemuEurope muZimbabwe,VaPhillipe Van Damme vanoti nyaya dzehuwori dziri kubuda mumapenhau munyika pamwe nekutadza kuita shanduko munyaya dzehupfumi sezvakabvumiranwa kumusangano wakaitwa kuLima, Peru gore rapera zviri kupa chimiro chakaipa kunyika pamwe nekutadzisa vekunze kuzotanga mabhizimizi muZimbabwe. Vachitaura pachirongwa chekucherechedza makore maviri vatanga basa muZimbabwe change chakarongwa neve263 Chat muHarare nemusi weChishanu, VaVan Damme vanoti mwedzi mishomanana yapfuura yaona mapepanhau achiburitsa nyaya dzehuwori mumapazi akawanda ehurumende asi pasina vanhu vari kusungwa kana kutora matanho ekuongorora nyaya idzi. Makukurukota ehurumende anoti VaJonathan Moyo vedzidzo yepamusoro nemutevedzeri wavo VaGodfrey Gandawa vanonzi vakashandisa mari inodarika mazana mana ezviuru zvemadhora zvisina mwero uye kunyange hazvo komisheni inoona nezvehuwori yakada kuvasunga yakarambidzwa kuita izvi nemutevedzeri wemutungamiriri wenyika,VaPhelekezela Mphoko. VaMphoko vakaburitsawo muhusungwa kuAvondale muHarare vakuru vakuru vekambani yeZimbabwe National Road Authority vanosanganisira VaDavison Norupiri avo vaipomrewa mhosva yekuba mazana matanhutu ezvuru zvemadhora. Gurukota rezvemando dzemoto, VaSamuel Undenge varikupomerwawo nyaya dzehuwori vachinzi vakamanikidza kambani yeZESA kupa basa kuna muzvinabhizimisi Wicknell Chivhayo zvechikiribidi. VaVan Damme vatiwo pasi pechibvumirano cheLima hurumende yainge yavimbisa kubhadhara zvikwereti zvayo kuInternational Monetary Fund nekuWorld Bank mwedzi wapfuura usati waperi asi izvi hazvisati zvaitika. Vatiwo hurumende yakavimbisa kugadzirisa nyaya dzehuwori asi huwori huri kutowedzera. Vati zvese izvi zvinoita kuti vekunze vasauye munyika kuzotanga mabhizimisi pamwe nekusimudzira hupfumi. Vati nyika dzeEU dzicharamba dzichibatsira Zimbabwe munyaya dzenzara, hutano nemabasa ebudiriro asi vakati rutsigiro rwakawanda ruchauya chete kana hurumende yagadzirisa zvayakatidza, kutevedza mutemo pamwe nekuremekedza kodzero dzevanhu. Svondo rino vemabhizimisi vemuno vaichemachemawo pamusangano weNational Economic Consultative Forum kuti hurumende inongotaura chete nezvekuti iri kutora matanho ekugadzirisa hupfumi asi pasina zvairi kuita. VaMisheck Gondo vesangano reNational Assocition of Youth Organisations vati maonero aVaVan Damme akafanana nemaonero avo uye zviri pachena kuti hurumende yeZimbabwe iri kutadza kuita zvayakavimbisa. Mumwewo wechidiki, Thembinkosi Rushwaya uyo akasungwa nguva pfupi yapfuura mushure mekuratizira paUniversity of Zimbabwe pamberi pemutungamiriri wenyika,VaRobert Mugabe audza Studio 7 kuti pachinzvimbo chekugadzirisa zvinhu hurumende iri kuwedzera kuparadza hupfumi pamwe nekushungurudza veruzhinji. Kunyange hazvo EU yakabvisa zvirango zvehupfumi kuZimbabwe, vakawanda vapinda mumusangano uyu vanoti kutyorwa kwekodzerp dzevanhu kuri kotowezedzera zvichitevera danho rakatorwe neEU. VaVan Damme vati mukati megore rapfuura sangano iri pamwe nenyiak dzeEU vashandisa mari inodarika zana remamiriyoni emadhora munyaya dzechikafu nehutano. Vanotiwo mukati menguva imwe cheteyo, nyika idzi dzashandisa mari inodarika mamiriyoni makumi mashanu emadhora mumabasa ekuwanisa vanhu mvura yakachena pamwe nemamwe mabasa ebudiriro. VaVan Damme vanoti pane mukana mukuru wekuwedzera rubatsiro munyaya dzehupfumi, budiriro nezvimwe kana hurumende yeZimbabwe ikatevedza chitsidzo chayo cheLima pamwe nekutevedza mutemo, kuvandudza mitemo yavo yemabhizimisi pamwe nekurmekedza kodzero dzenhu. Hatina kukwanisa kubata gurukota rinoona nezvekuburitswa kwemashoko VaChris Mushowe kuti tinzwe divi rehurumende. No media source currently available   	https://www.voashona.com/a/zimbabwe-matongerwo-enyika/3551128.html
business	Vashandi veHurumende Vonyunyuta neKusabuda Pachena kweHurumende Panyaya yeBhonasi	Rimwe sangano revarairidzi, reProgressive Teachers Union of Zimbabwe, PTUZ, rinoti ranyorera kugurukota idzva rezvevashandi nemabasa, Amai Priscah Mupfumira richikumbira kuitaa musangano wechimbichimbi pakati pevashandi vehurumende nehurumende kuti vajekeserwe nezvenyaya yemari dzebhonasi. Danho resangano iri rinotevera kupesana kwemashoko kwarinoti kuri kubva kuhurumende, zvichitevera kusiyana kwemazuva ari kunzi ndiwo achabhadharwa vashandi mari dzavo dzemabhonasi. Svondo rapera vaive mutevedzeri vegurukota rezvevashandi, VaTongai Muzenda vakabuda vachizivisa kuti hurumende yaizobhadhara vashandi vayo vasati vapiwa mabhonasi mwedzi unouya. VaMuzenda vakabva vadzingwa basa neSvondo nemutungamiri wenyika VaRpbert Mugabe. Asi bepanhau reChronicle rinoti Amai Mupfumira vakavimbisa kuti vamwe vashandi vachapiwa mari dzavo mwedzi uno, vanenge vasara vopiwa mwedzi unouya. Asi munyori mukuru wePTUZ VaRaymond Majongwe vanoti hurumende haina zvairi kuita kuti ifambise mashoko aya nenzira kwayo, kunze kwekuzviona mumapepanhau. Hurumende yakazivisa kuti nekuda kwekushaiwa mari yaizopa vashandi vayo mari dzemabhonasi nezvikamu zvikamu. Mauto nemapurisa vanonzi vakatopiwa kare mari dzavo muna Mbudzi. Studio 7 yakundikana kubata Amai Mupfumira kanawo gurukota rezvemari, VaPatrick Chinamasa kuti tinzwe divi rehurumende. Asi VaMajongwe vanoti nhengo dzavo dzicharamwa mabasa temu inouya muna 2015 kana nyaya iyi isina kugadziriswa nekukasika. Hurumende yakazivisa kuti iri kutatarika kuwana mari inoikwanira sezvo iri kuwana mari shoma iri kupinda muhomwe yayo, iyo iri kubva yangoperera kumari dzemihoro yevashandi vayo. No media source currently available VaChinamasa vakatozivisa kuti hurumende ichagumura vamwe vashandi basa nekuti haina mari yekuvabhadhara.	https://www.voashona.com/a/zimbabwe-civil-servants-bonuses-ptuz/2572427.html
politics	Nyaya yeMureza weNyika Yokonzera Mutauro muDare reParamende	Mureza weZimbabwe wakaunza kunetsana mudare reNational Assembly nemusi weChitatu mushure mekunge vange vakabata chinzvimbo chemutauriri wedare iri Amai MArble Chinomona vakaedza kudzinga mudare nhengo mbiri dzeMDC T idzo dzakapinda mudare dzakasungira mureza. Nhengo idzi VaTrevor Saruwaka, naVaGodfrey Sithole dzakaramba kubuda uye dzakabva dzatanga kutambidza vamwe vadzo mureza uyu izvo zvakaita kuti basa rimbomiswa mudare iri. Mureza wenyika wave kufarirwa pamwe nekupfekwa nevakawanda munyika zvichitevera chirongwa chamufundisi Evan Mawarire cheHash Tag This Flag icho chinokurudzira mutungamiriri wenyika VaRobert Mugabe kuti vaite zvavakavimbisa musarudzo nyika musarudzo dza2013 zvekupa vanhu mabasa, kumisa huori uye kugadzirisa hupfumi. Muchokoto watangwa nenhengo yedare iri yeZanu PF, VaOliver Mandipaka avo vakabvunza kuti sei VaSaruwaka NaVaSithole vainge vakasungira mireza muhuro asi dare iri rakapa mutongo neChipiri wekuti mureza uyu haufaniri kusungirwa mudare. Amai Chinomona vakabva vati nhengo dzeMDC T idzi dzibvise mureza asi vaviri avo vakaramba. Amai Chinomona vakabva vaudza mupurisa wedare iri kana kuti Segeant at Arms kuti vaburitse vaviri ava asi varamba kubva vatanga kutambidza mureza kune vamwe vavo. Mukuru wenhengo dzeMDC T mudare iri VaInnocent Gonese vati kusungira mureza kunoratidza kuti vanhu vari kufarira nyika yavo uye kuburitsa nhengo idzi mudare kunenge kuri kutyora kodzero dzavo. Asi Amai Chinomona vakaramba vakaomesa musoro. Mireza yakazobviswa mushure mekunge Amai Chinomona vati vaizomisa basa nhengo dzeparamende dzange dzichiramba kutevedza mutongo wavo. Zvichakadaro, makurukota ese ehurumende akatadza kuuya kuzopindura mibvunzo muparamende izvo zvakaita kuti nhengo dzeMDC dzipopote nekukumbira dare kuti rirange makurukota aya. VaGonese vakati yatova tsika yemakurukota aya yekusauuya kuparamende vakakurudzira kuti varangwe. Asi Amai Chinomona vati vange vaudzwa kuti makurukota aya ainge ari mumusangano wedare remakurukota nekudaro vatevedzeri vavo ndivo vange vakavamiririra. Mune imwewo nyaya, mutevedzeri wegurukota rezvevashandi, VaTapiwa Matangaidze, vasveveredzwa nenhengo dzeparamende kubva kumapato anopikisa mushure mekunge vataura kuti hurumende ichiri kukwanisa kubhadhara vashandi vayo. Vange vachipindura mubvunzo kubva kuna muzvare Jessie Majome veMDC T wekuti sei hurumende iri kutadza kubhadhara vashandi vayo paine nguva. VaMatangaidze vanoti vanoshamiswa nekuti mapato anopikisa ari kushushikana nemari dzevashandi vehurumende kudarika vashandi vacho pachavo. Asi Muzvare Majome nevamwe vavo vati zvinokonzera kuti vashushikane nekuti vanomirira vashandi ava munzvimbo dzavo. Mwedzi wapfuura hurumende yakatadza kubhadhara vashandi vayo uye vakatozotambira mihoro yemwedzi wapera mwedzi uno. Mwedzi uno, hurumende haisati yabhadhara vashandi uye haisati yataura kuti vachatambira rini. No media source currently available  	https://www.voashona.com/a/zimbabwe-matongerwo-enyika/3427700.html
politics	VaTsvangirai Vanoti MDC Ndiyo Chete Inogona Kugadzirisa Hupfumi, Kwete Zanu PF	Mutungamiri webato reMDC, VaMorgan Tsvangirai, vanoti mutungamiri wenyika, VaRobert Mugabe, pamwe nebato ravo reZanu PF mucherechedzo wekutadza kutungamiri nyika vachiti bato reMDC-T rine hurongwa hwakajeka hwekuburitsa nyika mumatambudziko ayiri kana vakapiwa mukana wekutonga. No media source currently available Vachitaura pagungano revatsigiri vavo paMkoba 5 Golf Course muGweru neChina masikati, VaTsvangirai vati hazvichabatsire kuti vanhu vaswere vachishora kana kutukirira VaMugabe sezvo zvave pachena kuti havana zano rekukwanisa kuburitsa nyika mumatambudziko ayakatarisana nawo. VaTsvangirai vati bato ravo rine hurongwa hwakajeka kuburikidza nechirongwa chebato iri chekuwanira vanhu mabasa, kusimudzirwa kwehupfumi pamwe nekugadzirisa chimiro chenyika. Vati hurongwa uhu hune hwaro hwakanaka hwekuunza mabasa munyika. Vati kana vakapinda muhurumende bato ravo richaita kuti munyika muwanikwe mabasa kuburikidza nehurongwa hwekugadzuruddza mitemo inovhiringidza hupfumi hwenyika uye kuita kuti vanhu vane mapurazi vawane ma title deeds. VaTsvangirai vafananidza nyika nemurwere kana kuti munhu anenge akakuvara zvakaipisisa achibuda ropa vakati panguva yehurumende yemubatanidzwa, vakakwanisa kumisa kubuda kweropa uku asi pari zvino hurwere hwadzoka zvekare. VaTsvangirai vati chinhu chinorwadza kuti vechidiki vakawanda vane zera rekuti vangadai vachishanda mumaindasitiri havana kumboziva kuti chinonzi kushanda chii muhupenyu hwavo nekuda kwekuti makambani ari kuramba achivhara uye vanhu vakwanda vave kurarama nekutengesa mumigwagwa. Vatiwo hazvivashamise kuti pane nhaurwa yekuti hurumende iri kuda kudzora mari yemuZimbabwe sezvo isisina nzira yekuramba ichiwana mari yekunze nekuda kwemamiriro akaipa ezvehupfumi, asi vati kudzora mari yemuZimbabwe uku hakuna zvakunonyanyobatsira. VaTsvangirai vati dambudziko guru rakatarisana nenyika ndere kuti kunyange hazvo bato ravo riri iro rine hutsigiri hwakawanda harizi kukwanisa kupinda muhurumende nekuda kwehumbimbindoga hwebato reZanu PF, vakatsinhira danho rebato ravo rekuti harizi kuzopinda musarudzo dzose dzichaitwa munyika kusvikira mitemo inosanganisira yekufambiswa kwesarudzo yagadziridzwa. Pamubvunzo wekuti saka bato ravo richapinda sei muhurumende, VaTsvangirai havana kunyatsobuda pachena vachipa muenzaniso wevatammbi vebhora avo vati havarambe vachiudzwa zvekuita kana vave munhandare. Asi sachigaro weboka revechidiki reMDC-T, VaHappymore Chidziva, avo vataurawo pagungano iri vabuda pachena vakati munguva pfupi iri kutevera, vechidiki vebato iri vachatumira gwaro rekunyunyuta kwavo pamusoro pekushaya mabasa, vakaenderera mberi vachiti vechidiki ava vacharatidzira kana VaMugabe vakasavapa mhinduro inogutsa. VaChidziva vati vechidiki vemuZimbabwe vari parumananzombe sezvo vari kuona nhamo munyika uye vamwe vavo vakanotsvaga raramo kuSouth Africa vave kufa mumhirizhonga iri kuitwa nevanhu vekuSouth Africa kuvanhu vanobva kunze kwenyika iyi. Musangano wanhasi wange wakananga nekuudza vechidiki vasiri kushanda kuti MDC-T ine hurongwa hupi hwekuunza mabasa uye kugadzirisa mamwe matambudziko akatarisana nenyika kana yapinda muhurumende. Bato iri rashandisawo mukana uyu kuti riburitse pachena danho raro rekuti harichapinda musarudzo dzipi zvadzo munyika kusvika mitemo yavandudzwa. VeMDC-T vatorawo mukana wekuzivisa nezvekudzoka kubato iri kwevamwe vatsigiri vaive vambosiya bato iri kusanganisira vaimbove meya weguta reGweru, VaTedious Chimombe, pamwe nevaive mutevedzeri wavo, VaTaurai Demo. Vanoziva zviri kuitika mu MDC-T vanoti bato iri rinofanirwa kuisa misoro pamwe chete, kwete kuita mweya yekufungirana zvakaipa sezviri kuitika mubato iri pari zvino, kana richida kubudirira musarudzo dzichaitwa munyika. Vanhu ava vanoti hapana chinobudirira kana vanhu vasina kubatana uye vachiita muonera pamwe pazvinhu zvavanoita sebato.	https://www.voashona.com/a/tsvangirai-mugabe-zanu-mdc-gweru-shava/2722724.html
health	Hurumende Inokurudzirwa Kuendesa Muzvare Joanna Mamombe kuChipatara	Sangano reWomen's Academy for Leadership and Political Excellence, kana kuti WALPE, uye rimwe rinorwira kodzero dzevanhu pasi rose, reInternational Commission of Jurists (ICJ), ari kukurudzira hurumende yeZimbabwe kuti iendese kuchipatara mumiriri weHarare West mudare reparamende, Muzvare Joana Mamombe, vebato reMDC Alliance, avo vasiri kunzwa zvakanaka kujeri reChikurubi kwavari. Muzvare Mamombe vari kupomerwa mhosva yekutyora mitemo yeCovid-19. Kunyangwe vange vamboendeswa kuchipatara cheParktown nemusi weChina, Muzvare Mamombe vakamanikidzwa kubuditswa muchipatara ichi nevanofungidzirwa kuti vasori kunyangwe vanachiremba vaiti vaifanira kugara muchipatara vachivhenekwa. Sangano reICJ rinoti zvave pachena kuti mutemo wave kushandiswa sechombo chekutsikirira vanopikisa muZimbabwe. Sangano iri rinoti mukusaburitsa Muzvare Mamombe mujeri, hurumende iri kutyora bumbiro remutemo, pachikamu chechimakumi mashanu, kana kuti Article 50(d), chinoti musungwa ane kodzero yekurapwa. Rinotiwo Zimbabwe iri kutyora zvibvumirano neUnited Nations pakubata vasungwa. Tatumira mibvunzo kugurukota rezvemitemo, VaZiyambi Ziyambi, nezvemashoko aya asi vange vasati vapindura pataenda pamhepo. Tatumirawo mimwe mibvunzo yedu kumutauriri weZimbabwe Prisons and Correctional Services (ZPCS), Superintendent Meya Khanyezi, asi vange vasatiwo vapindura. Mukuru wesangano reWALPE, Muzvare Stabile Dewa, vanoti havasi kufara nemabatirwo ari kuitwa Muzvare Mamombe. No media source currently available	https://www.voashona.com/a/zimbabwe-local-and-international-organizations-urge-zimbabwe-govt-to-take-joanna-mamombe-to-hospital/5869583.html
sports	Munzwembiri otungamirira Zim kuWorld Beach Games	  ZIMBABWE Olympic Committee (ZOC) inoti iri kufara zvikuru nekugadzwa kwakaitwa Merit Munzwembiri – uyo akafanobata chigaro chadirector tv production and digital platforms kuZimbabwe Broadcating Corporation (ZBC) – saChef De Mission (CDM) weZimbabwe Bali 2023 Beach Games.   Mitambo yeWorld Beach Games yakaitirwa kuchitsuwa cheBali kuIndonesia kubva nemusi wa5 Nyamavhuvhu kusvika 12 Nyamavhuvhu.   Mushure mekubudirira kwake musarudzo dzakaitwa, bhodhi reZOC nemusi wa15 Gunyana rakazadzikisa kugadzwa kwaMunzwembiri saChef De Mission weZimbabwe Bali Beach Games 2023.   Izvi zvakaitwa zvichifambirana nemitemo uye zvinangwa zveZOC Athletes Development and Support senzira yekuona kuti zvikwata zvemuZimbabwe zvawaniswa rutsigiro rwakakwana kuti zvizokwanisa kupinda mumakwikwi enyika dzepasi rose mugore ra2025.   Munzwembiri ndiye zvekare sachigaro anoona nezvenyaya dzekuenzaniswa kwemikana pakati pevanhukadzi nevanhurume kuZOC.   “Ndiri kufara zvikuru nekusarudzwa kwandakaitwa muchirongwa ichi chemaWorld Beach Games 2023 uye ndiri kuvimbisa kushanda nesimba kuti tisimudzire mureza weZimbabwe munyaya dzezvemitambo,” anodaro Munzwembiri.   “Kuburikidza nemitambo iyi, tine donzvo rekusimudzira chimiro chedu seZOC.”	https://www.kwayedza.co.zw/munzwembiri-otungamirira-zim-kuworld-beach-games/
health	Zvirwere zveManyoka Zvotarisirwa Kuwedzera Kunzvimbo Dzakaparadzwa neDutumupengo	Mukuru mubazi rezvehutano Dr Robert Madyiradima vanoti huwandu wezvirwere zvemanyoka huchawedzera munzvimbo dzakaparadzwa nedambudziko renemafashamu emvura nemhepo kana kuti Tropical Cyclone Idai sezvo kusina mvura yekunwa yakachena kune dzimwe nzvimbo uko kusiri kusvikika parizvino. Dr Madyiradima vanoti chikuru parizvino ndechekuti vanhu vazvichengetedze vakamirira kuwana rubatsiro. Chiremba ava vanoti bazi ravo riri kushanda nebazi reCivil Protection Unit nemamwe mapazi ehurumende mukuyedza kuendesa rubatsiro kune vakakuvara nevarwere. Vanhu vanodarika makumi mapfumbamwe nevasere vanonzi vafa kuChipinge, Chimanimani neMasvingo nekuda kwedutumupengo iri. No media source currently available  	https://www.voashona.com/a/zimbabwe-africa-cyclone-idai/4836337.html
politics	ZESN Inoti Gwaro reVavhoti Ngarigadziriswe	Sangano rinoongorora sarudzo rakazvimirira reZimbabwe Election Support Network rinoti richange richiongorora sarudzo dzemaby-elections dziri kuitwa neMugovera kuMbire, Marondera neEpworth. Asi ZESN inoti pachine zvakawanda zvinoda kugadziriswa zvikuru pakatariswa gwaro revavhoti iro risina kumira zvakanaka parizvino. Gwaro revavhoti ragara richikonzera mutauro wakanyanya munyika panguva yesarudzo. ZESN inotiwo vavhoti vanoda kudzidziswa zvakasimba nenyaya dzezvinodiwa mukuvhota. Mapato makuru anopikisa akaita seMovement for Democratic Change inotungamirwa naVaMorgan Tsvangirai, People’s Democratic Party uye MDC inotungamirwa naVaWelshman Ncube haasi kupinda musarudzo idzi achiti anoda kuti mitemo yesarudzo itange yavandudzwa kusanganisawo nyaya yegwaro revavhoti. Asi veZanu-PF vanoti vanopikisa vasiri kupinda musarudzo vari kutya kukundwa. Sarudzo idzi dziri kuitwa mushure mekushaya kwaVaAmos Midzi vekuEpworth uye kudzingwa mubato kwaVaRay Kaukonde vekuMarondera Central naVaDavid Butau vekuMbire. No media source currently available 	https://www.voashona.com/a/zimbabwe-politics/2963459.html
politics	Bhuku reNhoroondo yaVaEmmerson Mnangagwa Rokonzera Mutauro Mukuru Munyika	Bato reMDC Alliance rinoti bhuku renhoroondo yemutungamiri wenyika, VaEmmerson Mnangagwa, iro rakaparurwa nezuro, harina kuburitsa mabasa akaipa akaitwa naVaMnangagwa munguva yeGukurahundi apo vaive gurukota rezvekuchengetedzwa kwenyika. Mutevedzeri wemutauriri weMDC Alliance, VaClifford Hlatywayo, vanoti pane zvinhu zvakawanda zvisiri mubhuku raVaMnangagwa izvo vati zvinosanganisira zvinonzi zvakaita naVaMnangagwa munguva yeGukurahundi nezvimwe. Mashoko aVaHlatywayo anotevera kuparurwa kwbhuku iri nezuro, iro riri kudaidzwa kuti “A Life of Sacrifice - A Biography of Emerson Mnangagwa,” rakanyorwa nevaimbova nhengo yeMDC yaimirira Bulawayo South muparamende, VaEddie Cross. Vanhu vakawanda vaenda pamadandemutande avo eFacebook neTwitter vachitaura pamwe nekutsoropodza bhuku iri vachiti VaMnangagwa vaifanira kunge vakashandisa nguva yavakatora bhuku iri richinyorwa kugadzirisa hupfumi hwenyika uyewo vamwe vachiti bhuku iri rakanakira kuti veruzhinji vazive nzira dzakafambwa nemutungamiri wenyika. Asi gurukota rezvekuburitswa kwemashoko, Amai Monica Mutsvangwa, vati pane zvakawanda zvekudzidza mubhuku iri. Bhuku iri rinotsanangura hupenyu hwaVaMnangagwa kubva pavakapinda mune zvematongerwo enyika nyika isati yawana kuzvitonga, kusungwa kwavaiitwa munguva yehondo yerusununguko, basa ravakabata muhurumende pasi pehutongi hwemushakabvu VaRobert Mugabe kusvika pari zvino vave mutungamiri wenyika. Mubhuku iri, VaMnangagwa vanotsanangura kusungwa kwavakaitwa nyika isati yawana kuzvitonga kuzere vachiti vakatengeswa nemumwe aive mutungamiri wavo munguva yehondo uye vanotsanangurawo kuti vamwe vavaishanda navo vakavatengesa kuna VaMugabe vachiti vanhu ava vaida kuti vauraiwe zvakazoita kuti vazotiza munyika muna 2017 pakazopindira mauto mune zvematongerwo enyika zvakazokonzeresa kuti VaMugabe vasiye basa. Mutungamiri weDemocratic Party, VaUrayai Zembe, vatiwo chinhu chakanaka kuti mabhuku anyorwe kuitira kuti veruzhinji vagoziva nhoroondo dzevatungamiriri vavo. Kubva parakaparurwa nezuro, bhuku iri rinonzi riri kutengwa zvinoshura mare zvekuti nezuro chete zvinonzi kwakatengwa mabhuku anodarika zviuru makumi makumi mashanu uye riri kutengeswa nemari inoita madhora gumi nemashanu ekuAmerica. No media source currently available    	https://www.voashona.com/a/book-on-zimbabwe-president-mnangagwa-life-come-under-fire-from-opposition-mdc-alliance/5993611.html
business	Mari Yoshomeka Munyika Zvokatyamadza Nyanzvi Dzakawanda	Nyanzvi munyaya dzezvehupfumi dziri kuyambira kuti nyika yananga kumawere uye zvinogona kukonzera kusagadzikana kwenyika sezvo mari mumabhanga iri kuramba ichishaikwa kunyange hazvo hurumende iri kuti iri kugadzirisa dambudziko iri. Gavhuna webhanga guru renyika, VaJohn Mangudya, vakati Zimbabwe yainge yawana mari inosvika mamiriyoni mazana matanhatu emadhora senzira yekugadzirisa dambudziko remari asi vakawanda vanoti zvinhu zvatonyanya kuita manyama amire nerongo. Kunyange hazvo huremu hwemabond notes hwaderera, vemabhizimisi makuru vanoti vari kumanikidzwa kutengesa zvinhu nemutemo wakafanana pamabond notes nemadhora ekuAmerica. Mamwe mabhangi akaita seSteward Bank neStandard Bank ange achibvumidza kuti vanhu vatore mari pamaATM cards kana vari kunze kwenyika mumazuva mashoma apfuura, amira kuita izvi achiti mumabhanga hamuchina mari kunyange hazvo vanhu ava vakaisa mari dzavo mumabhanga acho. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti vemabhizimisi makuru ndivo vave kunyanya kuomerwa nezvinhu sezvo vachisungwa vakasatevera mitemo yeReserve Bank of Zimbabwe. Mashoko aya atsinhirwa nemutevedzeri wemutungamiri wesangano reConfederation of Zimbabwe Industries, VaCallisto Jokonya, avo vati havana zvavangaite kunze kwekutevedzera mutemo. Vaimbova gurukota rinoona nezvemari, VaTendai Biti, vanoti mari mumabhanga hamuchina sezvo hurumende ichiramba ichikwereta mari kumabhanga isingadzosere. Nyaya yekushomeka kwemari iyi yakambopawo kuti mafuta ekubikisa ashaikwe munyika. Asi ikozvino mukuru wesangano reOil Expressers Association, VaBusisa Moyo, vanoti zvave nani. Ko dambudziko iri ringagadziriswe sei chaizvo? VaJokonya vanoti panoda kuti Zimbabwe ikwezve vemabhizimisi vekunze. VaChitambara vanotiwo aya ndiwo maonero avo. Nekuona kuti zvinhu munyaya dzezvehupfumi zvainge zvaenda kumawere, mutungamiri wenyika, VaRobert Mugabe, vakadoma gurukota idzva rezvemari, VaIgnatius Chombo, vachibvisa VaPatrick Chinamasa. Asi VaChitambara vanoti havaone VaChombo vachikwanisa kugadzirisa dambudziko iri. Nyanzvi munyaya dzezvehupfumi dzinoti kunetsana mubato reZanu-PF, uye sarudzo dziriko gore rinouya, zviri kupawo kuti zvinhu zvinetse kugadzirisa sezvo pasina ari kunyatsotarisa zvingabatsira nyika. Kudzamara vakuru muZanu PF nemuhurumende vaisa zvido zvenyika pamberi pezvido zvavo, matambudziko akadai acharamba achiwanda munyika. No media source currently available    	https://www.voashona.com/a/zimbabwe-matongerwo-enyika/4074281.html
business	Makambani eZvicherwa Anoti Haakwanise Kuwedzera Vashandi Mari yeMihoro	Makambani aya anoti akatarisana nematambudziko munyaya dzemutengo wemagetsi, kuwanikwa kwemari yekuwedzera mabasa pamwe nezvimwe zvaanoshandisa zvisiri kuwanikwa. Ongororo yakabuda nemusi weMuvhuro inotarisa mamiriro ezvinhu munyaya dzezvicherwa inonzi “State of the Mining Industry Survey” inoti makambani ose anochera zvicherwa, kusanganisira Anglo Platinum, Caledonia Mining Corporation nemamwe, haakwanise kuwedzera vashandi mari gore rinouya. Makambani aya anoti akatarisana nematambudziko munyaya dzemutengo wemagetsi, kuwanikwa kwemari yekuwedzera mabasa pamwe nezvimwe zvaanoshandisa zvisiri kuwanikwa. Asi vashandi vari kuchema chema vachitiwo zvinhu zvavaomera sezvo mitengo yezvinhu iri kuramba ichiita chamurambamhuru. Gore rapera mari inotambiriswa mushandi yepasi pasi yakawedzerwa kusvika pamadhora mazana maviri ane makumi mana nematanhatu emadhora. Kunyange hazvo vemakambani vari kuti zvinhu zvavaomera, mutevedzeri wegurukota rezvezvicherwa, VaFred Moyo, vakaudza Studio 7 kuti vari kuyedza napose pavanogona kudzikisa mitero kumakambani aya kuti awane chouviri. Asi zvinhu zvinenge zvaramba zvakaitawo manyama amire nerongo sezvo kambani yeZesa yave kuda mari pamberi kubva kumakambani aya kuti ikwanise kubhadhara magetsi ayiri kutenga kuEskom yekuSouth Africa. Hatina kukwanisa kubata mutungamiri weChamber of Mines, VaToendepi Muganyi, sezvo vanzi vange vari mumusangano. Mutungamiri wesangano revashandi reNational Mine Workers' Union of Zimbabwe, VaNdodana Sithole, vanoti vari kushungurudzwa nemashoko ekusawedzerwa mari kwevashandi. No media source currently available  	https://www.voashona.com/a/zimbabwe-matongerwo-enyika/3623856.html
health	Kushungurudzwa kweZvizvarwa zveKunze Zvichirambidzwa Kupinda muZvipatara neChikwata cheOperation Dudula muSouth Africa kwoenderera Mberi	Zvimwe zvizvarwa zveZimbabwe zviri muSouth Africa zvinoti zvinhu hazvichina kumira zvakanaka sezvo nyaya dzekushungurudzwa nezvizvarwa zvenyika iyi dziri kuenderera mberi, kunyange hazvo hurumende dzenyika mbiri idzi dziri kuti dziri kutaurirana. Nhengo dzechikwata cheOperation Dudula, icho chiri kurwisa kuti zvizvarwa zvekunze kweSouth Africa zvibude munyika iyi, dzaenderera mberi nekurambidza vekunze kupinda muzvipatara nemakiriniki zvehurumende zviri muJohannesburg nemuPretoria. Chikwata ichi changa chakamira pamikova yemakiriniki ari muJohannesburg anosanganisira Hillbrow Community Health Centre, uye chinonzi chakatanga kurambidza vekunze kupinda muzvipatara neMuvhuro apo chakavhara mukova wechipatara chikuru cheKalafong Provincial Tertiary Hospital chiri mudunhu re Gauteng. Nhengo dzebato rinopikisa reEconomic FreedomFighters (EFF) dzinonzi dzanga dziri pachipatara ichi neChitatu dzakagarira veOperation Dudula ava kuti vasarambidza varwere kupinda muchipatara ichi. Izvi zviri kuuya mushure mekunge mumwe mukuru wezvehutano mudunhu reLimpopo, Dr. Phophi Ramathuba svondo rapera vanyadzisa chimwe chizvarwa cheZimbabwe chairwara chiri mune chimwe chipatara mudunhu iri vachiti vekunze vari kupedzera vemuSouth Africa mishonga nezvikwanisiro. Studio 7 haina kukwanisa kunzwa divi rehurumende kanawo mapurisa panyaya iyi. Asi chimwe chizvarwa cheZimbabwe chiri muPretoria muSouth Africa, Mufundisi Richard Moyo, avo vari kutevera zviri kuitika, vanoti nhau iyi inhau inosiririsa uye kurwadza kuona zviri kuitwa vekunze nezvizvarwa zvaSouth Africa, uchiona kuti vari kushungurudzwa ava vanenge vari varwere kana vari kuperekedza varwere. Mufundisi Moyo vanoti kunyange hazvo mapurisa ari kuzama kubatsira, havaoni ari kuita zvinoita kuti kushungurudzwa uku kumiswe, vachiti vanopa mhosva yose iyi kuhurumende yeSouth Africa, iyo vanoti haisi kumisa chikwata cheOperation Dudula. No media source currently available 	https://www.voashona.com/a/6724050.html
sports	Tabhadhara zvikwereti zvose: Zifa	  SANGANO rinotungamira nhabvu munyika muno reZimbabwe Football Association (Zifa) rinoti rakapedza kubhadhara zvikwereti zvaro zvese zvaisvika $7 miriyoni kumakambani, mapoka akasiyana pamwe nekuvanhu vakazvimirira.   Achitaura neKwayedza svondo rino, mutevedzeri wemutungamiri weZifa, Omega Sibanda, anoti sangano ravo harisisina chikwereti nemunhu kana kambani zvayo sezvo rakapedza kubhadhara zvose.   Zifa yaive nezvikwereti izvo zvakange zvasvika $7 miriyoni asi gore rino muna Kubvumbi mutungamiri wesangano iri Phillip Chiyangwa akabuda achitaura kuti vakange vasarirwa nechikwereti che$2 miriyoni chete.   “Takapedza kubhadhara zvikwereti zvose zvatainge tinazvo izvo zvaidzorera basa redu kumashure. Iye zvino zvinhu zvave kuchiendeka nekuti takapedza kubhadhara.   “Asi, kana achiripo anoti hatina kumupa mari yake akasununguka kuuya kwatiri otirakidza mapepa ake anotaura kuti tine chikwereti naye toona kuti neatinawo zviri kuenderana here.   “Kana tatarisa tikaona kuti zviri kuenderana tonyorerana pasi toona kuti tobhadharana sei kusvika munhu iyeye tamupa mari yake yechikwereti chake,” anodaro Sibanda.   Nyaya yezvikwereti izvi yakambodzorera nhabvu yemuno kumashure zvikuru izvo zvakaona maWarriors achirambidzwa kuwana mukana wekurwira kuenda kumutambo we2018 World Cup nekuda kwechikwereti chaive neZifa kuna Valinhos uyo akamborairidza maWarriors.   Sibanda anoti parizvino hapana chichavatadzisa kuti basa ravo rifambire mberi nekuti havasisina zvimhingamipinyi zvinosanganisira zvikwereti izvo zvakange zvakavamomotera.   “Iye zvino tave kuchifambisa basa, hapasisina chinotidzorera shure nekuti zvikwereti takapedza kubhadhara. Basa tave kuita takasununguka uye mari yatichange tichiwana tichaishandisa mubasa redu,” anodaro.   Sibanda – uyo achangobva kudzoserwa pachigaro chake kuZifa pamwe chete naChiyangwa – anoti sangano ravo rine hurongwa hwekusimudzira nhabvu yekumaruwa.   “Chinhu chikuru chatiri kuda kushanda kuti chibudirire kuendesa nhabvu kumamisha uko nekumapurazi kune vanhu vakawanda uye vane rudo nenhabvu asi havawaniswe mukana wekuona mutambo uyu saka tinoda kuendesa mutambo kwavari.   “Tinogara tichitaura nenyaya dzegrassroots nguva dzese, kumamisha uko ndiko kwadzinotangira nekuti kune vana vane matarenda uye tarenda ravo rinoda kuonekwa robikwa zvakasimba.   “Saka nhabvu tiri kuenda nayo ikoko uye varairidzi venhabvu vakuru vane mukurumbira vanofanirwa kuendako vachinoshanda nevana,” anodaro Sibanda.	https://www.kwayedza.co.zw/tabhadhara-zvikwereti-zvose-zifa/
business	Bulawayo Inokwidza Mitero Zvakanyanyisa Mubhajeti ra2021	Kanzuru yeguta reBulawayo ichakwidza mitero nezvikamu zvinodarika mazana matatu nemakumi manomwe kubva muzana izvo zvisiri kutambirwa nemufaro nevagari vakawanda. Kanzuru yeguta reBulawayo yazivisa kuti ichakwidza mitero yayo nezvikamu zvinopfuura mazana matatu nemakumi manomwe nezviviri kuna kumaza,kana kuti 372 per cent kubva muna Ndira gore rinouya. Mutauriri wekanzuru, Amai Nesisa Mpofu, vabvuma izvi kuStudio 7 vachiti izvi zvinotevera kutambirwa nehurumende kwesupplementary budget yegore rino yakaitwa nekanzuru muna Gunyana. Kanzuru yakaita bhajeti remadhora 2.7 billion mugore rino ra2020 uye yakaita bhajeti remadhora 17, 1 billion yegore rinouya asi bhajeti iyi haisati yapasiswa nebazi rezvekutongwa kwematunhu. Mukuru wesangano reBulawayo United Residents Association, VaRodrick Fayayo, vaudza Studio 7 parunhare kuti sangano ravo richaita musangano wechimbi-chimbi nenhengo dzaro kuti vaone kuti votora danho ripi, vachiti kukwidzwa kwemitero uku kuchawomesera veruzhinji. Mumwe mugari, VaBrian Maphosa, vati vagari vakawanda vagara vakatoomerwa nehupenyu zvekuti kukwidzwa kwemitero uku kuchaita kuti vakawanda vatadze kubhadhara mitero yavo. Mumwe mudzidzisi wezvidzidzo zvebudiriro, VaFelix Chari, vati kutambirwa kwesupplementary bhajeti yekanzuru nehurumende kunoratidza pachena kuti zvinhu hazvina kumira zvakanaka munyaya dzezvehupfumi. \n\nVati makanzuru ari parumananzombe nekuti anofanirwa kuwana mari yekuita mabasa aanotarisirwa kuita nemazvo asi nekune rimwe divi anofanirwa kubhadharisa mitero inokwanisa kubhadharwa neveruzhinji. Makanzuru emaguta nemadhorobha akawanda munyika anogara achichemachema nerekuti haawane mari yakakwana yekuita mabasa aanotarisirwa kuita nevagari. No media source currently available 	https://www.voashona.com/a/bulawayo-residents-not-happy-with-2021-budget-increase/5703581.html
politics	CCC Yopemberera Kukunda kuBulilima, Zanu-PF Ichiti Bato Iri Haridi Kukundwa Chete	Bato rinopikisa reCitizens Coalition for Change ndiro rakunda musarudzo mbiri panhatu dzemakanzura ekumaruwa dzakaitwa kuBulilima nemusi weMugovera. Mutevedzeri wemutauriri webato reCitizens Coalition for Change VaOstallos Siziba vati kunyangwe painge paine kutyisidzirwa kwakanyanya pamberi pesarudzo idzi, vanhu vakavhotera bato ravo. Mukuru mubazi rezvekuburitswa kwemashoko mubato reZanu-PF VaTafadzwa Mugwadi vati vanokorokotedza vakakunda asi vakati veCCC vakakundwa mune remangwana havafanire kuramba kutambira zvinenge zvabuda musarudzo. Izvi zvakaburitswa nekomisheni inoona nezvesarudzo yeZimbawe Electoral Commission kana kuti ZEC. Sarudzo idzi dzakaitwa mushure mumwe kanzura weZanu-PF afa uye vamwe vaviri vasiya basa. MuWard 16, VaMakhadi Moyo veCCC ndivo vakakunda vakapinda musarudzo vanoti Muzvare Jane Moyo veZanu-PF naVaHitman Ncube veZapu. Muward 1 vakakunda ndiVaEphraim Moyo veCCC, vakakunda VaDalton Moyo, vePPP, VaKossam Ndlovu veZanu-PF uye Amai Lindiwe Nyoni veCGC. VaExperience Dube veZanu-PF vakakunda muWard 14 vachikunda veCCC neZapu. Sangano reZimbabwe Election Support Network kana kuti ZESN raingorora sarudzo idzi rakati vanhu vashoma ndivo vakaenda kunovhota asi richiti izvi zvinowanzoitika musarudzo dzemaby elections. ZEC inoti vanhu vakavhota vanoti darikei zvikamu makumi mashanu kubva muzana.	https://www.voashona.com/a/6731178.html
sports	‘Tagadzirira’ . . . bhora ngaritambwe.	  KUCHANGE kusingadanwe anonzwa svondo rino kunhandare dzinosanganisira National Sports Stadium muHarare, Mandava Stadium (Zvishavane) neBabourfields (Bulawayo) uko zvikwata zvemuPremier Soccer League zvichatatsurana mumutambo weChibuku Super Cup.   Iyi ichave mitambo yekutanga yezvikwata izvi kubva pakamiswa mitambo yose munaKurume gore rapera nechinangwa chekudzivirira kupararira kwechirwere cheCovid-19.   Svondo rino, Kwayedza yakaita hurukuro nevarairidzi vezvikwata zvakasiyana avo vakarakidza mufaro mukuru nekudzoka kwenhabvu.   Murairidzi weFC Platimun, shasha dzePSL, Norman Mapeza anoti nguva yanga yareba vatambi vakangogara.    Mapeza   “Isu semakore ese tinotambira kuti tihwine uye iye zvino tiri kushanda nesimba kuti tigohwina. Asi tiri kutanga patsva nekuti takashandura zvakawanda kuchikwata chedu, vamwe vatambi vakaenda kukauya vamwe. Saka tichafamba nebhora nekuti tinoziva kuti zvimwe zvikwata zvinoda kusvika patiri,” anodaro Mapedza. FC Platinum kana kuti Pure Platinum Play iri muboka reGroup 4 rine zvikwata zvinoti Ngezi Platinum, Triangle neWhahwa. Murairidzi weDynamos FC – Tonderai “Stanza” Ndiraya – anoti nhabvu yadzoka panguva yakanaka chose. Anoti DeMbare yagara inozivikanwa sechikwata chikuru saka mwaka uno vanoda kurakidza nyika yose kuburikidza nekuhwina mikombe yakawanda.   “Zita rekungoti Dynamos chete ihombe uye zvakawanda zvinotarisirwa kubva kwatiri. Saka isu sechikwata tinovimbisa kuti tichashanda nesimba kuti mwaka uno vatsigiri vedu vagofara tahwina mikombe yakasiyana.   “Asi sezvo tange tave nenguva ndefu takangogara, tinokumbira kuvatsigiri vedu kuti ngavatipe nguva kana tikakundikana tinenge takundikana sezvo vakomana vachiri nengura. Asi ndinofara hangu nekuti tiri kutangirana zvikwata zvose sezvo tose tange takagara nguva ndefu,” anodaro Ndiraya.   DeMbare yakaiswa muboka rine zvikwata zvinoti CAPS United, Henrentals, Harare City neZPC Kariba. Iri ndiro rega boka rine zvikwata zvitanhatu sezvo mamwe ese ane zvikwata zvina.   Kuchiti kuBulawayo, murairidzi weChicken Inn — Joey “Mafero” Antipas — anoti chikwata chake hachisati chambohwina Chibuku Super Cup saka vacharwa semvumba gore rino kuti vatore mukombe uyu. Mafero akatungamira maGamecocks mugore ra2015 kuhwina mukombe wePSL.   “Kudzoka kwenhabvu kunofadza uye tiri kutanga nemukombe weChibuku uyo tisati tambohwina sechikwata saka mwaka uno ticharwa semvumba kuti tiuhwine,” anodaro MaGamecocks ari muboka reGroup 2 rine zvikwata zvinoti Bulawayo City, Bulawayo Chiefs neHighlanders.   KuManicaland, murairidzi wechikwata chichangopinda muPSL cheCranborne Bullets — Nesbert “Yabo” Saruchera — anoti ino ndiyo nguva chikwata chavo yange yakamirira.   “Nguva yatange takamirira yazosvika manje, tange takamirira kwenguva ndefu saka tiri kufara uye takagadzirira kusangana nezvimwe zvikwata tigovarakidza kuti isu tauya tichipisa.   “Mumutambo weChibuku Super Cup, vamwe vari muboka redu ngavazive kuti isu tatobudirira kufambira mberi mumutambo uyu. Hatina kupinda kuzozadzikisa mazita kwete asi tinoda kutaridza nyika kuti nhabvu iyi tinotoiziva,” anodaro Saruchera.   MATCH DAY 1 GROUP 1 Caps United FC v Yadah FC Harare City FC v ZPC Kariba FC Herentals FC v Dynamos FC GROUP 2 Bulawayo City FC v Chicken Inn FC; Bulawayo Chiefs FC v Highlanders FC GROUP 3 Tenax FC v Black Rhinos FC Manica Diamonds FC v Cranborne Bullets FC GROUP 4 Ngezi Platinum Stars FC v Triangle United FC	https://www.kwayedza.co.zw/tagadzirira-bhora-ngaritambwe/
health	ZCTU Inoudza Dare Kuti Mushandi Haafanirwe Kumakidzwa Kubayiwa Nhomba yeCovid-19	Sangano revashandi, reZimbabwe Congress of Trade Unions, ZTCU, raenda kumatare nechikumbiro chechimbichimbi chekuti vashandi vasamanikidzwe kubayiwa nhomba dzekudzivirira Covid-19 richiti zviri kuitwa pari zvino zviri kutyora kodzero dzevashandi. ZCTU yaendesa kudare gurukota revashandi, VaPaul Mavima, gweta guru rehurumende, VaPrince Machaya, pamwe nemamwe makambani ari kurambidza vashandi vasina kubayiwa nhomba yeCovid-19 kuenda kubasa. Makambani aya anosanganisira makambani ehurumende anoti NetOne neZimbabwe National Road Administration kozitiwo makambani akaita seWindmill, Zimnat Insurance, SeedCo Zimbabwe pamwe neManicaland State University of Applied Science. Munyori mukuru weZCTU, VaJaphet Moyo, vaudza Studio 7 kuti vaenda kudare mushure mekuwana zvichemo zvakawanda kubva kuvashandi vari kurambidzwa kushanda nekuti havana kubayiwa nhomba dzekudzivirira Covid-19. VaMoyo vati vanhu vane zvikonzero zvakasiyana siyana zvekuti vasabayiwe zvinosanganisira kutoshaya nhomba dzacho. Vatiwo hazvina zvazvinobatsira kuti makambani aya anorambidza vashandi vasina kubayiwa kushanda asi vatengi vemakambani aya vachibvumidzwa kupinda mukambani aya vasina kubayiwa izvo vati rusarura rwunifanuira kumiswa. Vatiwo zvinosuwisa kuti hurumende iri kuramba yakapeta maoko kodzero dzevanhu dzichitsikwa tsikwa. Mutungamiriri wesangano revashandirwi reEmployers Confederation of Zimbabwe, Dr Israel Murefu, vaudza Studio 7 kuti pana nhengo dzavo dziri kutora matanho ekuchetedza hutano hwevashandi. Dr Murefu vati sekuziva kwavo hapana vashandi vari kudzingwa basa nekuti havana kubayiwa nhomba vachiti vari kungonzi vagare kumba kuitira kuti vasaparadzire chirwere ichi kune vaya vakabayiwa. VaMavima vaudza Studio 7 kuti vari kupikisa chikumbiro cheZCTU kudare. Vati kuenda kumatare handiko kungagadzirisa nyaya iyi vachiti hurumende, vashandi nevashandirwi vanofanira kuita nhaurirano dzekugadzirisa nyaya iyi pasi peTripatite Negotiating Forum. Vatiwo zvakakosha kuti vashandirwi nevashandi vataurirane mumakambani avo. Vatiwo denda reCovid-19 riri kupedza vanhu pasi rese uye hurumende haingaregi vanhu vachipera nekuda kwekuti pane vamwe vasingade kubayiwa nhomba dzekudzivirira Covid-19. Dare repamusoro rinotarisirwa kutara zuva rekuti nyaya yeZCTU ichanzikwa rini svondo rinouya. Zimbabwe inoti iri kuronga kubaya vanhu mamiriyoni gumi kana kuti zvikamu makumi matanhatu kubva muzanakuitirakuti Covid-19 isarambe ichipararira munyika.  	https://www.voashona.com/a/zctu-take-employers-to-court-for-forcing-workers-to-be-vaccinated/6010356.html
politics	Mumwe Mudzimai Oparura Bato Idzva reZveMatongerwo eNyika	Mumwe muzvinabhizimusi wekuHwange, Amai Elisabeth Valerio, nhasi vaparura bato ravo rezvematongerwo enyika muHarare vachikurudzira nyika dzekunze kuti dzione kuti sarudzo dzegore rinouya dzaitwa zviri pachena. Vachitaura pavaparura bato ravo nhasi ravari kudaidza kuti United Zimbabwe Alliance, Amai Valerio, avo vane kambani inoita nezvemhuka kuHwange, vati hwaro hwesarudzo hunofanira kuvandudzwa sarudzo dzegore rinouya dzisati dzaitwa kuitira kuti sarudzo idzi dzigoitwa mune zvakanaka. Vatiwo nyika dzekunze dzinofanira kupindira munyaya dzesarudzo idzi kuitira kuti sarudzo dzigoitwa zviri pachena vachiti vane tarisiro yekukunda musarudzo dzegore rinouya. Vaendererera mberi vachitiwo bato ravo riri kushanda zvakasimba munzvimbo ina dzariri kukwikwidza musarudzo dzema by-election kutsvaga nhengo dzeparamende vachiti vari kutarisira kukunda munzvimbo idzi. Bato iri riri kukwikwidza munzvimbo dzinoti Kuwadzana East, Harare East, Mbizo pamwe neKwekwe Central. VaValerio, avo vanoti aka ndekekutanga kupinda munezvematongerwo enyika, vavimbisa kuti vana vese vedzidzo yepasi kana kuti parimary vachange vachidzidza mahara kana bato ravo rikakunda musarudzo degore rinouya. Vati donzvo rebato ravo nderekuvaka nyika yavanoti yawondongwa nehurumende yeZanu PF vakati havasi kuzomirira kutanga vapinda muhutongi kuti vaite izvi. Vati panopera gore rino vachange vavhura makambani makumi matatu zvichaita kuti veruzhinji, zvikurusei vechidiki nemadzimai, vawane mabasa. Amai Valerio vati kana bato ravo rikapinda panyanga richaita kuti zvizvarwa zveZimbabwe zviri kutizira kune dzimwe nyika kunotsvaga mafuro manyoro zvidzoke sezvo vachiti munyika muchange mave nehuchi nemukaka vagadzirisa hupfumi hwenyika. Amai Zvanyadza Mutsigwa vanogara mumusha weDzivarasekwa muno muHarare vati vafara nemashoko aturwa naAmai Valerio pakuparura kwavaita bato ravo reUnited Zimbabwe Alliance kana kuti UZA. Nyanzvi munyaya dzezvemtongerwo, VaRashweat Mukundu, vati hapana chakaipa kuti mapato ezvematongerwo enyika awande munyika vachiti ndizvo zvinoratidza kuti nyika yakasununguka. Asi VaMukundu vati kunyukanyuka kunoita mapato ezvematongerwo enyika kana patarisanwa nesarudzo zvinopa mukana wekuti mapato anopikisa apatsanure mavhoti. Zimbabwe yakatarisana nesarudzo dzemutungamiri wenyika, paramende pamwe nemakanzuru gore rinouya uye Amai Valerio, avo vati vachatora vanhu vese vachishanda navo zvisinei nekuti vanga vari kumapato api, vati pachaitwa sarudzo idzi vachange vaita gadziriro dzakakwana vachiti bato ravo richakwikwidza zvigaro zvose. 	https://www.voashona.com/a/6488220.html
business	Ongororo yeHurumende Inoti Goho reMwaka Uno Rishoma	Gwaro remamiriro ezvinhu munyika panyaya dzechikafu reCrop Assessment Report rinoratidza kuti nyika inofanira kutenga chibage chinosvika zviuru mazana manomwe zvematani gore rino kuti vanhu vasaziye nenzara. Gwaro iri rinoratidza kuti goho rakadzika nezvikamu makumi mana nezvipfumbamwe kubva muzana zvichikonzerwa nekusanaya zvakanaka kwemvura pamwe nemafashamu emvura. Gwaro iri rinoti Masvingo ndiro dunhu rine nzara yakanyanya asi zvinhu zviri nani zvikuru kuMashonaland West ne Mashonaland Central. Gurukota rezvekurima, VaJoseph Made, vati varimi vemapurazi makuru kana kuti ma A2, ndivo vakarima chibage chakawanda chinosvika zvikamu makumi matatu kubva muzana zvichienzaniswa nezvikamu makumi maviri kubva muzana gore rapera. Varimi veminda midiki kana kuti  A1 ndivo havo vane goho rakakura rinosvika zvikamu makumi matanhatu nezvipfumbabwe kubva muzana. Asi kwekuwana chibage kuchagona kunetsa nekuti South Africa inoti inogona kusatengesa chibage nekuti naiyo haina goho rakakwana. Zimbabwe ichange ichikwikwidazanawo kutsvaga chibage nenyika dzakaita seMozambique neMalawi. Zimbabwe inogona hayo kuwana chibage kubva kuZambia ndokunge yawana mari yacho yekutenga. Gurukota rezvekurima muZambia, VaGiven Lubinda, vanoti Zambia yakashura mare mwaka uno pakurima chibage uye inokwanisa kutengesa miriyoni imwe chete yematani echibage. Mutevedzeri wemutungamiri wenyika VaEmmerson Mnangagwa ndivo vanzi nedare remakurukota vave sachigaro wekomiti inoona nezvechikafu. Mukuru wesangano rinobatsira nechikafu reChristian Care, Reverend Stanlus Chatikobo, vanoti zvinhu hazvina kumira zvakanaka munyaya dzechikafu munyika. No media source currently available 	https://www.voashona.com/a/zimbabwe-economy/2748909.html
politics	Mapurisa Orova Madzibaba VeShanduko, Uko Zanu-PF Ichinzi Yoshungurudza veCCC	Bato rinopikisa reCitizens Coalition for Change rinoti munyika maberekera ingwe zvichitevera kushungurudzwa kuri kuita nhengo dzaro kwasara vhiki rimwe chete kuti nyika iende kusarudzo. Sangano remagweta reZimbabwe Lawyers for Human Rights raburitsa padandemutande raro reTwitter kuti VaGodfrey Chidhawu Karembera nhengo yebato reCitizens Coalition for Change (CCC) vanozivikanwa nekuti Madzibaba veShanduko varohwa vari mumaoko emapurisa kukamba yeHarare Central. ZLHR inotiwo vari kupomerwa mhosva yekusazvibata zvakanaka paruzhinji vachinzi vanga vachikurudzira vanhu kuti vavhotere VaNelson Chamisa veCCC. Bazi rezvekubuditswa kwemashoko ratiwo padandemutande retwitwer pari kuitwa tsvakurudzo nezvenyaya yekusabatwa zvakanaka kwaVakarembera vari mumaoko emapurisa. Mutauriri wemapurisa Assistant Commissioner Paul Nyathi vaudza Studio 7 kuti mapurisa ari kuongorora nyaya yekuti VaKarembera varohwa vari mumaoko emapurisa uye imwe nyaya yavari kupomerwa yekuti vange vachitsvaga rutsigiro zvisina mvumo yemapurisa nekunzwiwo vatuka mapurisa pavange vachida kusungwa. Mutauriri weCCC, Muzvare Fadzayi Mahere vatiwoimwe nhengo yavo Amai Thokozile Dube varikuda kutsvaka chigaro chehukanzura kuUmzingwane ward 20 avkarara vachishungurudzwa nevanofungidzirwa kuti vatsigiri veZanu-PF. Mune imwewo nyaya, Bato reZanu PF rinoti rinoda kukunda sarudzo zvakachena uye ishuviro yavo kuti mapato ese ezvematongerwo enyika akwanise kutsvaka rutsigiro murunyararo. Vachitaura pamusangano wavaita nevatori venhau nhasi muHarare, vanoona nezvematongerwo enyika mubato reZanu PF, VaMike Bimha vati bato reZanu PF rinoda kuti mapato ese avachakwikwidzana nawo musarudzo vatsvake rutsigiro vakasununguka huye kusina mhirizhonga. VaBimha vakakurudzira mapurisa kuti aite basa nemazvo mukuferefeta nyaya dzine chekuita nemhirizhonga. Vatiwo bato reZanu PF ririkushandisa sarudzo dziri kutarisirwa munaKurume sechiyero kuona kuti zvirongwa zvehurumende zviri kutsigirwa here. Vaenderera mberi vachiti bato ravo ratotangawo kupa ruzivo kune avo vachange vari panzvimbo dzekuvhoterwa kana kuti mapolling agents. Asi Muzvare Mahere vati muromo hauzarirwe nerwizi sezvo Zanu-PF ichingotaura chete kuti haidi mhirizhonga asi nekune rimwe divi ichiipesvedzera. Nyanzvi munezvematongerwo enyika VaSydicks Muradzikwa vatiwo mamwe mapato munyika haasi kupiwa mukana wekutsvaka rutsigiro. Sarudzo dzemaby-elections dzirikutarisirwa kuitwa musi wa26 Kurume.	https://www.voashona.com/a/6489891.html
business	Mizinda yeZimbabwe Yoendeswa kuMatare eDzimhosva Nekuda kweKukundikana Kubhadhara Mitero	Zvimwe zvizvarwa zveZimbabwe zviri kunze kwenyika zvinoti zviri kushushikana zvikuru nekukundikana kwehurumende kubhadhara mitero yezvivakwa zvairi kushandisa semizinda yenyika munyika dzakawanda. Izvi zvinonzi zvave kukanganisa mafambisirwo emabasa kumizinda iyi, sezvo mina yemizinda iyi yave kuendeswa kumatare edzimhosva munyika dzairi. Mizinda yave kuendeswa kumatare inoti uri kuLondon, uri kuHong Kong, uri kuNew York pamwe nemumwe usina kutaurwa nezita. Zvinhu zvinonziwo hazvina kumira zvakanaka kumizinda yakaita seuri kuBotswana nekuEthiopia, pakati pemimwe iri kutaraika. Munyori mukuru mubazi rezvekudzidzana nedzimwe nyika, VaJoey Bimha neChipiri vakapa mufananidzo unonzi unosiririsa apo vaipupura mamiriro akaita zvinhu kumizinda yenyika kukomiti yeparamende inoona nezvekudyidzana nedzimwe nyika. VaBimha vanonzi vakaudza komiti iyi kuti zvinhu hazvina kumirawo zvakanaka kuvashandi vekumizinda iyi, sezvo vari kutatarikawo kuwana mihoro yavo. Vanonzi vakati vamwe vevashandi ava vakatobuda mudzimba dzehurumende dzavanga vachigara nekuda kwekutadza kubhadhara mitero. Mihoro yevashandi vehurumende vari kunze kwenyika inonzi yave kubva kuboka reSalary Service Bureau, iro rinonzi riri kutatarikawo kuisa mihoro paine nguva. Vamwe vevashandi ava vanonzi vari kuita dambudziko rekuti vazotora mihoro iyi munyika dzavagere. VaBimha vanonzi vakaudzawo komiti iyi kuti panzvimbo yekugadzirisa matambudziko, danho rekuti vashandi vekumizinda vawane mihoro yavo ichibva kubazi rezveupfumi rakatowedzera matambudziko. Zvimwe zvizvarwa zveZimbabwe zviri kukurudzira kuti hurumende ivhare mimwe mizinda, asi sachigaro wekomiti yeparamende iyi vachimirira Makonde VaKindness Paradza veZanu PF, vanoti danho iroro rinogonekwa chete kupasiswa nemutungamiri wenyika VaRobert Mugabe. VaParadza vanoti rimwe dambudziko riri pakuti bazi rezvekudyidzana nedzimwe nyika harina zvivakwa zvaro sezvo zvivakwa izvi zviri pasi pebazi rezvekutongwa kwematunhu. Vanoti komiti yavo ichaedza kusangana negurukota rezveupfumi VaPatrick Chinamasa kuti vaone kuti vangabatsira sei kuti mizinda iyi iwane mari. Vanoti vachasanganawo zvakare naVaKasukuwere kuti vaone kuti bazi ravo ragadzirisa here zvimwe zvezvivakwa zvinonzi hazvichatarisika, zvakaita semuzinda wenyika uri kuEthiopia uyo unonzi unoda kuvandudzwa. No media source currently available 	https://www.voashona.com/a/zimbabwe-politics-embassies-foreign-affairs-paradza/3566994.html
politics	Veruzhinji Voshora Makurukota Akadomwa naVaMnangagwa	Veruzhinji munyika vashora mutungamiri wenyika VaEmmerson Mnangagwa nekudoma vari muchiuto pamwe nevanhu vagara vari muhurumende yevaimbova mutungamiri wenyika VaRobert Mugabe, kuti vapinde mudare remakurukota ehurumende, vachiti hapasisina tarisiro yekuti zvinhu zvichanaka munyika. Vataura neStudio 7 muHarare vanoti havasi kufara nekudomwa kwakaitwa makurukota ehurumende naVaMnangagwa nemusi weChina, vachiti vazhinji vevanhu ava vanhu vaiva muhurumende yaVaMugabe iyo yavari kupomera mhosva yekuondomora hupfumi hwenyika. Mumwe wevanhu ava ndiVaJeffrey Chaitezvi avo vanoti zvave pachena kuti VaMnangagwa vari pasi pemauto. Izvi zvatsinhirwa naVaFrancis Machimbidzofa avo vanoti vanoona sekuti VaMugabe vaitova nani pamatongero avo pana VaMnangagwa. VaCrispen Garatsa vanoti kudomwa kwaitwa Major General Sibusiso Moyo segurukota rinoona nezvekudyidzana nedzimwe nyika kunoburitsa pachena kuti zvakaitwa nemasoja pakubviswa kwaVaMugabe kwaitova kutora masimba nechisimba kana kuti coup de tat. VaMoyo, avo vaibuda pachivhiti vachizivisa zvaiitwa nemasoja pakutorerwa masimba kwakaitwa VaMugabe mazuva apfuura, ndivo vakambotungamira mauto eUnited Nations kuSomalia uye vari zvakare murume wemutongi wedare repamusoro Amai Loice Matanda Moyo. Muzvare Rutendo Kandengwa vanotiwo havasi kufara nekushomeka kwemadzimai mudare remakurukota iri. Nyanzvi munyaya dzezvematongerwo enyika VaSydney Chisi avo vaimboshanda nesangano reYouth Initiative for Democracy in Zimbabwe, avo vave kushanda vakazvimirira, vanoti chave kutodikanwa ndechekuti veruzhinji vashandise sarudzo dzegore rinouya kudzosera masimba kuvanhu vachiti nyika yave muhutongi hwevari muchiuto. Zvichakadai, mashoko atiri kutambira anoti VaMnangagwa vachazivisa munguva pfupi iri kutevera kuti vachange vari vatevedzeri vavo ndivanaani. Vane ruzivo nezviri kuitika mukuumbwa kwehurumende vanoti mukuru wemauto VaConstantino Chiwenga naVaTshinga Dube ndivo vakatarisirwa kudomwa naVaMnangagwa sevatevedzeri vavo. No media source currently available Tiripanyaya imwe chete iyi, vanoongorora zvematongerwo enyika vachidzidzisa pa Tswane University of Technology mu South Africa, Doctor Ricky Mukonza, vanoti makurukota akasarudzwa nava Mnangagwa haapi vanhu tarisiro yekuti zvinhu zvichashanduka. Vanotizve mapato anopikisa anofanira kutsvaka mutungamiri wechidiki kuti vachishanda nesimba kuti Zimbabwe iponeswe. No media source currently available 	https://www.voashona.com/a/zimbabwe-president-mnangagwa-criticised-for-choice-of-cabinet-ministers/4144968.html
sports	Tanganda Half Marathon yoitwa	  KUCHANGE kusingadanwe anonzwa svondo rino kwaMutare uko shangwaiti dzekumhanya, kusanganisira dzinotarisirwa kubva kunyika dzekunze dzakadai seSpain, dzichakwikwidza mumujaho weAnnual Tanganda Half Marathon.   Shasha dzemarathon dzinodarika 700 dziri kutarisirwa kukwikwidza mumujaho wegore rino uye dzinosanganisira Misheck Sithole – uyo akahwina mujaho wevarume naRudo Mhonderwa akahwina kuvanhukdzi gore radarika.   Operations manager wekambani yeTanganda Tea, iyo iri kukotsvera mujaho uyu – Farai Garayi – anoti vari kutarisira dzimwe shasha dzekumhanya dzichabva kunze kwenyika.   “Gore rega rega tiri kugara tichitambira nhare kubva kunze kwenyika dzeshasha dzinomhanya marathon dzinoda kuuya kuzokwikwidza mumujaho uyu. Izvi zviri kurakidza kuti mujaho uyu uri kukura uye unofarirwa zvikuru.   “Saka isu sekambani tinovimbisa kuti makore anotevera ticharamba tichingoronga mujaho uyu,” anodaro Garayi.   Anoti gore rino kuri kuuya shangwiti dzemarathon dziri kubva kuSpain kuzokwikwidza mumujaho uyu.   “Kutaura kwandiri kuita kuno uku pane vanomhanya vekuSpain vakatonyoresa kuti vari kuuya kuzokwikwidza mumujaho uyu, zvinorakidza kuti wave mukuru uye unoteverwa pasi rose,” anodaro.   Shasha yemujaho wewiricheya Edmund Makutya – uyo anove kaputeni weTeam Zimbabwe – anoti mujaho weTanganda Half Marathon wakakosha chaizvo sezvo uchivabatsira mukuita gadziriro dzavo apo vanozoenda kunokwikwidza kunze kwenyika.   “Mujaho uyu wakatinakira isu nekuti tinogara tichienda kunokwikwidza kunze kwenyika saka tinoushandisa kuita gadziriro dzedu ndosaka tichiukoshesa uye tichienda gore negore kunokwikwidza,” anodaro Makutya.   Mujaho uyu wakareba makiromita 21 uye unomhanywa muMvuma road uchizoperera paMutare Sports Club.	https://www.kwayedza.co.zw/tanganda-half-marathon-yoitwa-2/
business	VaMzembi Votsvaga Rutsigiro rweKutungamira UNWTO muAmerica	Gurukota rinoona nezvekushanyirwa kwenyika VaWalter Mzembi vari muNew York kumuzinda weUnited Nations nemutungamiri wenyika VaRobert Mugabe vachiyedza kutsvaga rutsigiro rwekuti vaite munyori mukuru wesangano reUnited Nations World Tourism Organization kana kuti UNWTO. VaMzembi vanoti vakatotambirwa neAfrican Union, SADC pamwe chete nehurumende yeZimbabwe. African Union yakatambira VaMzembi pamusangano wakaitirwa kuKigali, Rwanda. VaMzembi vakadomwa kuita gurukota rezvekushanyirwa kwenyika muna 2009 vachibva vasarudzwa kupinda muexecutive council yeUNWTO. Kubvira zvakaumbwa sangano iri muna 1975 hapana munhu wemuAfrica ati amboritungamira. VaMzembi vakashora zvimwe zvizvarwa zveZimbabwe zviri kuratidzira panze pemuzinda weUnited Nations vachiti zviri kusvibisa zita renyika. Zvizvarwa zveZimbabwe izvi zvinoti hazvisi kufara nematongero emutungamiri wenyika VaRobert Mugabe. No media source currently available   	https://www.voashona.com/a/zimbabwe-matongerwo-enyika/3519184.html
business	Varairidzi, VanaChiremba, naVanaMukoti Voramwa Mabasa	Sangano rinomirira vadzidzisi vekumaruwa reAmalgamated Rural Teachers Union of Zimbabwe kana kuti ARTUZ rinoti nhengo dzaro zhinji hadzina kuenda kumabasa nhasi zvichitevera kurudziro yesangano iri yekuti varairidzi vasaende kumabasa vachitsutsumwa kuhurumende nemari dzemihoro. ARTUZ inoti nhengo dzayo dzakawanda nhasi dzaswera dzichidziya mushana kudzimba dzisiri pabasa zvichitevera kurudziro yesangano iri yekuti nhengo dzaro dziramwe mabasa kubva nhasi kusvika neChishanu nepamusana pekushomeka kwemari dzemihoro dzavari kutambiriswa nehurumende. Sachigaro weARTUZ mudunhu reHarare, VaMunyaradzi Masiyiwa vaudza Studio 7 kuti vadzidzisi vasina kuenda kumabasa nhasi vanodarika zvikamu makumi mana kubva muzana. Mutungamiri weARTUZ, VaObert Masaraure vatiwo vachatora matanho akasimbarara kana hurumende ikaramba yakaisa zvimiti munzeve isiri kuda kuvabhadhara nemadhora ekuAmerica. Zvichakadai, mumwe mubereki ane mwana anodzidza pane chimwe chikoro chiri kuGoromonzi mudunhu reMashonaland East, Amai Tinotenda Kahari, vaudza Studio 7 kuti hurumende inofanira kugadzirisa nhuna dzevarairidzi nekukasika kuitira kuti vana vasarasikirwe nedzidzo. Zvichakadai, mutungamiri werimwe sangano revadzidzisi reProgressive Teachers Union of Zimbabwe, VaTakavafira Zhou, vati nhengo dzesangano ravo dzichatangawo kuramwa mabasa svondo rinouya. VaZhou vati sePTUZ vachataurawo nevemamwe masangano anomirira vashandi vose vehurumende kuti vaite muonerapamwe sechuma chemuzukuru. Mutungamiri weZIMTA VaRichard Gundani vanotiwo havasi kufara nemari dzavari kutambiriswa. Zvichakadai, gurukota rezvedzidzo, VaPaul Mavhima vaudza Studio 7 parunhare kuti homwe yehurumende yakabooka zvekuti hurumende haikwanise kubhadhara varairidzi nemari yekunze kana kuvawedzera maRTGS parizvino. Vati zvakawanda zvine chekuita nekuwedzerwa kwemari dzemihoro yevashandi vehurumende tibvunze kugurukota rezvemari VaMthuli Ncube avo vatisina kukwanisa kubata panharembozha yavo. Mutauriri weHealth Apex Council VaPanganai Chivese vanoti vanachiremba, vanamukoti nevamwe vashandi vehurumende vatotanga kuramwa mabasa nezuro. Vati vashandi vakawirirana kuenda kumabasa kaviri pazuva asi vachiita zvekuchinjana. Vayambira kuti hurumende ikasagadzirisa zvichemo zvavo havasi kuenda kubasa vose svondo rinouya. Vati health Services Board iyo tisina kubata yati hurumende yakanzwa chichemo chavo uye iri kuyedza kuchigadzirisa. Sangano rinomirira vashandi munyika reZimbabwe Congress of Trade Unions kana kuti ZCTU rinoti mushandi anotambira mari iri pasipasi anofanira kutambiriswa mazana matanhatu emadhora ekuAmerica sezvo zvinhu zviri kuramba zvichiwedzerwa mutengo muyika. No media source currently available  	https://www.voashona.com/a/varairidzi-vanachiremba-navanamukoti-voramwa-mabasa-/4964232.html
sports	Murairidzi weMorocco Walid Regragui Opinda Munhoroondo yeWorld Cup	Murairidzi wechikwata cheMorocco, Walid Regragui nezuro akapinda munhoroondo yekuva murairidzi wekutanga kubva muAfrica akakwanisa kusvika kumakotafainari emutambo weWorld Cup. Izvi zvakatevera kurova kwakaita Morocco nyika yeSpain 3-0 mumapenereti mushure mekunge nyika idzi dzaita mangange 0-0 kumakwikwi eFIFA World Cup kuQatar. Murairidzi kubva muAfrica akatanga kusvika muchikamu chechipiri kana kuti Round of 16 ndiStephen Keshi wekuNigeria muna 2014. Asi varairidzi vekunze vakapinda mumakotafainari vanoti Valeri Nepomniach wekuRussia airairidza Cameroon muna 1990. Chikwata cheCameroon ichi chainge chine vatambi vakaita saFrancois Oman-Biyik Roger Miller naCyrille Makanaky. Muna 2002, Bruno Metsu wekuFrance akaita zvimwe chete nechikwata cheSenegal chainge chine vatambi vakaita seEl hadji Diouf. Ainge apedzisira kusvika mumakotafainari nenyika yemuAfrica ndi Milovan Rajevac akatungamira Ghana muna 2010. Ghana ndiyo yaive nemukana mukuru wekupinda mumasemifainari asi yakaburitswa mushure mekunge Luis Suareze weUruguay abata bhora rainge rave kugohwa mutambo wave kusvika kwamvura yacheka makumbo nemaoko. Ghana yakabva yatadza kunwisa penereti ichibva yazodyiwa mumapenereti akatevera. Mumakwikwi aya, nyika dzose dzemuAfrica dzakakwikwidza dzainge dziine varairidzi kubva kunyika dzemuAfrica.	https://www.voashona.com/a/6865287.html
health	Vanhu Vafa neCovid-19 muZimbabwe Vadarika Zana	Vanhu vafa nechirwere cheCovid-19 munyika vave zana nevaviri kana kuti 104. MuHarare muri imo mune vanhu vakawandisa vafa nechirwere ichi vanosvika makumi mashanu nevashanu kana kuti 55. Bulawayo ndiyo iri kutevera pavanhu vafa vanosvika makumi maviri nevatatu. Dunhu reMasvingo chete ndiro risina kana munhu mumwe chete ati afa nechirwere ichi. Vanhu vabatwa nechirwere ichi munyika vadarika zviuru zvina nemazana mashanu ane makumi manomwe nemashanu kana kuti 4, 575. Vapora vachidarika chiuru chimwe chete nemazana mana ane gumi nevatanhatu kana kuti 1,416. Nyanzvi munyaya dzezvehutano Dr Brighton Chireka vanoti havo vanhu vazhinji vanopora kunyangwe vamwe vashoma vachida kuzoendeswa kuchipatara. No media source currently available Dr Chireka vatiwo kudziya muviri, kurutsa, kutonhorwa zvakanyanyisa, kubvunda nezvimwe munongedzo wekuti munhu anogona kunge abatwa nechirwere ichi. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika miriyoni imwe chete vabatwa nechirwere ichi muAfrica. Vafa vadarika zviuru makumi maviri nemaviri ane mazana mapfumbamwe nevatatu kana kuti 22, 903. Vanhu vapora vadarika zviuru mazana masere nemakumi maviri kana kuti 720, 000. Huwandu hwevanhu vabatwa nechirwere checoronavirus pasi rose hwadarika mamiriyoni gumi memapfumbamwe ane zviuru mazana matanhatu kana kuti 19, 6 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana ne makumi matanhatu nemaviri kana kuti 162, 000. Pasi rose vanhu vafa nechirwere ichi vadarika zviuru mazana manomwe nemakumi maviri nemanomwe ane mazana mashanu kana kuti 727,000. Vapora pasi rose vachidarika mamiriyoni gumi nerimwe nezviuru mazana mapfumbamwe kana kuti 11,9 million. 	https://www.voashona.com/a/vanhu-vafa-necovid-19-muzimbabwe-vadarika-zana/5536632.html
business	Masvingo Yotarisana neNzara Inotyisa Sezvo Mvura Yarambira Mudenga	Vamwe varimi mudunhu reMasvingo nemamwe matunhu vanoti vatarisana nenzara yakaoma sezvo pasina chichabuda muminda mavo sezvo zvirimwa zvakapera kutsva apo mvura yarambira mudenga, Varimi vataura neStudio 7 mumaruwa ekwaGutu, Mwenezi, Zaka, Chivi pamwe neNemanwa vanoti kunyange mvura ikauya hapana chavachawana\nnekuti zvirimwa zvakatotsva sezvo mwedzi wese waKukadzi wakapera kusina kumbonaya kusvika parizvino. Mumwe murimi wemudunhu reNemamwa , VaHenry Makusha, vanoti vakatarisana nenzara yakaoma gore rino sezvo vasina kana chekunhonga mumunda mavo.\n\nIzvi zvatsinhirwa naAmbuya, Rosina Gonese, vemuraini rekwaMakonese, kwaGutu, avo vati gore rino chero Mhunga neRukweza izvo zvisingadi mvura yakawanda zvakatsvawo.\n\nMumwe murimi wekuMwenezi, VaCuthebert Mashoko, vati kunze kwezvirimwa zvipfuwo zvakaita semombe zvirikufawo nekushaikwa kwemvura yakakwana\npamwe nezvimwe zvirwere zvakaita seJanuary Disease.\n\nHurumende inoti chirwere cheJanaurary disease chauraya mombe dzinopfuura mazana mana munyika kubva gore richitanga.\nVamwe varimi vanoti nemamiriro akaita mamiriro ekunze hapana chavachatarisisa uye vanotarisira kuti hurumende ichadeedzera kuti gore rino igore renzara pachinenguva vanhu vazowane rubatsiro. Studio 7 haina kukwanisa kubata gurukota rezvekurima munyika, Dr Anxious Masuka, kuti tinzwe divi divi ravoo pamamiriro akaita zvirimwa munyika sezvo nhare yavo yange isiri kudairwa. Asi munyori mukuru mubazi rinoona nezvekufambiswa kwemashoko munyika, VaNick Mangwana, vanyora padandemutande ravo reTwitter kuti hurumende yavekutanga chirongwa chekushandisa ndege dzinopfapfaidza mushonga mumakore kana kuti cloud seeding kuti mvura inaye ibatsire zvimwe zvirimwa zvisati zvanyanya kutsva. Mukuru webasa musangano rinomirira varimi munyika reZimbabwe Farmers Union(ZFU), VaPaul Zakariya, vanoti zvirimwa zvave kutsva munyika kunyanya munzvimbo dziri kumatunhu eMasvingo, Matebleland South neManicaland.\n\nSangano reFamine Early Warning Systems Network (FEWSNET) rinoti zvirimwa zvizhinji munyika zviri kutsva nezuva uye vanhu vanoda chikafu vachawedzera munyika gore rino.\nFEWSNET inoti hurumende pamwe nemasangano akazvimirira vanotarisira kubatsira vanhu vanosvika mirioni imwe chete nezviurru mazana mashanu kubva muna Ndira kusvika kupera kwaKurume. Sangano iri rinoti gore rino goho rechibage richatengeserwa bazi reGrain Makerting Board(GMB) richadzika kubva pamatani zviruru mazvana mapfumbamwe nepfumbamwe 990 000 metric tonnes.	https://www.voashona.com/a/6473991.html
sports	Malawi yapinda mu’Round of 16′	  APO maWarriors ari kudzoka kumusha mushure mekuburitswa mumutambo weAFCON, zvimwe zvikwata zvainge zviri muboka rimwe chete nechikwata chenyika ichi reGroup B zvinoti Malawi, Guinea neSenegal zvose zvabudirira kuenda muRound of 16 yemakwikwi aya.   Malawi yabudirira kuenda muRound of 16 zvichitevera kukunda kwayakaita Zimbabwe apo yakahwina 2-1 nemusi weChishanu svondo radarika uye nekuita mangange 0-0 neSenegal mumutambo uyo yakapotsa nepadiki yahwina apo yakazonyimwa pena mushure mekupindira kweVideo Assistant Referee (VAR).   CAF yazivisa nezvekubudirira kweMalawi kuenda kuRound of 16 apo yanyora padandemutande rayo reTwitter ichiti, “Nhoroondo. Chikwata cheMalawi chabudirira kuenda ku#TotalEnergiesAFCON knockout stages kekutanga munhoroondo yacho. Izuva rakakosha zvikuru kunyika yose.”   MaWarriors – ayo akapedza ari pasi muboka rawo – ane zvibodzwa zvitatu uye ari kutarisirwa kusvika munyika achibva kuCameroon.	https://www.kwayedza.co.zw/malawi-yapinda-muround-of-16/
sports	MaWarriors 9 vane Covid-19	SANGANO reZimbabwe Football Association (Zifa) razivisa kuti rambomisa gadziriro dzechikwata chenhabvu chenyika chemaWarriors dzekuenda kumakwikwi eAfrican Nations Championship (CHAN) zvichitevera kubatwa kwakaita vatambi vacho vapfumbamwe nechirwere cheCovid-19.   Muchinyorwa chakatumirwa neZifa, competitions manager ari zvekare mukushi wemashoko wesangano iri – Xolisani Gwesela – anoti vatambi vose vemaWarriors vainge vakasarudzwa kupinda muchikwata chaZdravko Logarusic nemusi weMuvhuro vakaongororwa pavakadzoka kubva kuzororo reKirisimasi zvikaonekwa kuti vapfumbamwe vavo vane chirwere ichi.   “Tichitevedzera mitemo, vatambi vose nevaraidzi vacho vakavhenekwa nemusi weMuvhuro (28 Zvita) vachibva kuzororo reKirisimasi ndokuonekwa kuti vapfumbamwe vavo vane Covid-19,” anodaro. Gwesela anoenderera mberi achiti vose vaonekwa kuti vane denda iri vaziviswa uye vave kutevedzera mitemo yeWorld Health Organisation (WHO) vachimbogara kwavo voga.   Kunyangwe zvazvo vatambi vane chirwere ichi vasina kudomwa nemazita, Gwesela anoti chikwata chemaWarriors chicharamba chiri mukembi asi chisingaite gadziriro.   Mitambo yeCHAN, iyo iri kutambirwa kuCameroon, ichatanga musi wa16 Ndira 2021 uye maWarriors ari muboka reGroup A rine zvikwata zvinoti Burkina Faso, Cameroon neMalawi.   Zvichakadai, kuMalawi, chikwata cheNyasa Bullets icho chinorairidzwa naKalisto Pasuwa kusvika pari zvino vatambi vacho 11 vabatwa vaine Covid-19.	https://www.kwayedza.co.zw/mawarriors-9-vane-covid-19/
sports	MaChevrons orongera Sri Lanka	   CHIKWATA chenyika checricket chemaChevrons chiri kuSri Lanka uko chichasangana nechemaLions mumitambo mitatu yeICC Men’s Cricket World Cup Super League.   Mitambo iyi yeOne Day International ichatanga nemusi weSvondo uye mimwe ichizotambwa musi wa18 na21 Ndira kunhandare yePallekele International Cricket Stadium kuKandy.   MaChevrons ari kufanirwa kuhwina mitambo iyi yeSuper League sezvo ichizovabatsira kuti vagobudirira kuenda kumutambo we2023 ICC World Cup uyo uchaitirwa kuIndia.   Murairidzi wemaChevrons, Lalchand Rajput, anoti ane chivimbo chekuti chikwata chake chinogona kukunda Sri Lanka uye mitambo iyi yakavakoshera.   “Mitambo yose iyi yakatikoshera nekuti Super League ndiyo ichazivisa vachabudirira kamwe chete vasingazonotambe mimwe mitambo, saka zvakakosha kuti tigadzirire totanga zvakanaka.   “Ndiri munhu anozvitemba uye ndinoziva kuti Sri Lanka togona kuikunda tichitarisa kuti takave nemutambo wakanaka tichitamba mutambo wePro50,” anodaro.   Kusvika pari zvino, maChevrons akwanisa kutamba mitambo mipfumbamwe asi akangohwina miviri chete, akakundwa mitanhatu uye ndiwo akasenga ari pasi muboka reSuper League.   Rajput, uyo anove chirwara chenyika yeIndia, anoti matambiro ange achiita chikwata chake haasi kufadza nekudaro vanofanirwa kutokunya masokisi avo.   “Hatina kutanga zvakanaka mumutambo uyu, asi ndinoziva kuti nevatambi vatinavo – avo vange vachitamba zvinonwisa mvura muPro50 – tichatamba zvakanaka patiri kusangana neSri Lanka,” anodaro.   Zvakadaro, Rajput anonzi paakasvika kuSri Lanka achibva kuIndia akabatwa nedenda reCovid-19 ndokumboiswa kunzvimbo yake oga kwemazuva matatu senzira yebio-secure bubble iyo iri kushandiswa panotambwa mitambo yecricket kunyika dzose.	https://www.kwayedza.co.zw/machevrons-orongera-sri-lanka/
politics	Sangano reMagweta reZLHR Rinobatsira kuNunura Vanhu Vaive muMatare eDzimhosva	Sangano remagweta anorwira kodzero dzevanhu, reZimbabwe Lawyers for Huan Rights, rakazivisa nezuro kuti rakakwanisa kuburitsa muhusungwa murume wekuChipinge, VaTawanda Muzanya, avo vakanga vapedza mazuva maviri vari muhusungwa vachipomerwa mhosva yekutuka mutungamiri wenyika, VaEmmerson Mnangagwa. VaMuzanya vanonzi vakati mutungamiri wenyika vanoita zvehuwori uye vauraya nyika. VaMuzanya, avo vari kumirirwa naMuzvare Peggy Tavagadza, vakanzi vabvise mari yechibatiso inoita madhora emunyika zviuru zvishanu uye vange vachizvitaridza kumapurisa epa Chisumbanje Police Station kamwechete mushure memasvondo maviri oga oga. Sangano iri rinoti magweta aro ari kumirirawo madzimai matatu anoti Benevolence Taguta naTracy Mutiwekuziva vesangano re TIZim pamwe naLisa Mataka wesangano reShamwari yeMwanasikana, avo varinoti vakasungwa kuChitungwiza neChina vachipomerwa mhosva yekuita musangano vasina mvumo yemapurisa. Vatatu ava vainzi vakaendeswa kukamba yemapurisa yeHarare Central Police Station kudivi reLaw and Order, uye hatina kukwanisa kunzwa kuti vachamiswa mudare riinhi. KuChinhoyi, Zimbabwe Lawyers for Human Rights inoti yakakwanisa neChina chakare kununura mutori wenhau anoshanda akazvimirira, Nunurai Jena, uyo anga ave nemakore maviri achitongwa nemhosva yekutuka mapurisa achinzi akavati vanoita zvehuwori. Jena, uyo akasungwa muna Kubvumbi 2020 akachenurwa nemutongi wedare ramejasitiriti Amai Chido Garwe, avo vakawana asina mhosva. Jena aimirirwa negweta VaKudzai Choga.	https://www.voashona.com/a/6591790.html
sports	Covid yakanganisa karate	  SANGANO reZimbabwe Karate Union rinoti kumiswa kwakaitwa mitambo yakasiyana nekuda kweCovid-19 kwave kukonzeresa kuti vamwe vechidiki varase hunhu sezvo vachiswera vachingodzengerera mumigwagwa.   Mutevedzeri wemutungamiri weZKU, Shihan Tawanda Mufundisi anoti hupenyu hwevatambi vekarate vazhinji hwakakanganiswa zvikuru sezvo vachirarama kuburikidza nemutambo uyu.     Anoti mitambo yakaita sekarate inobatsira vechidiki kuti vagone kuzvibata muhupenyu hwavo uye kuvafundisa kuti vasiyane nezvinodhaka.   “Tine vechidiki vakawanda vatange tichishanda navo tichifundisa karate asi iye zvino tave kuvatyira nekuti kumiswa kwakaitwa mitambo uye kuvharwa kwemagym vave kuswera vachingodzungaira mumigwagwa.   “Mitambo iyi yaishandiswa senzira yekubatsira vechidiki kuti vabve mumigwagwa vasaswere vachingomberereka nekuti ndipo vanopedzisira vave kufurirana kuita zvenhando, mongoziva vechidiki kana vakaswera vasina zvekuita panoitwa mabasa makuru ipapo,” anodaro Shihan Mufundisi.   Anoenderera mberi achiti sesangano, vakanyorera kuHurumende vachikumbira mvumo yekuti vavhure madojo vatange kuita gadziriro dzavo dzekarate asi vasingaronge mitambo.   Anoti mutambi wekarate anofanirwa kugara achiita gadziriro dzake nguva nenguva sezvo mutambo uyu uchidzidzisa kuzvibata uye kuzvininipisa.   “Mutambi wekarate anofanirwa kugara ari mudojo achiita gadziriro dzake, mutambo uyu unobatsira zvakawanda zvinosanganisira kuzvibata chaiko.   “Isu vamwe tairarama kuburikidza nekukwikwidza uye kumbopihwa mabasa ekushanda ekuchengetedza vanhu asi zvese zvakaenda mudondo nekuti coronavirus yakauya, shuwa yakatiurayira basa,” anodaro.	https://www.kwayedza.co.zw/covid-yakanganisa-karate/
