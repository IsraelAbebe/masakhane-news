category	headline	text
business	Virusi vya corona: Makubaliano ya kupunguza uzalishaji mafuta yafikiwa: Je hili litamaliza mvutano wa bei?	"Wazalishaji na washirika wa nchi zinazouza mafuta wamekubaliana kufikia makubaliano na kupunguza uzalishaji kote duniani kwa takriban asilimia 10 baada ya hitaji kupungua pakubwa kwasababu ya amri ya kusalia majumbani kama njia moja ya kukabiliana na virusi vya corona. Makubaliano hayo yaliyofikiwa Jumapili kupitia mkutano uliofanyika kwa njia ya video, ni ya kwanza kupunguza uzalishaji mkubwa wa mafuta ambayo hayajawahi kufikiwa siku za nyuma. Shirika la nchi zinazozalisha mafuta (OPEC) na washirika wake ikiwemo Urusi, lilitangaza mipango ya kufikia makubaliano hayo Aprili 9 ingawa Mexico haikuridhia ombi hilo. Opec bado haijatangaza rasmi makubaliano hayo lakini nchi husika zimethibitisha kuwa ziko tayari kwa mabadiliko. Kile kilichothibititshwa hadi kufikia sasa, ni kwamba wazalishaji hao na washirika wake watapunguza uzalishaji wa mapipa milioni 9.7 kwa siku. Jumatatu, Barani Asia bei ya mafuta ilipanda kwa zaidi ya dola 1 kwa pipa na kiwango cha mafuta ghafi cha asilimia 3.9 yakiuzwa kwa dola 32.71 kwa pipa huku Marekani asilimia 6.1 ikiuzwa kwa dola 24.15 kwa pipa. Hisa nchini Australia zilipanda kutoka asilimia 3.46 zikiongozwa na wauzaji wa mafuta lakini nchini Japani hisa za Nikkei 225 zilishuka kwa asilimia 1.35 kwasababu ya wasiwasi wa hitaji lililoshuka duniani kutokana na kusambaa kwa virusi vya corona. ""Makubaliano haya hayajawahi kufikiwa kabla kwasababu sio tu kati ya wazalishaji wa Opec na washirika wake… lakini pia na wauzaji wakubwa duniani ambao ni Marekani pamoja na nchi zingine za G-20 ambazo zimekubali kuunga mkono makubaliano hayo kwa kupunguza uzalishaji,"" Sandy Fielden, mkurugenzi wa utafiti wa mafuta katika kampuni ya Morningstar, ameiambia BBC. Rais wa Marekani Donald Trump na waziri wa nishati wa Kuwait Daktari Khaled Ali Mohammed al-Fadhel waliandika ujumbe kwenye mtandao wa Twitter, huku waziri wa kawi wa Saudi Arabia na Shirika la habari la Urusi linalomilikiwa na serikali (TASS) wakithibitisha makubaliano hayo Jumapili. ""Kwa uwezo wa Mungu na ungozi wa busara, juhudi na mazungumzo endelevu tangu alfajiri Ijumaa, sasa tunatangaza kufikiwa kwa makubaliano ya kihistoria ya kupunguza uzalishaji kwa takriban mapipa milioni 10 ya mafuta kutoka kwa nchi za wazalishaji wa mafuta OPEC kuanzia Mei Mosi, 2020,"" ameandika Dr al-Fadhel kwenye mtandao wa Twitter. Hitaji la mafuta kote duniani linakadiriwa kupungua kwa theluthi moja wakati ambapo zaidi ya watu bilioni tatu wanafuata amri ya kusalia ndani kwasababu ya mlipuko wa virusi vya corona. kabla ya hapo, mwezi Machi bei ya mafuta ilishuka vibaya baada ya nchi wazalishaji kushindwa kufikia makubaliano ya kupunguza uzalishaji. Mazungumzo ya awali yalipata pigo baada ya Urusi na Saudi Arabia kushindwa kuafikiana, lakini Aprili 2, bei za mafuta ziliongezeka baada ya Rais Trump kuashiria kwamba anatarajia nchi hizo mbili kumaliza mgogoro wao. Maelezo ya awali ya makubaliano hayo yaliyowekwa na Opec Ahamisi, yatafanya kundi la nchi wazalishaji na washirika wao kupunguza uzalishaji kwa mapipa milioni 10 kwa siku au asilimia 10 ya usambazaji kote duniani kuanzia Mei mosi. Uzalishaji wa mapipa mengine milioni 5 unatarajiwa kupungua kutoka kwa mataifa mengine yasio wanachama kama vile Marekani, Canada, Brazil na Norway. Inasemekana kwamba hatua hiyo itafanya uzalishaji kufikia kiwango cha mapipa milioni nane kwa siku kati ya Julai na Desemba. Kisha uzalishaji utapunguza tena hadi mapipa milioni 6 kati ya Januari 2021 na Aprili 2022. Mchambuzi wa masuala ya mafuta Gaurav Sharma ameiambia BBC kwamba makubaliano yaliyofikiwa Jumapili yalikuwa ya chini ikillinganishwa na mapipa milioni 10 yaliyofikiwa mwanzo siku ya Alhamisi. Mexico ilisita kufikia makubaliano hayo na kuchelewesha kutiwa saini. Kisha Ijumaa, Rais wa Mexico Andres Manuel Lopez Obrador alisema kwamba Bwana Trump alipendekeza kupunguza uzalishaji zaidi ya hapo kwa niaba yake jambo ambalo si kawaida kwa Rais wa Marekani ambaye kwa muda mrefu amekuwa akipinga Opec. Bwana Trump alisema Washington itasaidia Mexico lakini hakutoa maelezo ya kina kuhusu mpango huo. ""Sasa imejitokeza kwamba Mexico inatulizwa kutokana na msimamo wao ili kurejesha hali ya kawaida sokoni, na kusababisha mashaka zaidi kwa ahadi ya Marekani,"" Bwana Sharma amesema. ""Upunguzaji uzalishaji kwa Urusi na Saudi Arabia kwa mapipa milioni 2.5 kwa siku kutoka kiwango kilichokubalika cha mapipa milioni 11 kwa siku ni changamoto. Kwa kipindi kirefu 2019, Urusi ilionesha kutotimiza kwa kiwango kikubwa makubaliano ya awali ya kupunguza uzalishaji, Kwahiyo kuna uwezekano mkubwa hatua hiyo ikaishia kuwa tangazo tu sokoni."" Aliongeza kwamba kutabiri kupungua kwa hitaji kipindi kijacho ni jambo linaweza kutokea hata kufikia kupunguzwa kwa mapima milioni 18.5 kwa siku."
business	Uchumi wa China 'kuupiku ule wa Marekani kufikia 2028' kutokana na janga la corona	"Uchumi wa China utaupiku ule wa Marekani kufikia 2028 , miaka mitano mapema ya ilivyokadiriwa  ripoti imesema. Kituo cha kutafiti  uchumi na biashara kilicho na makao yake huko Uingereza CEBR  kilisema kuwa uwezo wa China kukabiliana na mlipuko wa virusi vya corona utaimarisha ukuaji wake ikilinganishwa na Marekani na Ulaya katika kipindi cha miaka ijayo. Wakati huohuo India inatarajiwa kuwa taifa la tatu lenye uchumi mkubwa duniani kufikia 2030. Kituo hicho cha CBR hutoa matokeo ya utafiti wake kila mwaka tarehe 26 mwezi Disemba. Ijapokuwa China ilikuwa nchi ya kwanza kuathiriwa na mlipuko wa virusi vya corona , ilifanikiwa kuudhibiti ugonjwa huo kupitia vitendo vyenye masharti makali ikimaanisha kwamba haikulazimika kusitisha kufunga baadhi ya maeneo na kufungua kama inavyofanyika barani Ulaya. Kutokana na hilo ikilinganishwa na mataifa mengine yenye uchumi mkubwa , imefanikiwa kuzuia mfumuko wa kiuchumi mwaka 2020 na badala yake taifa hilo linatarajiwa kukua kwa asilimia 2 mwaka huu. Uchumi wa Marekani umeathiriwa vibaya na virusi vya corona kulingana na takwimu. Zaidi ya watu 300,000 wamefariki nchini humo huku takriban watu milioni 18.5 wakiambukizwa . Uharibifu wa kiuchumi umezuiwa na sera za kifedha  pamoja na vichocheo vya kiuchumi , lakini tofauti za kisiasa kuhusu kiwango cha kifedha cha kuchochea uchumi huo huenda zikawawacha takriban Wamarekani milioni 14 bila ajira na marupurupu mwaka mpya. "" Kwa muda, mada kuu ya uchumi wa ulimwengu imekuwa mapambano ya kiuchumi kati ya Marekani na China, ""inasema ripoti ya CEBR. Janga la Covid-19 na uchumi unaolingana kwa kweli umesababisha China kufaidika zaidi na uhasama huo. Ripoti hiyo inasema kwamba baada ya kuimarika kufuatia kuisha kwa virusi vya Covid 19 , uchumi wa Marekani utakuwa kwa asilimia 1.9 kila mwaka kutoka 2022-24 na baadaye kupunguza kasi kwa asilimia 1.6% katika miaka itakayofuata. Kwa upande mwingine uchumi wa Wachina umedhamiriwa kukua kwa 5.7% kila mwaka hadi 2025, na 4.5% kila mwaka kutoka 2026-2030. Sehemu ya China ya uchumi wa dunia imepanda kutoka 3.6% mwaka 2000 hadi 17.8% sasa na nchi hiyo itakuwa na ""uchumi wa kipato cha juu"" ifikapo 2023, ripoti inasema. Uchumi wa China haunufaiki tu kwa kuwa na Covid-19 iliyodhibitiwa mapema, lakini pia kutengeneza sera mahsusi kulenga viwanda kama utengenezaji wa bidhaa za hali ya juu, alisema naibu mwenyekiti wa CEBR Douglas McWilliams ""Wanaonekana wanajaribu kuwa na udhibiti wa kati katika ngazi moja, lakini uchumi wa soko huria katika maeneo mengine,"" aliiambia BBC ""Na ni soko huria ambalo linawasaidia kusonga mbele haswa katika maeneo kama teknolojia."" Lakini wastani wa Wachina utasalia kuwa na watu masikini zaidi katika suala la kifedha kuliko Mmarekani wa kawaida hata baada ya China kuwa na uchumi mkubwa zaidi ulimwenguni, ikizingatiwa kuwa idadi ya Wachina ni kubwa mara nne."
business	Peru: Mbwa wasio na manyoya wanavyotumiwa kuimarisha utalii	"Jina la Sumac linamaanisha""kitu kizuri"" kwa lugha ya kinyumbani ya Peru, lakini ni bayana kuwa jina hilo halikaribiani na uzuri: kwa vyovyote. Ni mbwa anayefahamika kama ""perro peruano sin pelo"", asiye na manyoya kama mbwa wa kawaida mwenye ngozi iliyokunjana . Yeye na rafiki yake mwingine anajulikana kama , Munay, inayomaanisha ""kupendwa na kila mtu "", hutumia muda wao mwingi kuzurura katika milima ya jadi ya Huaca Pucllana mjini Lima. Hii ni kwa sababu miongo kadhaa iliopita kizazi cha mbwa hao kilikabiliwa na tisho la kuangamia. Lakini mwaka 2000 serikali ya Peru iliwatambua mbwa hao wenye ''upara'' kama sehemu ya utamaduni wa taifa hilo. Mwaka mmoja baadae ilitangaza angalau mmoja kati ya mbwa hao wataishi katika makavazi ya kiakiolojia yaliopo pwani ya Peru. Lengo alisema, mwanaakiolojia wa Huaca Pucllana, Mirella Ganoza, ni kudumisha sehemu ya utamaduni wa kale wa Waperu ili usitoweke kabisa. ""Kile tulichogundua ni kwamba tuna kitu ambacho ni chetu,"" alisema. ""Ni ishara ya utambulisho wetu."" 'Viumbe wa kishetani' Mbwa kama  Sumac na Munay mara kwa mara huwekwa kwenye michoro ya kipekee ya utamaduni wa jamii ya Inca, Moche, Wari na Chimu cultures, kuashiria kuwa wao ni mabingwa. Wafugaji wao huwaita ""mbwa washamba"" kwa sababu ni wachache na kizazi chao hakijawahi kubadilika licha ya kuwa duniani kwa maelfu ya miaka. Mfugaji mmoja aliongezea kuwa mbwa hao ni muhimu  ""kama Machu Picchu"" katika utamaduni wa Waperu. Walikua maarufu sana wakati walowezi wa Kihispania walipofika pwani ya Peru mwaka 1532 kabla ya wahispania hao kufuta utamaduni huo na Ukatoki. Walipowaona mbwa hao wasio na manyoya walisema wana sura mbaya na ya kunatisha- na kwamba wanastahili kuangamizwa. ""Wahispania walihisi ni ''mashetani'' na hivyo ndivyo walivyo tambuliwa na waumini wa Kanisa Katoliki ,"" Bi. Ganoza anasema. ""Waliamini mbwa hao walikuwa viumbe wa kiajabu kutokana na muonekano wao wa kustaajabisha."" Baada ya karne kadhaa mbwa hao walianza kutoweka, wengine walifariki na kizazi cha sasa cha jamii ya Peru hakina historia yao. Wachache waliosalia wamekuwa mbwa wa kuranda randa wasio na wenyewe huku wengine wao wakitelekezwa. Bi Ganoza anakumbuka alipokua mdogo aliambiwa ni ""perros chinos"", mbwa wa kichina walioletwa na wimbi la wahamiaji katika karne ya 19 na 20. Lakini mbwa hao walianza kuhifadhiwa miaka ya 1990 na vugu vugu la wanaharakati wa kitamaduni na hatimae mbwa hao ''perros peruanos sin pelo'' walianza walianza kufugwa manyumbani hali iliyofanya waanze tena kukubalika katika jamii. Wakati serikali ya Peru ilipoidhinisha sheria ya kuwa mbwa kama Sumac na Munay waishi katika makavazi ya kitaifa ya akiolojia maisha yao yalibadilika kabisa. Hadi wa leo mbwa hao wanaenziwa sana kote nchini Peru. Nchi hiyo imebuni kamati ya kitaifa ya kulinda mbwa hao wa kipekee na iliyopendekeza kila tarehe 12 mwezi Juni- iwe siku ya kitaifa yakusherehekea mbwa wa Kiperu wasio na manyoya. Sumac na Munay wanatumiwa kama kivutio cha watalii"
business	Taswira ya soko la kahawa inavyobadilika Tanzania	Zao la Kahawa nchini Tanzania limeendelea kuwa kwenye nafasi ya juu zaidi katika soko la dunia, ikiwa ni nchi ya nne barani Afrika huku Ethiopia ambaye ndio mzalishaji na muuzaji mkubwa katika bara hilo, kwa kipindi cha miaka 20.
business	Nchi 10 tajiri zaidi barani Afrika	Bara la Afrika linatajwa kuwa maskini zaidi duniani, huku umaskini wa bara hilo ukichangiwa na hali ya uchumi kuyumba, ukosefu wa usalama, ufisadi, vita vya wenyewe kwa wenyewe na vitendo vya kigaidi katika bara hilo. Shirika la Fedha Duniani IMF na Benki ya Dunia, katika ripoti ya pamoja iliyochapishwa mwishoni mwa 2021, zimetangaza nchi 10 tajiri zaidi barani Afrika. Misri imekuwa nchi ya kwanza barani Afrika kuwa na ukuaji wa juu wa uchumi  kulingana na ripoti hiyo. Mapato ya kila mwaka ya Misri ni $1.38 trilioni. Misri ina jumla ya watu milioni 102, na nchi hiyo inategemea kilimo, uchimbaji madini na utalii. Nigeria, ambayo ni ya pili  kwa utajiri  barani Afrika, ina pato la taifa la dola trilioni 1.14.\nNigeria ina jumla ya watu milioni 206.1, ikiifanya kuwa nchi yenye watu wengi zaidi Afrika \nUchumi wa Nigeria unategemea mafuta na kilimo. Afrika Kusini, ambayo ni nchi tajiri zaidi barani Afrika, inaorodheshwa ya tatu ikiwa na pato la taifa (GDP), inayofikia dola bilioni 861.93 kwa mwaka. Nchi hiyo ina watu 59,899,576, uchumi wake unategemea madini , hususan dhahabu  na mali asili nyingine. Algeria ni nchi ya tatu tajiri  zaidi barani Afrika, na pato la taifa  (GDP) ni dola bilioni 532.57. Nchi hiyo ina watu 44,911,520 na uchumi wake unategemea mafuta na gesi asilia inayouzwa nje ya nchi. Morocco, ambayo iko Afrika Kaskazini na inashikilia  nafasi ya nne kati ya nchi 10 tajiri zaidi barani Afrika na Pato la Taifa (GDP) la nchi hiyo ni dola bilioni 302.77. Nchi hiyo  ina wakazi 37,462,423 na uchumi wake unategemea kilimo, madini na utalii. Ethiopia, ambayo iko Afrika Mashariki na kushika nafasi ya sita kati ya nchi tajiri zaidi barani Afrika, ina Pato la Taifa la $298.57 bilioni kwa mwaka. Ethiopia ina wakazi milioni 115 na uchumi wake unategemea Kilimo . Kenya, ambayo inapatikana eneo la Afrika Mashariki na imeorodheshwa ya saba miongoni mwa kumi tajiri zaidi barani Afrika, ina Pato la Taifa la kila mwaka la $269.29 bilioni.  Kenya ina watu 54,039,625, na uchumi wake unategemea kilimo, utalii na biashara. Angola, ambayo iko eneo la kati mwa Afrika, inaorodheshwa ya nane miongoni mwa nchi kumi tajiri zaidi barani Afrika. Ina Pato la Taifa la kila mwaka la bilioni 217.97 za Kimarekani. Angola ina jumla ya watu 35,601,398, na uchumi wake  unategemea mafuta na madini. Ghana, ambayo ipo magharibi mwa Afrika inaorodheshwa ya tisa miongoni mwa nchi 10 tajiri zaidi  katika bara la Afrika ina jumla ya  pato la dola bilioni 193.63 kwa mwaka. Ghana ina watu 33,483,283, na uchumi wake unategema uzalishaji wa viwanda kama vili teknolojia na uchukuzi. Hatimaye, Sudan, ambayo ipo katika eneo la Afrika Mashariki, inaorodheshwa ya 10 miongoni mwa nchi tajiri barani Afrika, ikiwa na pato la taifa la dola bilioni 189.87 za Kimarekani kwa mwaka. Sudan ina watu 46,888,316, na uchumi wake unategemea mafuta na kilimo. Ripoti  hiyo ilisema kuwa bara la Afrika lina mali asili nyingi, lakini nchi katika bara hilo zinatumia mali hizo kuzua vita, ufisadi na misukosuko ya kisiasa ambayo imechangia masuala haya.
business	Wanandoa wa Banbury 'wamnyima milionea chakula hadi kufa kuiba mali yake'	"Wanandoa walimnyima chakula mwenye nyumba wao hadi  kusababisha kifo chake ili waweze kurithi sehemu ya nyumba yake yenye thamani ya pauni milioni 3.5, mahakama moja imesema. Mwili wa Anthony Sootheran ulipatikana nyumbani kwake karibu na kusini mwa Newington, Oxfordshire, Machi 2014. Sootheran, 59, alitegemea huduma za Lynda Rickard, 62, ambaye alimuua kutimiza ""tamaa yake"", mwendesha mashtaka amesema. Hata hivyo, yeye pamoja na mume wake Wayne Rickard, 66, kutoka Oxfordshire, wamekanusha kuhusika na mauaji hayo Bi. Rickard pia amekanusha madai ya kutekeleza mauaji kwa uzembe wake huku mume wake akikanusha madai ya kusababisha au kuruhusu kutokea kwa kifo cha mtu mzima aliyekuwa anawategemea. Mwendesha mashitaka Oliver Saxby QC, alisema Bi. Rickard ""alimnyanyasa bila huruma"" Bwana Sootheran na mama yake, Joy Sootheran, aliyefariki dunia mwaka 2012. Alisema kuwa mshitakiwa alikubali kughushi wosia wao na kutumia makumi ya maelfu ya pauni ya pesa za waliofariki dunia kama vile zao. Mwendesha mashitaka alisema nusu ya mali ya Bwana Sootheran pauni milioni 1.5 zilisimamishwa kwenda kwa Bi. Rickard baada ya watu kuhisi kuna kitu ambacho sio cha kawaida kuhusiana na wosia wao. Alisema Bi. Rickard kisha yeye peke yake, akaamua kumnyanyasa na kumdhibiti kijana wake ... kwa kumnyima chakula na maji"". Aliendelea kusema ""Akisaidiwa na mume wake, Lynda Rickard walimnyima chakula Anthony Sootheran hadi akafariki dunia, na kutimiza alichokusudia ... akijihakikishia alichokimezea mate."" Bwana Saxby alisema Bwana Sootheran alipatikana akiwa amefariki dunia na daktari aliyekuwa ameenda kumtembelea Machi 18, 2014, alikokuwa akiishi na kina Rickard ambao walikuwa wapangaji wake. Wosia bandia ulikuwa umempa Bi. Rickard shamba lake na theluthi ya nyumba yake, mwendesha mashitaka amesema. Rafiki watatu wa kina Richard pia nao walishawishiwa na kuingia kwenye sakata hiyo. Shanda Robinson, 51, Denise Neal, 41 na Michael Dunkley, 49, wote wamekanusha kutia saini wosia huo licha ya kwamba walifahamu wanachofanya ni ulaghai. Pia kina Rickard wamekanusha dai la kufanya ulaghai kwa kutumia pesa za Bi.Sootheran kuunua gari aina ya Mitsubishi Shogun. Mshukiwa wa sita katika kesi hiyo, June Alsford, 78, amekiri kosa la kutia saini ya uwongo wosia huo akijaribu ionekane kuwa ya kweli."
business	Virusivya corona: Wafanyabiashara wa Tanzania wailalamikia Zambia	Janga la Corona limeathiri kwa kiasi kikubwa shughuli za kibiashara katika mji wa Tunduma ambao uko kwenye mpaka wa Tanzania na Zambia.Wakazi wa eneo hilo wana hofia huenda hali ikazorota zaidi baada ya Zambia kuufunga mpaka wake na kuwaacha madereva wa malori na wakazi wengine wa Tunduma na hofu ya kuendelea kuporomoka kiuchumi
business	Wajasiriamali katika kambi ya Kakuma wenye biashara za mamilioni ya dola	Kwa kawaida kambi za wakimbizi humaanisha uwepo wa maelfu ya watu waliotoroka kuokoa maisha yao na kutegemea msaada wa kigeni. Lakini hali ni tofauti katika kambi ya Kakuma nchini Kenya - kambi ya wakimbizi ya pili kwa ukubwa barani Afrika. Mambo yanabadilika. Watu wanajaribu kutafuta riziki na kujikimu katika maisha yao badala ya kutegemea misaada. Kwa mujibu wa Umoja wa mataifa, uchumi katika kambi hiyo ya wakimbizi  una thamani ya dola milioni hamsini na sita huku kukiwepo wateja takriban 180,000. Video: Anne Okumu/Anthony Irungu
business	Je  Facebook na Twitter zinakabiliwa na tisho la uwepo wake?	"Labda kama umekuwa ukiishi maeneo yasiyo na umeme, lakini vinginevyo bila shaka katika kipindi cha wiki chache zilizopita, ulipata habari   kuhusu mtikisiko mkubwa uliyoyapata makampuni makubwa zaidi ya teknolojia duniani. Mwezi uliopita ilibainika kuwa baadhi ya makampuni makubwa zaidi ya teknolojia  ya mawasiliano  - Apple, Netflix, Amazon, Microsoft, Meta (wamiliki wa Facebook) na Alphabet (wamiliki wa  Google) -walikapiliwa na pigo kubwa la hasara ya zaidi ya  dola trilioni 3 katika kipindi cha miezi 12 iliyopita katika soko la hisa la Marekani. Katika mwezi wa Novemba baadhi yao , ikiwemo kampuni kubwa ya biashara za mtandaoni  e-commerce - Amazon, ilitangaza kupunguza kazi kote duniani kwa idadi ya kazi   136,000  kufikia tarehe 21 Novemba,  kulingana na wavuti wa  Layoffs.fyi website, unaofuatilia kupunguzwa kwa kazi katika makampuni ya teknolojia. Baadhi ya  waliopunguza idadi kubwa za wafanyakazi wake ni kampuni ya Facebook kamouni mama ya Meta,  ambayo iliwafuta kazi wafanyakazi 11,000 na  Twitter,ambayo imewaondoa kazini watu 3,700 hadi sasa  (kiasi hicho ni nusu ya nguvu kazi yake yote). Hii imeibua maswali kuhusu hali ya baadaye ya majukwaa ya  makampuni hayo maarufu zaidi ya mitandao ya kijamii duniani: je tumechukulia uthabiti wa makampuni haya makubwa kama jambo la kawaida? Ni kiasi gani cha matatizo Facebook na Twitter waliyomo? Kama idadi ilivyonukuliwa hapo juu, majukwaa haya yanakabiliwa na kushuka kwa uchumiwa dunia sawa na sekta nyingine. Hiyo inamaanisha kwamba ni kiasi kidogo cha pesa kinachoingizwa katika biashara – mapato ya muhimu ya matangazo ya biashara katika majukwaa ya mtandao huu wa kijamii yamepungua. ""Yeyote anayejaribu kupata pesa katika teknolojia kwa sasa atabaini kuwa ni vigumu sana,"" anasema  Professor Jonathan Knee, mtaalamu wa teknolojia ya habari katika Chuo kikuu cha biashara cha Colombia cha New York's Columbia , anasema. Prof Knee sanasema kwamba majukwaa ya mitandao ya habari ya kijamii ""kimsingi yamekuwa ya kutangaza  matangazo ya  biashara"". ""Wakati unapotegemea katika aina hizo za mapato, mdororo wa uchumi utayafanya mazingira kuwa magumu kwako ,"" anasema. Ripoti ya fedha ya mwaka huu ya kampuni ya  Meta, iliyotolewa mwishoni mwa mwezi wa Oktoba, ilitaja kupungua kwa mapato ya matangazo ya biashara kama sehemu ya matatizo yanayoikumba kampuni hiyo, lakini pia ilielezea kuongezeka kwa ushindani kutoka kwa majukwaa hasimu kama TikTok. Twitter, ambayo imeondolewa kwenye soko la hisa baada ya kununuliwa na bilionea Elon Musk, pia imeathiriwa pakubwa na huenda ikakabiliwa na changamoto zinazohusiana na mtindo wa uongozi wa Musk wa  kuchukua maambuzi tata. Lakini ishara za tahadhari zilikuwepo hata kabla ya kuwasili kwa Musk: nyaraka za ndani ya kampuni hiyo ambazo shirika la habari la  Reuters zilizipata mwezi Oktoba zilionyesha kuwa   ""watumiaji wakuu wa Twitte "" – baadhi yao ambao huingia mara sita au mara saba kwa wiki na kutuma jumbe matra tatu au mara nne kwa wiki – walikuwa wamepungua sana tangu mwanzoni mwa janga la  Covid-19 pandemic. Kuwasili kwa Musk , hata hivyo, kunaonekana kusababisha tatizo jingine : utafiti uliochapishwa tarehe 3 Novemba , wiki moja tu baada ya kuchukua umiliki wa kampuni hiyo , tathmini ya watafiti kutoka taasisi ya teknolojia ya  Massachusetts (MIT) ilikadiria kwamba Twitter ilikuwa imepoteza watumiaji milioni kwa kipindi hicho. Mizunguko wa maisha Lakini je mzozo huu ni kile tu baadhi ya watalaamu wanachokiona kama mwisho wa  mzonguko wa maisha wa kawaida wa kampuni ya mtandao wa kijamii? ""kila jukwaa lina matarajio yake ya ukuaji na kukua/ kushuka . Kushuka kwa kiasi kikubwa kutokana na majukwaa mapya  yanayochukua nafasi  yake ,"" Dkt  Natalie Pang, mtaalamu wa mawasiliano na vyombo vipya vya habari katika chuo kikuu cha Singapore, anasema. Dr Natalie pang anasema:""Wakati wa janga majukwaa  ya teknolojia yalikua haraka kwasababu ya digitali ilikuwa muhimu katika kuwawezesha watu kuwasiliana wakati huo."" Sasa, anasema, ni muda wa kubadilisha utendaji wake. Mtaalamu mwingine anayeona dalili za kuanguka kwa Facebook na Twitter na Dkt Lianrui Jia,  mtaalamu wa habari za kidigitali katika chuo kikuu cha  Sheffield, nchini Uingereza. ""Huenda tulichukulia kudumu kwa majukwaa hayo kama jambo la kawaida,"" anasema Dkt Jia. ""Watumiaji wanaweza kuanza kutambua baadhi ya matatizo kwa kuondoka kwa baadhi ya majukwaa haya."" Makampuni haya makubwa yanaweza kutegemea misingi yake, hatahivyo: Facebook ilikuwa na watumiaji halisi bilioni moja kwa mwezi kufikia robo ya mwaka wa 2022, kulingaa na  Meta, jambo ambalo linaifanya kuwa  jukwaa la mtando wa kijamii maarufu zaidi duniani. Lakini Februari, Meta ilitangaza kwamba jukwaa hilo lilipoteza watumiaji kwa mara ya kwanza katika historia yake ya miaka 18, jambo lililopelekea kuporomoka kwa hisa zake. Renaud Foucard, Mhadhiri wa ngazi ya juu wa masuala ya Uchumi katika Chuo kikuu cha  Lancaster , nchini Uingereza anasema kuwa kuongezeka kwa sheria za udhibiti za serikali mbali mbali pia kumekuwa kikwazo kwa makampuni ya teknolojia kwasababu imesababisha ushindani kwa watumiaji kuwa mkali zaid.i ""katika miaka ya hivi karibuni,  Marekani na Umoja wa Ulaya kwa pamoja wameweka sheria ambazo zimeyafanya makampuni ya teknolojia kupata ugumu kuyanunua makampuni hasimu, kama Facebook ilivyofanya kwa Instagram na WhatsApp awali ,"" Foucard anasema. ""Makampuni zaidi sasa yanashindania watumiaji na mapato."" Kusahaulika Majukwaa wakati mwingine hutoweka au kufifia na kuwa yasiyokuwa ya maana. Moja ya kisa maarufu zaidi ni cha   MySpace.com: mtandao mkubwa wa kwanza wa kijamii kuwafikia watu kote duniani katika miaka ya 2000, ulikuwa na watumiaji milioni 300 katika mwaka  2007. Lakini ilipoteza umaarufu kwa kushindana na Facebook na sasa umebakia kama mchanganyiko wa  watumiaji wa mtandao na huduma ya muziki wa moja kwa moja, ukiwa na watumiaji elfu sita tu duniani. Ushindani Iwe hii ni kuruka tuta katika barabara ya  Facebook na  Twitter  au iwe ni mwisho wake, baadhi wanaamini kuwa kukabiliwa na matatizo kwa majukwaa marufu ni dalili nzuri. ""Ni jambo zuri kwamba sababu moja ya makujukwaa haya kuwa mashakani ni kwasababu ya ongezeko la ushindani ,"" anasema Renaud Foucard. ""Ni soko lisilo na upendeleo, makampuni mapya yanaweza kutoa chaguo kwa watumiaji na fursa zaidi za kutoa  hutoa uzoefu bora kwao ."""
business	Kutana na maduka ya ughaibuni yanayounganisha watu na nchi zao	"Katika duka la familia la vyakula la Popat Mithai & Farsan,  linalomilikiwa na  Vijaya Popat na wafanyakazi wake wote wanawake mara nyingi huwa na shughuli nyingi sana kushughulikia wateja wa lugha nyingi kiasi cha kukosa muda wa kukaa chini, achilia mbali kuzungumza na mwandishi wa habari. Bi Popat alianzisha biashara hii huko Leicester mwaka 2011 ili kuuza peremende na vyakula vya Kihindi, ikikuwa kutoka wafanyakazi wawili hadi wafanyakazi 15 leo. Huduma kupitia mtandao ilizinduliwa mnamo 2018. Ikihudumia watu wa Asia Kusini katika jiji la Midlands Mashariki na maeneo ya mbali zaidi, mauzo yaliongezeka wakati wa janga la corona, kwani wateja walitafuta chakula cha faraja zaidi - ladha ambazo wao au mababu zao walileta Uingereza kutoka nchini mwao zikiwemo India, Pakistan, Bangladesh na Sri Lanka. Mtoto wa Bi Popat Shyam alizungumza na BBC. ""Mama yangu anajulikana sana katika jamii kama mtu anayeendesha biashara,"" anasema. ""Na wote wanataka kuongea naye haswa ili kuona kama anaweza kutoa vitu fulani."" Anaongeza kuwa sio wahamiaji wa kizazi cha kwanza tu, au wale ambao wamehamia Uingereza hivi karibuni, wanaounda msingi wa wateja wake. Badala yake pia kizazi cha pili, ambao huenda wananunua chakula cha familia zao, na wanazidi kuongezeka mtandaoni. ""Mauzo ya mtandaoni sasa yanachukua takriban robo moja hadi theluthi moja ya mauzo yote ya biashara."" Mbali na kuagiza bidhaa kutoka Asia Kusini, duka pia hununua bidhaa kutoka Kenya. Kenya ilitangaza mwezi Septemba kuwa itaunda wizara mpya kwa ajili ya Wakenya wanaoishi nje ya nchi, na Rais wa Marekani Joe Biden ametangaza kwamba atauambia Mkutano wa Viongozi wa Marekani na Afrika utakaofanyika mwezi ujao mjini Washington kwamba anataka ""kukuza uhusiano wa wageni wanaoishi nchini humo"". Lakini watu wnaaoishi nje ya nje zao duniani ni wengi kiasi gani? Hivi sasa kuna watu milioni 281 ambao wanaishi katika nchi tofauti na zile ambazo walizaliwa, kwa mujibu wa Ripoti ya Uhamiaji Duniani ya 2022 kutoka Shirika la Kimataifa la Uhamiaji la Umoja wa Mataifa (IOM). Idadi hiyo ni sawa na 3.6% ya idadi ya watu duniani, au mtu mmoja kati ya 30. Na haijumuishi watoto ambao watu hao wanao ambao wamezaliwa katika nchi yao ya ugenini, wala haijumuishi vizazi vya wahamiaji wa zamani. Idadi kamili ni vigumu sana kuhesabu kwa sabababu ya utambulisho wa kitamaduni wa mtu. Hata IOM ilisema mnamo 2020 kwamba ""kwa sasa hakuna majaribio ya kufanya sensa ya idadi ya watu wanaoishi nje ya nchi kwa kila sekunde"". Jambo la hakika, ni kwamba msukumo wa ujasiriamali kwa wageni wakiwemo wahamiaji umekuwa ukitambuliwa kwa muda mrefu. Ripoti ya mwaka 2010 ya Shirika la Ushirikiano wa Kiuchumi na Maendeleo ilisema kuwa wajasiriamali wahamiaji walikuwa na elimu bora kuliko wenzao asilia, na wana uwezekano mkubwa wa kuunda biashara mpya. Na mara nyingi makampuni au biashara nyingi za wageni zinahusika katika uingizaji wa chakula, nguo au bidhaa nyingine kutoka nchi zao za asili, kama anavyofanya Vijaya Popat mzaliwa wa India na duka lake linalostawi huko Leicester. Duka hilo, na mengine kama hayo, yalichangia mauzo ya nje ya India kwenda Uingereza jumla ya $10.4bn mwaka jana. Akiwa Paris, Olivier Habiyambere anasaidia kukuza mauzo ya Kenya hadi Ulaya. Yeye ndiye mwanzilishi wa tovuti ya Kenyan Diaspora Market, ambayo huagiza chakula na nguo kwa wingi kutoka nchi hiyo ya Kiafrika, na kisha kuziuza kwa wateja katika bara la Ulaya. Bwana Habiyambere, ambaye alilelewa nchini Kenya, alipata wazo la biashara hiyo alipohamia Paris kusoma na kukutana na watu wengine kutoka Kenya na Afrika Mashariki. ""Kila mtu alitaka bidhaa za Kenya, lakini suala lilikuwa kuleta bidhaa hizo kutoka Kenya hadi hapa,"" anasema. ""Watu wangeweza kuchukua bidhaa walipoenda Kenya, lakini wasingeweza kufanya hivyo kila mwaka."" Kwa hivyo alizindua biashara hiyo mnamo Aprili 2022 ili kuwapa Wakenya wanaoishi barani Ulaya njia rahisi ya kununua bidhaa kutoka nyumbani. Bwana Habiyambere anaongeza kuwa biashara imekua polepole, ikisaidiwa na jamii za Wakenya kueneza habari kupitia vikundi vya WhatsApp. Wakati Kenyan Diaspora Market inalenga wahamiaji wa Kenya, tovuti yenye makao yake Glasgow ya Agora Greek Delicacies sasa ina wateja wengi wasio Wagiriki kuliko wale kutoka katika jumuiya za Wagiriki za Uingereza. Ilianzishwa muongo mmoja uliopita na mume na mke Christina Lyropoulou na Michael Sofianos, ambao walikuwa walikwenda kusoma nchini Uingereza. Sasa wameajiri watu 14 na kusambaza vyakula na vinywaji vya Kigiriki vinavyoagizwa kutoka nje kwenda kwenye migahawa, watu binafsi, na biashara nyinginezo. ""Tulianza kuipanua biashara kwa watu wa Uingereza - wale wanaosafiri kwenda Ugiriki au walikuwa na marafiki wa Ugiriki,"" anasema Bi Lyropoulou. ""Na duka letu la mtandaoni lilishuhudia ongezeko la mauzo ya karibu 1000% katika miezi ya kwanza ya zuio la kutotoka nje kwa sababu ya corona."" Prof Pragya Agarwal, mwanasayansi katika Chuo Kikuu cha Loughborough, mara kwa mara hununua bidhaa zinazotoka India alikozaliwa kwa ajili yake na familia yake nchini Uingereza. ""Kwangu mimi binafsi, ni juu ya kudumisha uhusiano na nchi ya mama, nchi ya baba - vyovyote unavyoweza kuita,"" anasema. Anacheka anapoelezea mapenzi yake ya embe za Kihindi, na anakiri mara kwa mara alikuwa akiagiza kutoka kwa duka fulani mtandaoni ili kupata embe, haswa wakati wa janga. ""Hicho ndicho nilichokuwa nakula wakati nakua nchini India kila msimu wa joto - na kila siku baada ya mlo."" Maria Elo, ni profesa mshiriki katika Chuo Kikuu cha Kusini mwa Denmark ambaye ana idadi ya vitabu na makala kuhusu watu wanaoishi ng'ambo na biashara. Anasema ni muhimu kufahamu muundo unaotokea wakati wowote jamii hiyo inapojadiliwa, huku wahamiaji mara nyingi wakielezewa katika mojawapo ya njia mbili. Simulizi moja ni kwamba uhamiaji na ughaibuni ni tatizo. Prof Elo anaelezea hilo kama ""mtazamo wenye mapungufu"" na wenye maana hasi. Lakini anaongeza pia kuna simulizi chanya, ambayo inahusisha ""biashara na uchumi"". Anaongeza kuwa utafiti unaonyesha kuwa wafanyabiashara wanaoishi nje ni muhimu kwa biashara zinazovuka mipaka. ""Sote tunakula pizza leo, ingawa sisi sio wote waitaliano na hilo ni jambo ambalo limepita muda mrefu uliopita."""
business	Japan yawataka vijana wake kunywa pombe zaidi ili kukuza uchumi	"Vijana wa Japani  hawanywi pombe ya kutosha - jambo ambalo mamlaka zinatarajia kubadilisha kupitia  kampeni mpya. Vijana wa kizazi kipya hunywa kiasi kidogo cha pombe  pombe kuliko wazazi wao - hatua ambayo imeathiri ushuru kutoka kwa vinywaji kama sake (mvinyo unaotokana na  mchele). Kwa hivyo shirika la kitaifa linalosimamia  ushuru limeingilia  kati na shindano la kitaifa ili kubadilisha mawazo ya wengi . ""Sake Viva!"" kampeni inatarajia kuja na mpango wa kufanya unywaji  wa pombe kuvutia  vijana zaidi - na kukuza sekta hiyo . Shindano hilo linawataka vijana wenye umri wa miaka 20 hadi 39 kushiriki mawazo yao ya biashara ili kuanzisha mahitaji miongoni mwa wenzao - iwe ni kwa ajili ya Kijapani, shochu, whisky, bia au divai. Kundi linaloendesha shindano la mamlaka ya ushuru linasema tabia mpya - ambazo ziliundwa wakati wa janga la Covid - na idadi ya  watu wenye umri wa juu imesababisha kupungua kwa uuzaji wa pombe. Inataka washindani kuja na matangazo, chapa, na hata mipango ya kisasa inayohusisha akili bandia. Vyombo vya habari vya Japan vinasema majibu yamechanganyika, na ukosoaji fulani kuhusu jitihada ya kukuza ‘tabia mbaya’ ya unywaji pombe. Lakini wengine wamechapisha mawazo ya ajabu mtandaoni - kama vile waigizaji maarufu ""wanaoigiza"" kama wahudumu wa uhalisia katika vilabu vya kidijitali. Washiriki wana hadi mwisho wa Septemba kuweka maoni yao. Mipango bora itatayarishwa kwa usaidizi kutoka kwa wataalam kabla ya mapendekezo ya mwisho kuwasilishwa mnamo Novemba. Tovuti ya kampeni hiyo inasema soko la pombe la Japan linapungua na idadi kubwa ya watu nchini humo - pamoja na kupungua kwa viwango vya kuzaliwa - ni sababu kuu . Takwimu za hivi majuzi kutoka kwa wakala wa ushuru zinaonyesha kuwa watu walikuwa wakinywa  kiasi kidogo  cha pombe mnamo 2020 kuliko 1995, na idadi  hiyo ilishuka kutoka lita 100 (galoni 22) kwa wiki hadi lita 75 (galoni 16). Mapato ya ushuru kutoka kwa ushuru wa pombe pia yamepungua kwa miaka ya hivi karibuni. Kulingana na gazeti la The Japan Times, iliunda 5% ya mapato yote mnamo 1980, lakini mnamo 2020 mapato yalifika  1.7%. Benki ya Dunia inakadiria kuwa karibu theluthi moja (29%) ya wakazi wa Japani wana umri wa miaka 65 na zaidi - idadi kubwa zaidi duniani. Wasiwasi juu ya mustakabali  pombe ya ‘sake’ sio shida pekee ambayo inayotishia  uchumi wa Japani - kuna wasiwasi juu ya usambazaji wa wafanyikazi wachanga kwa aina fulani za kazi, na utunzaji wa wazee katika siku zijazo"
business	Wanamgambo wa al-Shabab hukusanya mapato makubwa kuliko serikali ya Somalia	"Wakitumia vitisho na vurugu, kundi la wanamgambo wa Kiislamu lenye makao yake nchini Somalia al-Shabab linaongeza mapato mengi kama vile mamlaka ya nchi hiyo, ripoti inasema Wanamgambo hao hukusanya karibu dola milioni 15  kwa mwezi, na zaidi ya nusu ya pesa ikitoka mji mkuu, Mogadishu, Taasisi ya Hiraal ilisema. Biashara nyingine hulipa kundi hilo la  jihadi na serikali inayotambuliwa na jumuia ya kimataifa. Al-Shabab imekuwa ikipambana na serikali hiyo kwa zaidi ya muongo mmoja. Kundi hilo linadhibiti sehemu kubwa ya kusini mwa Somalia na kati lakini limeweza kupanua ushawishi wake katika maeneo yanayodhibitiwa na serikali iliyoko Mogadishu. Ripoti hiyo inaelezea kama njia ""ya kikatili"" jinsi kikundi kinavyochukua pesa kutoka kwa watu wa vijijini. ""Hofu na tishio la  maisha yao ndio motisha pekee inayowasukuma walipa ushuru wa al-Shabab,"" ripoti inasema. Kwa mujibu wa Taasisi ya Hiraal, tofauti na serikali ya Somalia, al-Shabab ""inaendesha ziada kubwa ya kifedha"" kwani kiwango cha pesa inachokusanya kinaongezeka kila mwaka, wakati gharama zake za utendaji zinabaki kuwa sawa. Kampuni zote kuu nchini Somalia huwapa wanajihadi hao pesa, kwa njia ya malipo ya kila mwezi na ""zakat"" ya mwaka (sadaka ya lazima) ya asilimia 2.5 ya faida ya kila mwaka, inasema ripoti hiyo, ambayo inategemea mahojiano na wafuasi wa al-Shabab, Wasomali wafanyabiashara, maafisa wa serikali na wengine. Wafanyabiashara katika maeneo yanayodhibitiwa na serikali wanalalamika lazima walipe fedha kwa wanamgambo na serikali. Hizi ni pamoja na zile zilizo katika kitongoji vya miji karibu na Mogadishu, ambako serikali ipo, na zile zilizo katika miji ya Bossasso na Jowhar, na kwa kiwango kidogo Kismayo na Baidoa, ambazo zote ziko nje ya udhibiti wa wanamgambo. Bandari ya  Mogadishu ni chanzo kikuu cha mapato kwa serikali ya Somalia. Hatahivyo, bidhaa zinazoingia  pia ""hutozwa ushuru"" na wanajihadi wanaopata meli za shehena kutoka kwa maafisa wa bandari. Taasisi ya Hiraal inasema wafanyakazi wengi wa serikali hutoa sehemu ya mishahara yao kwa al-Shabab kwa matumaini kwamba kundi hilo litawaacha  licha ya kuwa watu wanaolengwa. Wafanyakazi wa serikali na watu wengine wanaofanya kazi katika maeneo yanayodhibitiwa na serikali pia wanaelezea jinsi waasi wanavyowasiliana nao kwa simu ya rununu kudai pesa. Katika maeneo yanayodhibitiwa na al-Shabab, watoza ushuru wa kijihadi huenda moja kwa moja kwa wafanyabiashara na kudai malipo. Kamanda katika jeshi la Somalia alielezea jinsi ""alivyotuma pesa kwa al-Shabab licha ya kuwa kwenye vita na kundi hilo"". Askari huyo alielezea jinsi mtu ambaye alikuwa akimjengea nyumba aliacha kazi ya ujenzi na akaondoka baada ya kamanda kukataa kulipa ada kwa wanamgambo. Magari yanayosafirisha vifaa vya ujenzi pia yalisimama kuja kwenye eneo la ujenzi  baada ya wao pia kutakiwa kulipa. ""Mwishowe nililazimika kuchagua kuacha kazi ya ujenzi au kulipa al-Shabab,"" alisema kamanda. ""Cha kusikitisha, niliwalipa dola  3,600 (Pauni 2,750) na nyumba yangu ilikamilishwa,"" alisema. Ripoti hiyo inasema wanamgambo  huitazama kwa karibu sekta inayoongezeka ya mali isiyohamishika kama wanavyofanya kwa bidhaa zinazoagizwa kutoka nje. Wakala wa mali katika mji wa bandari ya kusini wa Kismayo alielezea jinsi mwenzake alivyoitwa na wanamgambo, ""akipewa maelezo ya shughuli walizofanya na kuamuru kulipa kiasi kisicho na mjadala - na kutakiwa kulipa kile haswa  al-Shabab walichodai"". Ikijifanya kama serikali ndogo, al-Shabab ndio chombo pekee nchini ambacho kinakusanya mapato katika maeneo ya vijijini. Inaweka ushuru kwa mifugo, kwenye mazao, hata juu ya matumizi ya rasilimali za maji. Kikundi cha wanamgambo kilielezea kwa namna gani, katika maeneo ambayo inadhibiti, ni wakulima tu ambao wanalipa pesa kwa umwagiliaji wanaweza kutumia mito na mifereji kumwagilia mashamba yao. ""Mkulima alilalamika kwamba alilazimishwa kulipa 'ushuru wa operesheni' kwa trekta lake hata wakati ilikuwa halifanyi kazi kutokana na hitilafu ya kiufundi."" 'Malipo sio hiyari' Wafanyabiashara wengi, wafanyakazi wa serikali na wengine ambao hulipa pesa kwa al-Shabab waliwaambia watafiti wa Hiraal wanafanya hivyo tu kwa hofu. ""Kulipa ushuru wa al-Shabab sio mradi wa hiyari."" Wale wanaokataa ama wanauawa, wanalazimishwa kufunga biashara zao au kukimbia nchi. Wengine wanahisi inafaa wakati wao wanalipa pesa kwa al-Shabab wapate huduma kama faida. Tofauti na serikali, wanamgambo wana uwezo wa kutoa kiwango fulani cha hakikisho la usalama. ""Ushuru uliolipwa katika vituo vya ukaguzi vya al-Shabab huhakikisha kupita salama katika eneo lote la al-Shabab na katika maeneo yanayoshikiliwa na serikali ambapo wanamgambo wanafanya kazi."" Ripoti hiyo inaelezea jinsi wanamgambo wanavyotatua mizozo kati ya wafanyabiashara na kudhibiti utengenezaji wa bidhaa zingine za kuuza nje kama malimao. Hiraal anasema njia pekee ya kuwazuia wanamgambo hao kukusanya mapato kwa njia hii ni kuboresha hali ya usalama, kwa hivyo wafanyabiashara na wengine wanaweza kufanya kazi bila kuingiliwa na al-Shabab. Kwa kuwa kundi hilo limekuwepo kwa zaidi ya muongo mmoja na linaendelea kufanya mashambulizi katika maeneo yanayodhibitiwa na serikali, itaonekana kuwa wanamgambo wataweza kuendelea kupata pesa, bila kujali wako wapi Somalia, kwa kipindi kijacho."
business	Kinamama Tanzania wanavyowaosha watu miguu kujikimu kimaisha	Msimu wa mvua maeneo mbalimbaili ya Afrika mashariki umekuja na adhabu kwa baadhi ya watu huku wengine wakiona fursa. Nchini Tanzania baadhi ya kina mama wameanza biashara ya kuosha watu miguu pindi wanapotoka sokoni kama sehemu ya kujipatia kipato. Biashara hii imeshamiri hasa wakati huu mvua na ikichangiwa na miundombinu mibovu ya masoko inayosababisha matope mengi.
business	Je Wakenya wana uhusiano wa mapenzi na chuki na wafanyabiashara wa Kichina?	"Katika msururu wetu wa barua kutoka kwa waandishi wa habari wa Afrika tunaangazia jinsi kuwasili kwa wafanyabiashara wa Kichina katika soko maarufu la Gikomba ni baraka na laana kwa Wakenya. Wakati mmoja ilikuwa huwezi kusikia Mchina anafanya biashara katika soko lolote la Kenya. Lakini mwaka huu limekuwa ni jambo la kawaida kuwaona sokoni - kitu ambacho kinasababisha malumbano na wajasiliamali wadogoambao wanahisi kuwa maisha yao yanatishiwa. Hali hiyo iliangaziwa mapema mwezi huu na gazeti la masuala ya kibiashara la KenyaKenya's Business Daily newspaper reported   ambalo liliripoti juu ya kuingia kwa wafanyabiashara wa Kichina ambao wameweka biashara zao katika soko la Gikomba, moja ya masoko makubwa ya wazi katika mji mkuu Nairobi. Umaarufu wa soko umetojkana na uuzwaji wa nguo za mitumba- na pesa nyingi hupatikana katika soko hilo. Gikomba inadaiwa kuwa ni soko la pili kwa ukubwa la mitumba  -na kuelewa namna nguo hizi ni maarufu nchini Kenya,  mtu anaweza kuangalia takwimu: Wafanyabiashara waliagiza  tani 177,160 za nguo hizi mnamo mwaka 2018 zikiwa na thamani ya shilingi bilioni 17 sawa na dola milioni 166. Kwa mujibu wa ofisi ya taifa la Kenya ya takwimu  kiwango hicho kimepanda  kutoka tani  135,868 zilizoagizwa mwaka  2017 na tani 106,974  zilizoagizwa mwaka  2014 - kwa hiyo mitumba ina soko linalokuwa kwa kasi. Kufuatia taarifa ya gazeti la Business Daily , ambayo ilihusisha picha za wafanyabiashara wa Kichina, kulikuwa na hisia kali kwenye mitandao ya kijamii , huku baadhi wakihoji ni kwa vipi waliruhusiwa kuanzisha maduka yao Gikomba. Siku tatu baadae, waziri wa mambo ya ndani alitangaza kuwa Wachina saba waliionekana wakifanya biashara Gikomba wamerudishwa kwao kwasababu hawakuwa na kibali cha kufanya kazi nchini Kenya na hawakutakiwa kufanya kazi katika sekta ambayo imetengwa kwa ajili ya raia. Huenda alikuwa anazungumza kulingana na Sheria ya Kenya ya Maendeleo ya  Uwekezaji, ambayo inaweka masharti kwa  wawekezaji wa kigeni inayosema kuwa lazima uwekezaji wao unapaswa kuwa ni wa kuwaongezea ujuzi Wakenya na matumizi ya raslimali za ndani ya nchi katika shughuli zao. Huku wafanyabiashara hawa wa kigeni wanaweza kusema kuwa walishirikiana na wafanyabiashara wa ndani kuwasaidia  na kwamba jukumu lao lilikuwa tu ni kuleta bidhaa- mtu anaweza kusema kuwa hakuna sheria inayozuwia biashara ya uchumi huria nchini Kenya Kusema ukweli kuna hali ya pengo la kisheria. Ndio maana haishangazi kwamba wiki  mbili baadae, hakuna ushahidi thabiti unaothibitisha kuwa Wafanyabiashara wa Kichina hawakuwa na vibali sahihi, au kama ni kweli walirudishwa kwao. Balozi mpya wa Uchina nchini Kenya , Wu Peng, aliiambia televisheni ya Citizen nchini humo kuwa serikali bado haijatoa maelezo juu ya tukio  na akawataka maafisa kushirikisha ubalozi hofu zao ili usaidie  kuzuwia ukiukwaji wowote wa sheria za Kenya. Aidha alitetea uwepo wa raia wa Uchina nchini Kenya, akisema kuwa kando na raia wachache waliopo nchini humo kinyume cha sheria, wengi wako Kenya kisheria na wanasaidia kuinua uchumi. Mzozo huu unafichua uhusiano wa mapenzi na chuki ambao kenya inao na wawekezaji wa Kichina. Mikaka kadhaa iliyopita walianza kuingiza bidhaa zao kwa wingi, wakiziuza kwa wafanyabiashara wadogo kwa bei  yenye punguzo kuanzia bidhaa zao za jumla za ujenzi katika eneo la viwanda mjini Nairobi na zenye ubora zaidi kuliko hata zinazoagizwa kutoka Ulaya. Wakati huo wafanyabiashara wa ndani walisherehekea kuwa waliweza  kutengeneza faida  katika maduka yao  - na Wateja wa Kenya walinufaika pia. Lakini hii imegeuka kuwa uhasama sasa kwasababu wawekezaji wa Kichina wanalenga maduka ya kawaida na kuuza moja kwa moja bidhaa zao kwa wateja  biashara za aina zote kuanzia nguo za mitumba, vifaa vya matumizi ya nyumbani na vya Kielekroniki . Wafanyabiashara wa kenya wanahofia ushindani wa moja kwa moja wa Wachina na sio kwamba tu ni watu kutoka nje, lakini pia ni  kwasababu wanaonekana kuwa na pesa nyingui, wanawapunguzia wateja wao bei na wanafanya vema katika uagizaji wa bidhaa zinazohitajika kutokana na mitandao bora zaidi ya uagizaji wa bidhaa.  Baadhi ya wafanyabiashara wanadaiwa kuwa wanaungwa mkono na watengenezaji wa bidhaa nchini kwao Uchina na wanaonekana kupitisha bidhaa zao kwa urahisi zaidi katika bandari za Kenya. Kuna hofu kuwa ikiwa  mkwaruzano huu wa kibiashara haushughulikiwi vizuri, unaweza kusababisha ubaguzi, jambo ambalo halitakuwa jema kwa taifa ambalo linajinadi  kuwa ndio kitovu kikuu cha uwekezaji wa kigeni kinachopendelewa na mataifa ya kigeni  katika eneo la Afrika Mashariki. Wale wanaopinga kuingia kwa Wachina katika biashara ndogo  wameiomba serikali kuingilia kati, lakini inaaminiwa kuwa rais   Uhuru Kenyatta hatachukua hatua zozote kali kwasababu kenya inategemea ufadhili kutoka Uchina kukamilisha miradi yake ya miundombinu Miradi hii ni pamoja na : Mchoraji wa vibonzo nchini Kenya alilionyesha mtizamo wa rais Kenyatta akiwataka Wakenya waliangalie suala la wafanyabiashara wa Kichina kwa mapana: Uchina inaaminiwa kuwa mkopeshaji mkuu wa Kenya, ikikadiriwa kutoa 72% ya mkopo wa ushirikiano  kufikia mwezi machi  2018, kwa mujibu wa waraka wa muweka hazina wa serikali uliobainiwa na gazeti la Business Daily. Hii huenda ilichochewa na hasira ya watumiaji wa mitandao ya kijamii dhidi ya Wachina , hisia ambayo serikali ilisababishwa na serikali kufanya mkataba mbaya na  Beijing  na wakati walipakodi ndio watakaoishia  kulipa deni hilo. Hakuna data zilizopo kuonyesha ni wachina wangapi wanaoishi nchini Kenya- au ni Wakenya wangapi wanaofanya kazi nchini Uchina kuona ikiwa wanaouza biashara zao nchini Uchina. Kile kinachofahamika ni kwamba Kenya iliagiza bidhaa za thamani ya dola bilioni 3.6 mwaka jana, huku mauzo ya bidhaa za kenya za  thamani ya dola milioni  milioni 111 zikipelekwa Uchina. Uwiano  huo wa kibiashara unaweza kuwa ndio sababu hivi karibuni kenya ilipata  ruhusa ya kuuza Uchina  Parachichi zilizohifadhiwa kwenye friji  na waziri wa biashara  alitangaza kuwa Kenya itafungua kituo cha usambazaji wa maua yake katika mji wa Kusini mwa Uchina wa  Hunan. Kwa Kenya , hii inaweza kuwa mfano wa methali ya Kichina isemayo : ""Safari ya maili 1,000  kuanza na hatua ya kwanza"". Lakini kwa mambo yalivyo, Wakenya wanahisi taifa hilo tajiri zaidi  mashariki mwa Asia linapasw akuangaliwa kama taifa rafiki kwa mataifa madogona sio tu benki au mshirika wa kibiashara."
business	Kakao ya Kyela inaenda wapi?	Zao la Kakao nchini Tanzania limekuwa likilimwa kwa miongo kadhaa katika wilaya ya Kyela mkoani Mbeya nyanda za juu kusini mwa nchi hiyo. Licha ya zao hilo  kuchukuliwa kama zao la kibiashara linaloongeza tija katika uchumi wa taifa hilo mpaka kuwa na  mfumo rasmi wa vyama vya ushirika katika uuzaji wake, lakini hakuna mashamba rasmi ya zao hilo. Kakao inaitwa dhahabu ya kijani ambayo inatoka katika mti unaotoa kivuli nyumbani, kakao yake ni ya asili yaani organic iliyoingia katika soko la dunia. Ila cha kustaajabisha wakulima hawajui matumizi ya zao hilo; Mwandishi wa BBC Esther Namuhisa ametuandalia taarifa ifuatayo;
business	Ni kwanini viongozi wa makampuni ya kamari Kenya wamefurushwa?	Waziri wa mambo ya ndani wa Kenya Fred Matiang'i  ametia saini agizo la kuwarejesha makwao wakurugenzi 17 wa kigeni wa makampuni ya michezo ya kamari. Agizo hilo limetekelezwa moja kwa moja, kwa mujibu wa ofisi ya rais. Baadhi ya wakurugenzi hao walianza kuondoka jana kurejea makwao baada ya kushikiliwa kwa muda wa saa kadhaa kufuatia kusainiwa kwa agizo la Waziri wa mambo ya nje, yameripoti magazeti nchini humo. Uamuzi wa kuwaondosha nchini ulifikiwa baada ya Kamati ya ushauri wa masula la kiusalama nchini Kenya  (NSAC), ulioafikiwa na rais  Uhuru Kenyatta, kuamua kuanzisha vita dhidi ya makampuni ya kamari. Wengi miongoni mwa wakurugenzi wa makampuni waliofurushwa ni raia  kutoka mataifa ya Ulaya mkiwemo Bulgaria, Italia, Urusi na Poland. Hata hivyo Wizara ya mambo ya ndani haijafichua majina ya wale waliofukuzwa nchini  kwa madai ya kuhofia usalama. Kabla ya kulazimishwa kuondoka nchini Kenya makampuni hayo yalikwenda mahakamani kupinga  kuondolewa nchini kwa madai  kuwa yalikuwa yametimiza masharti ya kuendesha biashara hiyo iliyoshamiri  nchini Kenya. Hata serikali iliyashutumu makampuni hayo kwa kwa kukwepa kulipa ushuru mdogo, ikilinganishw ana mapato yake. Kibali cha kuwarejesha katika nchi zao kilisema kuwa wamekuwa wakiishi Kenya kinyume cha sheria kwasababu vibali vya kuendesha kazi zao nchini Kenya  vilikuwa vimefutwa. Agizo hilo lilisema kuwa kazi zozote ambazo wanazifanya nchini Kenya ni kinyume na na vibali vyao vya kufanyia kazi. Hatua hiyo ilikuja  karibu zaidi ya mwezi mmoja baada ya kikosi cha maafisa kutoka mashirika mbali mbali kufanya uchunguzi wa leseni za makampuni yote ya michezo ya bahati nasibu nchini Kenya. Iliripotiwa kuwa makampuni hayo ya bahati nasibu yalishindwa kuthibitisha kuwa yanalipa ushuru kulinga na maagizo ya Bodi ya Udhibiti na utoaji wa wa michezo ya bahari nasibu- Betting Control and Licensing Board (BCLB). Tarehe 11 Julai Serikali ya Kenya ilifuta   vibali vya makampuni takriban 27 ya mchezo wa bahati nasibu hadi yatakapolipa ushuru. Miongoni mwa mambo yaliyobainiwa na Bodi wakati wa uchunguzi wake ni kwamba makampuni hayo yalipata faida ya shilingi bilioni 204 za Kenya mwaka jana, lakini yalilipa ushuru wa shilingi bilioni 4 pekee. Jumanne asubuhi benki zilianza  kufuja akaunti ambazo zinadhaniwa kuwa na mabilioni ya shilingi kufuatia agizo lililotolewa na benki kuu ya Kenya  usiku wa Jumatatu. SportPesa, Betin na  Betpawa zilikwenda mahakamani kutaka uamuzi uliotolewa awali na bodi ya udhibiti wa michezo ya kamari (BCLB) wa kuzuwia nambari za malipo  ya wateja wao -paybill numbers na  alama za siri. Katika mashtaka yao, makampuni hayo yaliiomba mahakama ya juu kuwa biashara zao zimewekwa  katika hatari ya kufungwa kwa kufanya kazi bila kibali nchini Kenya Pia walisema kuwa bodi ya  BCLB ilifany amakosa kufunga nambari zao za malipo licha ya kwamba kesi ilikuwa bado inaendelea mahakamani. Hata hivyo hakimu alikataa maombi yao, ya kutaka maafisa wa  BCLB waadhibiwe kwa kosa la kufuta vibali vyao vya kazi. Makampuni yaliyofutiwa  vibali vya kufanyanyia kazi nchini Kenya ni pamoja, SportPesa, Betin, Betway, Betpawa, PremierBet, Lucky2u, 1xBet, MozzartBet, Dafabet, World Sports Betting, Atari Gaming, Palms Bet na Betboss miongoni mwa makampuni mengine.
business	Mgodi wa dhahabu wa DR Congo waporomoka na kuwaua watu 50	Waokoaji wanachimba vifusi kufuatia kuporomoka kwa mgodi wa dhahabu  nchini DR Congo  na kuwawacha watu takriban 50 wakiwa wamefariki. Mgodi huo uliopo karibu na mji wa Kamituga , mashariki mwa taifa hilo uliporomoka siku ya ijumaa kufuatia mvua kubwa. Maafisa wa eneo hilo wanasema kwamba wengi wa wale wanaohofiwa kufariki ni vijana wadogo  na sasa wametoa wito wa siku mbili za maombolezi. Ajali ni vitu vya kawaida katika sekta ta migodi nchini DR Congo ambayo ina viwnago duni vya usalama. Mauzo ya dhahabu  yapanda Uganda  na kuzua mjadala Kanda za video zilionesha watu wakijaribu kuchimba vifusi hivyo vilivyokuwa vinaziba mlango wa mgodi huo , huku waokoaji wakitumia vifaa wengine mikono yao kuondoa vifusi hivyo. Gavana wa eneo hilo la mkoa wa kusini mwa Kivu , Theo Kasi alisema kwamba ameshutushwa na vifo hivyo vya watu 50  wengi wao wakiwa vijana. Hatahivyo meya wa mji wa Kamituga, Alexandre Bundya alisema, hatuna hakika kuhusu idadi ya waliofariki, kilisema chombo cha habari cha AFP. Shahidi mmoja aliambia AFP kwamba mvua kubwa ilisababisha maji kuingia katika mgodi huo, wakati watu walipojaribu kutoka, kulikuwa hakuna njia kwasababu maji yalikuwa yanaingia kwa wingi. Bwana Kasi aliongezea kwamba ataidhinisha mikakati ya kuzuia ajali kama hizo kujirudia. DR Congo ina hifadhi kubwa ya madini kama vile cobalt, almasi, shaba na dhahabu , lakini watu wake wanasalia kuwa miongoni mwa masikini zaidi duniani  kutokana na miaka kadhaa ya vita na usimamizi mbaya.
business	Mashambulio ya vituo vya mafuta Saudi Arabia: Je kunaweza kuwa na vita?	Saudi Arabia inasema ina ushahidi unaoonyesha kuwa Iran ilifadhili mashambulio ya Jumamosi ya ndege zisizokuwa na rubani na makombora yaliotumika dhidi ya vituo vyake vya mafuta na kuitaka jumuiya ya kimataifa  kuchukua hatua. Swali hapa ni je kunaweza kuwa na vita? Kiwango cha mashambulio hayo inamaanisha  kuwa Saudia haiwezi kupuuzia kilichotendeka na uamuzi wake kuitambua Iran kama mtuhumiwa unaushurutisha ufalme huo kujibu. Huenda Saudia ikasubiri  mpaka kundi la wataalamu kutoka Umoja wa mataifa  watakapokamilisha uchunguzi wao kuhusu tukio hilo. Licha ya kwamba wataalamu hao huenda wakaishia kuwa na jibu sawiya - kwamba mashambulio hayo hayawezi kuwa yametekelezwa pasi usaidizi na muongozo wa Iran - utaratibu huo utaipatia Saudia muda wa kufikiria hatua ya kuchukua. Kwa  Iran, haisaidii kukana. Saudi Arabia na washirika wake wanaamini taifa hilo limechukua hatua ya ziada katika kumshawishi rais wa Marekani Donald Trump kulegeza vikwazo vya uchumi alivyoviidhinisha upya wakati alipojitoa katika makubaliano ya nyuklia na Iran mwaka jana na kutaka majadiliano kwa makubaliano mapya. Viongozi wa Iran wanatumai hatari ya eneo  kuingia katika vita kutayafanya mataifa yenye nguvu duniani  kutambua kwamba vikwazo hivyo vinaelekea kuzusha janga. Walitumai kwamba mpango wa rais wa Ufaransa Emmanuel Macron kutoa mkopo wa $15bn kwa Iran, ili kwa upande wake itii makubaliano ya nyuklia na kusitisha  shughuli zake za vurugu kieneo utazaa matunda. Lakini mpango huo haujaidhinishwa na Trump. Siku ya Jumatano rais huyo wa Marekani ameitaka wizara ya fedha Marekani iongeze vikwazo dhidi ya Iran. Huenda basi Iran ikawa imeongeza chumvi kwenye kidonda. Mashambulio ya kiwango hiki hayawezi kuwa yamefanyika pasi idhini ya kiongozi mkuu wa kidini nchini, Ayatollah Ali Khamenei. Alitoa hotuba wiki hii ambapo hakutaja hata mara moja mashambulio katika vituo vya mafuta nchini Saudi Arabia, au hatari ya kuzuka vita wakati wowote. Badala yake alichukua fursa kukataa kwa mara nyingine uwezekano wowote wa kufanyika mazungumzo na maafisa wa Marekani  katika kiwango chochote ili mradi vikwazo vya Marekani vinaendelea kuwepo dhidi ya taifa hilo. Lakini punde sio punde Ayatollah Khamenei huenda akabadili msismamo wake na akubali mazungumzo hayo, wakati viongozi wa msimamo wa kadri nchini humo wakiendelea kulishinikiza hilo kimya kimya. Iran inasafirisha kiasi kidogo cha mafuta, kipato chake kinakauka na inadhaniwa akiba yake ya fedha inawatosha kwa miezi kadhaa. Kushuka kwa thamani ya sarafu kumeshinikiza gharama ya maisha kwa  40% na kufanya maisha kuzidi kuwa magumu kwa raia nchini. Kwahivyo basi je Saudi Arabia itachukua hatua za kijeshi kuikanya Iran? Huenda ikaeleweka iwapo Ufalme utalisusia hilo. Iran ina jumla ya watu milioni 80 ikilinganishwa na watu milioni 33 wanaoishi Saudi Arabia. Iran ina maelfu ya makombora, inayohatarisha vituo vya mafuta , kambi za jeshi na maeneo ya kuishi watu Saudia. Kwa ulinganisho,  Saudia ina mamia ya makombora ya kichina na kiasi fulani tu cha makombora ya ulinzi. Kwa kadirio, Saudi Arabia ina idadi sawa ya ndege za kivita kama Iran. Lakini ndege zake ni za kisasa na uhudumu wake ni bora zaidi huku za Iran zilkiwa ni za zamani  na zisizoaminika. Iran ina wafuasi wake kieneo na pia miongoni mwa kundi la wachache la madhehebu ya Shia nchini Saudi Arabia. Saudia  pia imehusika katika vita nchini Yemen dhidi ya waasi wa Houthi wanaoungwa mkono na Iran. Lakini vita vya moja kwa moja dhidi ya Iran  vitakuwa bila ya shaka ni kuhusu nguvu ya angani na uwezo wa makombora. Hakuna upande utakaoibuka mshindi. Licha ya kwamba kuna vikosi vya Marekani, ndege na meli zinazotumwa katika eneo la Ghuba, rais Trump anaonekana hana azma ya kutaka kuhusika katika mzozo wa kivita. Vyombo vya Marekani na kambi  zinaweza kuwa katika hatari  ya kushambuliwa na makombora ya Iran na kiasi cha khumusi moja ya mafuta duniani hupita katika mfereji wa Hormuz. Huenda Trump ana wasiwasi kuhusu athari ya kampeni yake ya kuchaguliwa tena kutokana na kupanda kwa kiwango kikubwa gharama ya mafuta nchini mwake. Kwa Saudi Arabia, Uungwaji mkono wa jeshi la Marekani ni muhimu. Lakini Trump anataka kuongoza katika kuijibu Iran na pia kupata faida kwa kutoa usaidizi wa Marekani. Huenda pia Saudi Arabia ikataka washirika wake kieneo - Umoja wa falme za kiarabu na Bahrain - kuwa sehemu ya jibu hilo. Huenda Marekani ikaorodhesha usaidizi wa kisiasa na kidiplomasia wa washirika wake wa Ulaya. Hatahivyo wanaona kupamba moto huku ni matokeo ya moja kwa moja ya uamuzi wa Trump kujitoa katika mkataba wa nyuklia. Wakati huo huo, watu wenye mrengo mkali Iran huenda wanatafakari iwapo mpango wao unaiongoza nchi hiyo kuingia vitani na katika uharibifu, badala ya kuishia kuondolewa vikwazo.
business	Janice Bryant: Mfahamu mwanamke wa kwanza mweusi kuwa bilionea Marekani na mafanikio yake	"Janice Bryant Howroyd alikuwa mwanamke wa kwanza mweusi kuwa na biashara yenye thamani ya zaidi ya dola bilioni moja nchini Marekani. Akilelewa kusini mwa nchi hiyo,wakati wa ubaguzi wa rangi alikumbana na matatizo mengi akiwa anatafuta kazi hivyobasi, alitumia uzoefu wake kama muongozo alipoamua kuanza kampuni yake ya raslimali watu. Uamuzi uliomfanya kuweka historia. Akifanya mahojiano na BBC, Janice alizungumzia taaluma yake. Janice Bryant Howroyd alikuwa kusini mwa Marekani katika jimbo la North Carolina miaka ya 1950, wakati kulipokuwa na ubaguzi wa rangi. Lakini kulingana na wazazi wake, maisha yake na ndugu zake wengine 10 hayangeendeshwa na ubaguzi wa rangi. ""Mama yangu na baba yangu sio kwamba walikuwa wamesoma sana, lakini walikuwa werevu mno,"" anasema. ""Walinifunza kuwa nina haki sawa kama mwingine yoyote yule, pengine sio kwa fursa zote lakini mimi ndio nilihitajika kutengeneza fursa hizo''. Pia walinifunza nisitafute fursa hizo kwa uchungu ili hasira isiwe sehemu ya maisha yangu. Kikubwa ya nilichofikia ni kitaaluma na maisha yangu binafsi kutokana na kile nilichojifunza mwanzoni nyumbani, ""ameongeza. Wakati huo, sheria zinazotenganisha watu weusi na wazungu zilikuwa bado zinatumika, zilianza kutekelezwa baada ya kukomeshwa kwa utumwa. ""Nisingemuoa mume wangu na macho yake mazuri ya Buluu, wakati huo,"" anasema. Sheria za ubaguzi zilipoanza kufutwa baada ya kujitokeza kwa vuguvugu za kupigania haki za raia. Janice alikwenda kusoma katika shule ambayo ilikuwa inatekeleza mchakato wa kurejesha mambo sawa na huko ndipo alipokutana na wanafunzi wazungu katika darasa moja. ""Siku ya kwanza, nikitembeatembea chuoni nilikuwa na wasiwasi sana. Ilikuwa vigumu kwangu hata kusikia kinachoendelea darasani kwasababu hofu iikuwa imenijaa. Bado sijaelewa namna ya kuelezea nilivyokuwa ninahisi siku ile,"" anasema. Wakati kukiwa na ukosefu wa usalama na unyama unaotendeka barabarani, anasema kuwa kaka zake walimpeleka shuleni kila siku. Lakini baada ya kwenda chuo, akaanza kuhisi yuko nyumbani. Alihudhuria chuo cha A&T North Carolina, moja ya vyuo vya kihistoria vya watu weusi nchini humo. ""Nilijifunza Kiingereza na somo la huduma za Jamii. Ni taasisi ya kupigiwa mfano. Baadaa ya vita vya weyewe kwa wenyewe kulianzishwa baadhi ya shule na taasisi za wanafunzi weusi. Na hapo ndipo kulipobainika mwanaangana wa kwanza mweusi na viongozi wengine weusi nchini humo,"" anasema. Mwaka 1976, alihamia Los Angeles, California, kufanyakazi kwa muda tu kama msaidizi wa shemeji yake Tom Noonan katika kampuni ya jarida la Billboard. Janice anakumbuka kwamba mkuu wa kampuni alilazimika kusafiri kuhudhuria mkutano mmoja Ulaya na yeye akaachiwa fursa ya kusimamia kampuni. ""Aliporejea, alipata ofisi imebadilika sio ile alioiacha na kuiona ikiwa bora zaidi. Nakumbuka akisema nimefanya miujiza,"" Janice alisema. Hapo ndipo shimeji yake alipobaini kipaji chake na kumsihi kuendelea kutimiza ndoto yake. ""Tom ndio sababu ya mimi kuendeleza taaluma yangu ya ujasiriamali na nikaamua kufungua biashara,"" anasema Janice. Mwaka 1978, miaka miwili baada ya kuwasili Los Angeles, Janice alianzisha mapuni ya yake ya ActOne. ""Naweza kusema kuwa uzoefu wangu wa kutafuta kazi ni jambo ambalo sikutaka limtokee mwingine yeyote. Kwahiyo, nilipoanzisha kampuni yangu nilijua kuwa nataka kuendeleza ubinadamu katika taaluma ya raslimali watu. Anasema alianza biashara yake na dola 1,500 pekee. ""Nilikuwa na dola 900 na nikaomba dola mia 600 kutoka kwa mama yangu,"" anasema. Kampuni hiyo ilikuwa na mashine moja tu ya fax na simu pekee. Miaka 40 baadaye, Kampuni ya ActOne inapatikana katika nchi 19, na inahudumia zaidi ya wateja 17,000 na imeajiri watu 2,600. Hata hivyo uongozi wa kampuni hiyo unasema, kufikia lengo hilo hakukuwa ndoto yake. ""Kama mjasiriamali, (lengo langu) ni kufikia watu biloni 2,"" anasema. Akiwa katika safari yake hii, Janice anasema mama yake amekuwa nguzo muhimu katika kutimiza ndoto yake. Na aliposhinda tuzo ya ujasiriamali, Janice alimuita mama yake jukwaani, kuhutubia hadhira na kumshukuru Mungu. Lakini je nini kinamfanya kuendelea kung'ara katika taaluma yake? ""Hata ninaposhinda matuzo, huo sitoi fursa kwa umaarufu kudhibiti maisha yangu,"" Janice amesema."
business	Fahamu nchi 10 duniani zinazotumia utajiri wao mwingi kununua silaha?	"Jumla ya matumizi ya kijeshi ulimwenguni yalifikia $ trilioni 1.7 mnamo 2017. Na Marekani peke yake ilitumia dola bilioni 610 mnamo mwaka 2017. Uchumi unaoongoza ulimwenguni pia ndio nchi inayotumia pesa nyingi zaidi kwenye Ulinzi, lakini hata sio yenye  ""mzigo mkubwa kijeshi"" huku wataalam wakitaja uzito wa matumizi ya Ulinzi na kuzingatia utajiri unaozalishwa na kila nchi, unaopimwa kulingana na Pato la Taifa (GDP). Mnamo mwaka wa 2017, matumizi ya jeshi la Marekani yaliwakilisha asilimia 3.1 ya Pato la Taifa - GDP, ambayo ni sawa na zaidi ya robo ya asilimia iliyotumiwa na nchi hiyo ambayo matumizi yake ni ya juu zaidi, kulingana na makadirio ya Taasisi ya Utafiti wa Amani ya Stockholm (Sipri). Kwa kweli, na matokeo haya, Washington haiingii hata kati ya majimbo 20 ambayo hutoa utajiri wao mwingi kwa sekta ya Ulinzi. Fahamu mataifa 10 yanayoongoza katika orodha hiyo. 10.- Bahrain Bahrain ni fungu la visiwa linalotawaliwa na utawala wa kifalme wa Kisuni lakini wengi wa wakaazi wake milioni 1.4 ni Waislamu wa Kishia, ambako kumekuwa sababu ya mivutano mingi ya ndani. Mnamo mwaka wa 2011, wakati wa ghasia katika kile kinachoitwa vuguvugu la Uarabuni, vikosi kutoka Baraza la Ushirikiano la Ghuba vilipelekwa nchini humo kusaidia kudhibiti maandamano. Mnamo mwaka 2017, ilitenga $ milioni 1,396 kwa matumizi yake ya ulinzi, ambayo ni sawa na karibu $ 936 kwa kila mtu na asilimia 4.1 ya Pato la Taifa, kulingana na makadirio ya (Sipri). 9.- Urusi Urusi ilisajili kupungua kwa mara ya kwanza kwa matumizi yake ya kijeshi kwa asilimia 20 tangu 1998, karibu dola za Marekani milioni 66,335, sawa na asilimia 4.3 ya Pato la Taifa (GDP). Kulingana na Siemon Wezeman, mpelelezi mkuu wa Sipri, kupungua huku ni matokeo ya matatizo ya kiuchumi ambayo yamekuwa yakikumba nchi hiyo tangu mwaka 2014, kwani kwa Moscow kufanya Jeshi lake kuwa la kisasa kumeendelea kupewa kipaumbele. 8.- Lebanon Kati ya majimbo 10 yaliyo na ""mzigo mkubwa wa kijeshi"" duniani, sita ni ya Mashariki ya Kati na Lebanoni ni moja wapo. Nchi hiyo ilikumbana na vita vya wenyewe kwa wenyewe vya muda mrefu kati ya mwaka 1975 na mwaka 1990 na tangu wakati huo, maisha yake ya kisiasa yamekuwa na mgawanyiko mkubwa wa ndani. Sera yake ya ndani na nje imeshawishiwa na nchi jirani ya Syria, pamoja na kundi la Kiislam la Hezbollah, ambalo mnamo mwaka 2006 lilipigana vita na Israeli. Matumizi yake ya ulinzi mnamo mwaka 2017 yalifikia dola za Marekani milioni 2,441, sawa na asilimia 4.5 ya Pato la Taifa (GDP). 7.- Israeli Tangu kuanzishwa kwake mnamo mwaka 1948, Israeli imezungukwa na nchi zenye uhasama nayo. Hali hii ilitulizwa kidogo kutokana na makubaliano ya amani yaliyosainiwa na Misri mwaka (1979) na Jordan (1994). Hata hivyo, inaendelea kuwa na wapinzani kwenye mipaka yake kama serikali ya Syria na wanamgambo wa Hezbollah wa Lebanon, washirika wa Iran, mmoja wa wapinzani wenye nguvu zaidi wa serikali ya Kiebrania. Kulingana na Sipri, matumizi ya jeshi la Israeli mnamo mwaka 2017 yalikuwa dola za Marekani milioni 16,489 (asilimia 4.7 ya Pato la Taifa - GDP). 6.- Jordan Jordan ilipata uhuru wake mnamo mwaka 1946 na tangu wakati huo imekuwa ikikabiliwa na mivutano mingi inayotokana na mazingira ya kutatanisha. Mnamo mwaka wa 1967, wakati wa Vita vya Siku Sita dhidi ya Israeli, ilipoteza udhibiti wa Ukingo wa Magharibi na Jerusalem Mashariki, maeneo ambayo ilikuwa imechukua tangu vita vya kwanza vya Waarabu na Israeli mnamo 1948. Mnamo mwaka 1984, alisaini makubaliano ya amani na Israeli, ambayo haiiwachilii kutokana na shida zingine za usalama ambazo zinatatiza eneo hilo, kama tatizo la lilijitokeza kwenye Jimbo linalojiita la Kiislamu. Mnamo mwaka 2017, ilijitolea $ milioni 1,939 kwa eneo la ulinzi (asilimia 4.8 ya Pato la Taifa). 5.- Algeria Algeria imekumbana na visa vya vurugu kali katika historia yake kama taifa huru lililoanza mwaka 1962. Mengi ya haya yametokana na mvutano kati ya sekta za kidini na za kidunia za jamii yake. Kati ya mwaka 1992 na 1998, nchi hiyo imekumbana na mzozo mkali wa ndani ambao ulisababisha vifo zaidi ya 100,000 baada ya kufutwa kwa uchaguzi ambao ilionekana kuwa chama cha Islamic Salvation Front kingeibuka na ushindi. Tangu wakati huo, nchi hiyo imeendelea kuathirika na waasi wa Kiislam wa kiwango cha chini, lakini pia imekabiliwa na mashambulizi kutoka kwa vikundi vya kitaifa kama vile Al Qaeda ya Maghreb ya Kiislamu. Katika mwaka 2017, ilirekodi matumizi ya Ulinzi yaliyokadiriwa na Sipri kuwa dola za Marekani milioni 10,073, sawa na asilimia 5.7 ya Pato la Taifa. Ikiwa na eneo la kilomita za mraba 17,818 tu na chini ya wakaazi milioni tatu, Kuwait ni kifalme ndogo iliyozungukwa na majirani wenye nguvu: Saudi Arabia, Iran na Iraq. Nchi hiyo ina vituo kadhaa vya jeshi la Marekani ambapo sehemu ya vikosi vya muungano wa kimataifa vinavyopambana na kile kinachoitwa Islamic State . Mnamo mwaka 2017, ilikuwa na matumizi ya kijeshi ya dola za Kimarekani 6,831, sawa na asilimia 5.8 ya Pato la Taifa. Jamhuri ya Kidemokrasia ya Congo ni nchi ya Kiafrika inayotenga sehemu kubwa ya utajiri wake kwa sekta ya ulinzi ikiongeza dola za Kimarekani milioni 484 kwa mwaka 2017, kulingana na makadirio ya SIPRI. Nchi hiyo imepitia mizozo mingi tu ya ndani kwa ndani na inaongozwa na Denis Sassou-Nguesso, mwanajeshi wa zamani ambaye alitawala nchi kati ya 1979 na 1992 na ambaye alirudi mamlakani mnamo mwaka 1997, ambapo ameendelea kuhudumu hadi sasa. 2.- Saudi Arabia Tangu mwaka 2015, serikali ya Saudi Arabia imeongoza kundi la nchi zinazopigana Yemen dhidi ya majeshi ya Houthi ambayo yanakabiliwa na Rais Abdrabbuh Mansour Hadi na yanaungwa mkono na Iran. Hali hiyo ni moja tu kati ya matukio kadhaa ambayo Riyadh na Tehran wanapigania kuwa na udhibiti wa eneo. Mfalme wa Saudia pia hushiriki katika muungano wa umoja wa kimataifa dhidi ya kundi linalojiita Islamic State. Kulingana na Sipri, mwaka 2017 nchi hii ilitenga dola milioni 69,413 za Marekani kwa matumizi ya kijeshi (asilimia 10 ya Pato Ghafi la ndani la Taifa). Nchi hiyo iliyopo kimkakati kuvuka Mlango bahari wa Hormuz, moja ya vivuko muhimu vya haidrokaboni, na majirani kama Iran, Saudi Arabia na Yemen, Oman imeongeza kwa kasi matumizi yake ya kijeshi katika kipindi cha muongo mmoja uliopita. Kwanza, kiukweli, ilikuwa nchi ulimwenguni ambayo ilitumia pesa nyingi zaidi katika ulinzi wake. Mnamo mwaka 2017, matumizi yake ya kijeshi yalikuwa dola za Marekani milioni 8,686, ambayo ni sawa na asilimia 12 ya Pato la Taifa."
business	Mfuga mende: Jamii ilifikiri nilikuwa na kichaa	Fundi seremala kutoka Tanzania, aliyeanzisha namna mpya ya kilimo isiyo ya kawaida ufugaji mende. Biashara yake imepata mafanikio nchini China na sehemu nyinginezo za ulimwengu ambapo aina fulani za mende huchukuliwa kuwa kitamu kwa kuliwa. Lakini imezua tafrani katika jamii yake.
business	Coronavirus: Mamilioni ya watu watabaki masikini, Benki ya dunia yaonya	"Watu zaidi ya milioni 24 wataathirika kiuchumi kutokana na mlipuko wa ugonjwa wa corona huko mashariki ya Asia na Pacific,  kwa mujibu wa benki ya dunia. Aidha ripoti hiyo inasema kuwa athari za kiuchumi zinaonekana kutoepukika katika mataifa yote duniani. Benki hiyo imetoa angalizo la athari kubwa ambayo itajitokeza hasa katika mataifa yanayoendelea. Athari hizo ni pamoja na utalii kushuka Thailand na visiwa cha Pasific, Vilevile kwenye viwanda vya Vietnam na Cambodia. Benki ya dunia imetaka ukanda huo kuwekeza katika sekta ya afya na viwanda vya vifaa tiba ili kuwezesha bara hilo kuwa na hali ya ahueni wakijumlisha msaada wanaopata. Katika hali hiyo ,watu wapatao milioni 24 au pungufu ya watu hao hawataweza kuepuka umasikini katika ukanda huo kwa mwaka 2020 kutokana na mlipuko wa ugonjwa wa corona. Kama hali ikiwa mbaya zaidi, benki ya dunia imeweka makisio kuwa watu wapatao milioni 35 ,wanatarajiwa kubaki katika ufukara, wakiwemo raia milioni 25 wa China. Kiwango cha umasikini kilichopimwa ni chini ya dola 5.5 kwa siku. Benki ya dunia imesema pia uchumi katika upande wa mashariki mwa Asia unakua polepole sana kiwango cha 2.1% ukilinganisha na 2019 ulikuwa unakuwa kwa 5.8%. Benki ya dunia imeeleza kuwa si rahisi katika hali hii ya mlipuko wa ugonjwa ,uchumi kukua. ""Habari njema ni kwamba ukanda huo umeweza kukabiliana na janga hilo ingawa mataifa yake wanapaswa kuchangamka kurejesha uchumi katika mstari kama ilivyokuwa hapo awali"". Takwimu za uchumi wa China zilizotolewa siku ya Jumanne, zinaleta matumaini wakati wakiona namna ya kuwa na viwanda katika majengo waliyojenga mwezi Februari. Maafisa wa China wameonesha namna walivyoibuka kwa kasi mwezi huu na kuvunja rekodi ya 35.7 kwa mwezi Februari. Huku takwimu za juu ya 50 kuonekana kukua. Hii inamaanisha kuwa shughuli za kiuchumi zimekuwa licha ya kwamba bado ziko chini kutokana na mlipuko wa ugonjwa wa corona. Matokeo ya sasa ni jambo ambalo haliwezi kuzuilika katika mataifa yote duniani kwa mwaka 2020. Masikini watazidi kuwa masikini na wataongezeka-wakati mataifa tajiri pia watahangaika kuimarisha biashara zao na maendeleo yao."
business	Vikwazo Iran: Madhara gani yanajitokeza kwenye soko la dawa	Iran imesema vikwazo dhidi yake vinazuia dawa za kuokoa maisha kuingia nchini humo, ingawa kumekuwa na msamaha wa bidhaa za dawa. ''Marekani imetoa msamaha kwa dawa na vifaa tiba kwa ajili ya raia wa Iran kwenye vikwazo vya Marekani,'' anasema Brian Hook, mwakilishi maalum wa Marekani nchini Iran. Je ni kwa namna gani vikwazo vimeathiri upatikanaji wa dawa nchini Iran? Aina gani ya dawa huingizwa nchini Iran? Iran inatengeneza dawa zake nyingi lakini linapokuja suala la dawa zinazotengenezwa kwa teknolojia ya juu, Iran hutegemea zaidi dawa kutoka nje. Inakadiriwa kuwa ingawa asilimia 4 ya dawa zake zinatoka nje kwa kuzingatia ujazo, dawa nyingi zenye ghara,a kubwa zinazoingizwa ni takribano theluthi ya thamani yake kwa ujumla. Kuna data ndogo kuhusu dawa zinazoingia nchini Iran na gharama zinazolipiwa lakini ushahidi usio wa kisayansi unaweza kutoa picha ya namna hali ilivyo. Idhaa ya uajemi ya BBC imesikia kutoka kwa wasikilizaji wake kuhusu kuogezeka kwa gharama za dawa. Mwathirika wa ugonjwa wa tumbo ameeleza ugumu anaoupata kupata dawa muhimu za kutibu maradhi hayo. ''Ninalazimika kusafiri kwenye miji mingine na majiji kutazama maduka yao ya dawa kama yana dawa hizo,''alieleza. ''Baadhi ya maduka yana dawa hizo lakini gharama iko juu sana sina uwezo wa kununua. BBC pia ilizungumza na kampuni ya dawa inayoingiza dawa kutoka Iran, ambaye alisema katika kipindi cha miaka miwili iliyopita kulikuwa na uhaba wa dawa na gharama ilikuwa juu. Dawa za usingizi, za kutibu saratani na sukari zilikuwa ngumu kupatikana, walieleza. Katika kipindi cha mwaka mmoja uliopita, gharama za huduma za afya na dawa ziliongezeka kwa asilimia 19 kwa mujibu wa takwimu za Iran. Lakini upungufu huu na ongezeko la gharama kunaweza kuwa na sababu nyingi, si tu matokeo ya vikwazo dhidi ya Iran. Waziri wa Iran akebehi vikwazo vya Marekani dhidi yake Vikwazo vya kimataifa viliondolewa mwaka 2016 baada ya makubaliano na Iran kuhusu mradi wa nyukilia, lakini mwezi Novemba mwaka 2018, Marekani iliweka vikwazo vikali dhidi ya viawanda vya Iran na taasisi za fedha. Ilitishia kuiadhibu vikali na kuiondoa kwenye mifumo ya kifedha ya Marekani kwa makampuni ya nje yanayolenga kukwepa vikwazo hivi. Hatahivyo, wasafirishaji wa bidhaa kama dawa na vifaa tiba na kampuni zinazofanya biashara hii hawapaswi kuadhibiwa na Marekani kwa kufanya biashara na Tehran. ''Tatizo ni kuwa unahitaji kutafuta benki itakayokuwa tayari kufungua milango ya kibiashara kushughulikia hilo,'' anasema Richard Nephew, na mtaalamu wa masuala ya vikwazo vya Marekani. Pia, sio dawa zote au vifaa tiba zinazopatiwa msamaha. ''Biashara ya dawa na jinsi ya kushughulikia malipo na Iran imeendela kuwa ngumu, '' anasema Justine Walker, Mkurugenzi wa sera za vikwazo idara ya fedha ya Uingereza, inayowakilisha benki za Uingereza. ''Kisheria, dawa hazizuiliwi linapokuja suala la vikwazo. Hatahivyo, huzuiliwa Takwimu za Iran zilizobainika na BBC zinaonyesha kuwa dawa na vifaa tiba zilifika kiasi cha pauni milioni 145 sawa na dola milioni 176 mwezi septemba mwaka 2018, kisha zikaanza kuporomoka. Mpaka mwezi Juni mwaka 2019 dawa zinazoingizwa zilishuka kwa asilimia 60 na kufikia dola milioni 67. Kuporomoka huku haiwezekani sababu ikawa sababu ya vikwazo. Pia kuna Data zinapatikana kutoka EU, mshirika muhimu wa kibiashara na Iran. Tangu vikwazo vilipowekwa mwezi Novemba mwaka jana, mauzo kwenda Iran yalishuka kabla ya kupanda taratibu mwezi Mei. ''Kufuata kanuni mpya na kuingia gharama za ziada, kwa mfano kwa kubadilisha benki, hufanya biashara kati ya Iran na makampuni madogo ''kutisha'' anasema Esfandyar Batmanghelidj, mwanzilishi wa Bourse & Bazaar, ambayo inafuatilia uchumi wa Iran. Ukosefu wa fedha za kigeni ndani ya Iran na ubadilikaji wa sarafu ya Irani pia hufanya uagizaji kuwa ghali zaidi.
business	Barua kutoka Afrika:Jinsi KFC nchini Kenya ilivyokaangwa kuhusu uhaba wa chipsi	"Katika mfululizo wetu wa barua kutoka kwa wanahabari wa Kiafrika, mtangazaji wa Kenya Waihiga Mwaura anaandika kuhusu kile ambacho mzozo wa hivi majuzi kuhusu uhaba wa chipsi za  KFC unasema kuhusu kilimo nchini mwake. Ninapohitaji  kujiongezea kalori  za haraka ninapopata muda katika ratiba yangu ya shughuli nyingi unaweza kunipata mara kwa mara nikibugia  mlo wa KFC. Kula chipsi hizi  kunaweza kuibua hisia ambazo hata wewe mwenyewe huzijui kwa sababu ya miaka mingi ya matangazo ya kampuni za kimataifa . Lakini kamwe sijawahi kufikiria kitendo hicho kama kauli ya kisiasa au kiuchumi kuhusu biashara ya kilimo duniani na nafasi ya Kenya ndani yake. Wiki hii hata hivyo, manunuzi  ya bidhaa kutoka masoko ya kimataifa hadi humu nchini  imekuwa mada kuu hapa kwani KFC ilisema haikuweza kutoa chipisi  kwa vile haikuweza kuagiza viazi vyake kutoka Misri. Badala yake, wateja walikuwa wakipewa vyakula mbadala kama vile ugali - Chakula ambachp watu wengi hawaendi KFC kukila. Kampuni hiyo haitoi  viazi ndani ya nchi, licha ya kwamba vinakuzwa kwa wingi na wakulima kulazimika kuviuza kwa bei ya chini. Viazi, kwa hakika, ni zao la pili kwa kuliwa nchini Kenya baada ya mahindi, na hulimwa zaidi na wakulima wadogo. Tatizo, inaonekana, lilikuwa kwamba wasambazaji wa ndani watarajiwa hawakupitia mchakato wa uhakikisho wa ubora wa KFC ambao unahakikisha ""chakula chetu ni salama kwa matumizi ya wateja wetu"",  afisa mkuu mtendaji wa kampuni hiyo Afrika Mashariki Jacques Theunissen aliambia gazeti la Standard. Hata hivyo alisema kwamba viungo vingine - hulinunuliwa kwenye soko la Kenya na kampuni hiyo imesema imejitolea kutetea bidhaa za humu nchini. Ongeza  hasira katika mitandao ya kijamii, wito wa kususia kampuni hiyo na  hatimaye kuahidi kuwa itatafuta msambazaji anayefaa kutoka Kenya kuiletea viazi. Hata hivyo, wapinzani walikuwa wepesi kutumia fursa hiyo. Chicken Inn ilitoa tangazo na mwanamume anayetabasamu akibugia kifurushi cha chipsi - zote kutoka viazi vya humu nchini  bila shaka. Burger King pia ilisema ilikuwa na chipsi za  kutosha. Ingawa kampuni hizi zingine zinaweza kupata vyanzo mbadala vya viazi, haijabainika haswa kwa nini baada ya miaka 11 ya kuwa nchini, KFC haijapata msambazaji anayekidhi viwango vyake. Francis Kimemia, gavana wa kaunti ya Nyandarua inayolima viazi, pia alitoa maoni yake  akisema kuwa wakulima wake wanazalisha mboga bora. Alisema kuwa msimamo wa KFC ""haujali wakulima"". Hasira sasa zimeanza kupoa lakini hili  limefichua mianya  katika mfumo wetu wa kilimo maana yake baadhi ya wakulima wetu wananyimwa soko zuri la hapa  nyumbani. Kutegemea bidhaa za kuagizwa kutoka nje Sisi ni sehemu ya biashara ya kikanda inayozidi kuunganishwa ya chakula, ambayo ina faida zake - ikiwemo  bei ya chini. Lakini kama matokeo, ikiwa Kenya ingelazimishwa kufunga mipaka yake kwa uagizaji wa chakula kwa muda wa mwezi mmoja tu, bidhaa nyingi tunazozipenda hazitapatikana  au zitakuwa ghali sana kununuliwa. Uagizaji bidhaa mwaka jana kutoka Uganda, kwa mfano, ulifikia $250m (£165m). Bidhaa kama mayai, asali, mahindi, maharagwe, mtama, mihogo, wimbi  na viazi vitamu pamoja na bidhaa za maziwa husafirishwa mpakani na kisha kuuzwa kwa faida ndogo. Wataalamu wanasema kuwa gharama za leba na nyinginezo za kilimo ni nafuu nchini Uganda, na hivyo kufanya bidhaa kuwa nafuu zaidi kuliko inayozalishwa hapa. Lakini pia inaweza kuwa suala la mtazamo. Nchini Uganda nimegundua kuwa kilimo kinakubaliwa na watu wote, ilhali nchini Kenya watu wengi wanaonekana kutaka kazi za ofisi. Nilipokuwa nikishughulikia uchaguzi wa mwaka jana nchini Uganda nilihoji watu wengi mashuhuri ambao wote waliishi nje ya mji mkuu, Kampala, kwenye maeneo makubwa ya ardhi ambako walilima chakula chao wenyewe. Iwapo viongozi hao hao wangeishi Kenya, pengine wangeishi katika mashamba yenye lango na kilimo kidogo kwenye sehemu hizo Ni hali hiyo hiyo ukiangalia biashara ya Kenya na Tanzania - jirani yetu  upande wa kusini. Mtazamo hasi kuhusu kilimo pamoja na sekta iliyojaa rushwa inamaanisha kwamba hakuna mtu anayeshangaa samaki wanapoagizwa kutoka China, sukari kutoka Brazili au tumbaku kutoka Uturuki. Huenda Kenya isiweze kushindana kwa muda mfupi linapokuja suala la gharama za uzalishaji. Lakini kuna fursa kwa Kenya kuwa kituo cha kikanda cha usindikaji wa chakula, na hivyo kuongeza thamani ya bidhaa. Kuweza kusambaza viazi vilivyochongwa kwa KFC ni mfano mmoja wa kile kinachoweza kutolewa ili kukuza soko la ndani. Kwa bahati mbaya, shughuli nyingi zinazofanyika nchini Kenya  kuhusu usindikaji zinafanywa na makampuni ya kigeni yanayofadhiliwa na mtaji. Faida huishia kuondoka nchini. Huku uchaguzi ukikaribia mwezi wa Agosti, wagombeaji wamekuwa wakitoa  ahadi za ajira, lakini hatujasikia mengi kuhusu jinsi ya kufufua sekta hii ya biashara ya kilimo. Na wachache wa wabunge wetu watarajiwa wanaweza kuwa  hawako tayari kukabiliana na makundi maslahi  na utepetevu katika  sekta ambayo hapo awali ililisha nchi . Mabadiliko yanaweza kuwa polepole - na wakati huo huo, ninapozila chipsi za  KFC sasa nitakengeushwa na mawazo kuhusu biashara ya kimataifa. Barua zaidi kutoka Afrika"
business	Bamenda: Mji wa Cameroon ambapo biashara ya majeneza ndiyo ilioshamiri	"Mji wa Bamenda wakati mmoja ulikuwa mji uliostawi lakini sasa umevurugwa na vita vya miaka mitano kati ya watu wanaozungumza kiingereza wanaotaka kujitenga na wale wanaozungumza Kifaransa ambao wanaoongoza serikali. Mji wa Bamenda ni mji uliokufa. Ni bishara ya majeneza pekee ilioshamiri. Miili hutupwa kila mahali mara kwa mara katika mji ,vyumba vya kuhifadhia maiti , barabarani na kwenye mito. Wafanyakazi wa baraza la mji huo huokota miili hiyo na kuifanyia maziko. ‘’Ni baraka kuzikwa, sio tu na familia na marafiki’’, anasema mfanyakazi wa maziko wakati anapochukua majeneza 10 ya bei rahisi kutoka kwa chumba cha mzishia. Mahitaji ya mtindo wa majeneza hayo yaliokuwa na sifa umeshuka – yakiundwa kama biblia, magari au chupa za pombe ili kuonesha hali ya maisha au mahitaji ya mwisho ya mfu. Majeneza ambayo yalikuwa yakiuzwa kwa $1,500, au £1,270 hayana soko kwasababu hakuna anayeweza kujyanunua. Wengi wao wanaweza kununua majeneza ya ghrama ya faranga 50,000 , kulingana na mfanyakazi wa chumba cha mazishi. Mazishi ya mara kwa mara ya vijana na wavulana ni ukumbusho wa kikatili wa mzozo katika mikoa inayozungumza Kiingereza ya Cameroon Kaskazini-Magharibi na Kusini-Magharibi. Katika miaka mitano tu, mzozo huo umegharimu makumi ya maelfu ya maisha, huku ukilazimisha zaidi ya milioni moja kukimbilia maeneo yanayozungumza Kifaransa na wengine 80,000 kukimbilia hifadhi katika taifa jirani la Nigeria Vita hivyo vina mizizi yake katika malalamiko ambayo yalianza tangu mwisho wa ukoloni, wakati eneo lililotawaliwa na Waingereza liliunganishwa na maeneo ya Ufaransa kuunda kile ambacho sasa kinaitwa Cameroon. Raia wengi wa Cameroon wanaozungumza Kiingereza wamehisi kutengwa tangu wakati huo na wamepinga kile wanachoona kama majaribio ya serikali - inayotawaliwa na watu wengi wanaozungumza Kifaransa - kuwalazimisha kuacha maisha yao, pamoja na lugha yao, historia na elimu na mifumo ya sheria. Mvutano uliongezeka mwaka wa 2016 wakati makumi ya maelfu ya watu huko Bamenda na maeneo mengine yanayozungumza Kiingereza walipoanzisha mfululizo wa maandamano dhidi ya matumizi ya Kifaransa katika shule na mahakama zao, pamoja na kushindwa kuchapisha nyaraka za serikali kwa Kiingereza, ingawa ni lugha rasmi. Huku serikali ikitoa amri kwa vyombo vya ulinzi na usalama kukabiliana na maandamano hayo badala ya kuingia katika mazungumzo ya kutatua kero zao, vijana wa kiume walichukua silaha mwaka uliofuata kudai nchi huru ya Ambazonia, kama wanavyoita mikoa miwili inayozungumza Kiingereza. Sasa, magari ya kijeshi - ikiwa ni pamoja na yale yaliyo na bunduki  - mara kwa mara hushambulia Bamenda. Wakaazi wanasema wanajeshi huvamia nyumba, kukamata, kuchoma moto masoko na hata kuonyesha miili ya wahasiriwa wao, wakiwemo makamanda wa wanamgambo, kwenye makutano makubwa ili kuwaonya wakaazi dhidi ya kujiunga na wapiganaji wanaotaka kujitenga. Vikosi vya serikali pia vimepata hasara kubwa katika mzozo huo, huku miili ya wanajeshi walioshambuliwa wakiondolewa kwenye chumba cha kuhifadhia maiti cha wanajeshi katika mji mkuu, Yaoundé, kila Alhamisi na Ijumaa. Wajane wakiomboleza mbele ya mistari mirefu ya majeneza yaliyotundikwa kwenye bendera ya Cameroon, kabla ya wanajeshi hao kuzikwa huku kukiwa na sherehe za mazishi ya kijeshi. Wapiganaji wanaotaka kujitenga pia wamepata sifa mbaya kwa ukatili dhidi ya raia, ikiwa ni pamoja na kuwakata vichwa na kuwatesa wanawake ambao wanawalaani kwa ""kusaliti mapambano"", wakiwaita ""miguu myeusi"" - neno ambalo linasambazwa mara kwa mara kuhusu sasa. Wanasambaza video za ukatili huu ili kuwaonya watu kuhusu adhabu inayowakabili iwapo watashukiwa kushirikiana na vikosi vya usalama. Siku za Jumatatu, Bamenda unakuwa ""mji wa kiroho"" huku barabara zikiwa tupu na masoko yakiwa yamefungwa - sehemu ya kampeni ya kutotii uchumi wa raia uliyoanza kabla ya mapambano ya kutumia silaha. Siku hizi, wakaazi wanaothubutu kupuuza agizo la kufunga maduka yao hupigwa risasi au kuona maduka yao yakichomwa moto . Wanajeshi na polisi pia hutoweka mitaani, ili wasiwe shabaha laini kwa wapiganaji wanaotaka kujitenga ambao wana uwepo mkubwa katika jiji hilo. Wanaojitenga pia waliamuru kufungwa kwa shule zote miaka minne iliyopita kama sehemu ya kampeni yao. Shule chache zimesalia wazi kwa ujasiri, lakini watoto hawathubutu kuvaa sare. Wanajeshi hutekeleza amri ya kutotoka nje karibu kila usiku katika jiji hilo, na kusababisha mikahawa yake mingi, baa na vilabu - vilivyojulikana kuwa bora zaidi nchini Cameroon - kufunga biashara. Mkazi wa muda mrefu, Peter Shang, ambaye wakati fulani alipenda maisha katika jiji hilo, anasema watu sasa wanachukua siku moja baada ya nyingine: ""Maisha ni bahati nasibu. Mambo mengi sana yanakukumbusha kuhusu kifo kisichotarajiwa. Unazungumza na mtu leo ​​na kesho hayupo tena. ."" Kwa Marie Clair Bisu, kuna mpangilio mzuri - anaona zaidi mume wake,  anafika nyumbani kabla ya amri ya kutotoka nje. ""Sasa amegundua watoto wake. Huyu ni mtu ambaye alikuwa akichelewa kurudi wakati fulani akiwa amelewa na alikuwa anaelekea kulala tu. Sasa anaweza kucheza na watoto na kuangalia vitabu vyao. Mgogoro huu umetukutanisha,"" anasema. ""Tatizo pekee ni kwamba milio ya risasi huwa inaharibu usiku wetu."" Na baada ya usiku wa milio ya risasi, wakazi wanapaswa kupiga simu kadhaa na kusikiliza trafiki ili kuangalia hali iko salama kabla ya kujitosa. Hata hivyo, milio ya risasi imekuwa jambo la kawaida sana huko Bamenda wakati wa mchana hivi kwamba watu hawatoroki mara moja wanaposikia sauti hiyo. ""Tungekula nini ikiwa tutaendelea kutoroka? Nina watoto wa kulisha,"" muuza mboga anasema. ""Tunapiga mbizi kwa urahisi na kurudi kwenye biashara wakati milio ya risasi inaposita."" Mwanamke mwingine anasema mtoto wake amezoea sauti ya risasi hivi kwamba anajua ni nani anayefyatua risasi. ""Binti yangu ana umri wa miaka saba na anaweza kujua kama sauti hizo ni za bunduki za jeshi au bunduki za AK-47 za 'The Boys',"" anasema, akimaanisha wapiganaji wanaotaka kujitenga. Baadhi ya watawa ambao ninakutana nao kando ya barabara katikati ya jiji wanasema wanasubiri teksi kwenda kwenye Kituo cha watoto yatima cha Abangoh. Vita hivyo vimeshuhudia mlipuko wa mimba za utotoni zisizotarajiwa, wanasema - huku wasichana ambao wamelazimika kukimbia makazi yao wakiwa wahanga wa unyanyasaji wa kijinsia na kunyanyaswa na pande zote mbili. Mmoja kwa hasira anasema: ""Ubakaji kama silaha ya vita ni wa kudharauliwa."""
business	Nairobi: Kilimo cha mjini kilichobuniwa kukabiliana na gharama ya juu ya maisha	Kilimo cha mjini katika mji mkuu wa Kenya, Nairobi ni njia mojawapo inayotumiwa na baadhi ya vijana kukabiliana na kupanda kwa gharama za Maisha. Kwa kawaida kilimo hufanyika zaidi vijijini. Janga la corona limelazimisha baadhi ya watu kufikiria jinsi ya kujipatia mbogamboga, lakini pia hata kuuza.Mwandishi wa BBC Salim Kikeke amezungumza na mkulima mmoja wa mjini katika eneo la Kitengela.
business	Mashambulizi ya visima vya mafuta vya Saudia: Je ni nani anayetumia ndege zisizo na rubani zinazobeba silaha Mashariki ya kati?	Mashambulizi dhidi ya hifadhi za mafuta za taifa la Saudia yamezua uvumi kwamba ndege zisizo na rubani zilihusishwa. Mamlaka za Marekani na Saudia zinasema kwamba hivyo ndivyo ilivyokuwa. Shambulio la utumizi wa ndege zisio na rubani limeongezeka  katika miaka ya hivi karibuni na hususana katika eneo la mashariki ya kati. Hivyobasi ni nani anayemiliki na ni nani aliyetumia katika shambulizi? Matumizi ya kwanza ya kijeshi ya kutumia ndege isio na rubani ilio na silaha yalikuwa Oktoba 2001  usiku wa kwanza wa vita vya Afghanistan dhidi ya msafara wa Taliban. Ndege zisizo na rubani zinazomiliki silaha zilikuwa zikitumika na mataifa yalioendelea kama vile Israel  na Marekani. Hatahaivyo China nayo iliingilia na kuanza kuuza silaha zake duniani . China imepiga jeki usambazaji wa ndege za kijeshi zisizokuwa na rubani katika eneo la mashariki ya kati ikiuza silaha hizo kwa zaidi ya mataifa sita. Soko la ndege hizo zinazotumiwa na raia pia liligundua teknolojia hiyo  na kuibadilisha kuwa ndege zinazotumia silaha. Huku Teknolojia hiyo ikiwa sio ngumu, ndege kama hizi zilizo na uwezo mkubwa zinaweza kutengezwa na taifa lolote - Iran ikiwa mfano. Na Iran imechukua jukumu muhimu la  kuimarisha teknolojia ya ndege hizo na kuzisambaza kwa washirika wake  kama vile waasi wa Houthi waliopo Yemen. Eneo la mashariki ya kati ndilo lenye vita dhidi ya ugaidi.  Limevutia mataifa yenye teknolojia ya hali ya juu kama vile Marekani Uingereza na Urusi. Kuna uadui mkubwa . Uadui mkubwa unaojulikana  duniani ni ule kati ya Israel na mataifa ya Kiarabu upande mmoja na Iran, washirika wake kama Hezbollah  na waasi wa Houthi  katika upande mwengine. Marekani imetumia ndege zisizo na rubani zilizo na silaha  katika eneo la mashariki ya kati , katika kampeni yake dhidi ya al- Qaeda na Islamic State. Silaha kama vile ndege zisizo na rubiani za kuvizia zimetumika dhidi ya maeneo ya Syria , Iraq, Libya na Yemen. Ndege isio na rubani kwa jina MQ-9 ni kubwa , nzito na yenye uwezo zaidi ya ile ya kuvizia  ikiwa na uwezo wa kubeba  silaha kubwa  zinazoweza kusafiri mbali. Kama mshirika mkuu wa Marekani kijeshi , Uingereza ilinunua ndege kadhaa zisizo na rubani kutoka Marekani  na imezitumia  zaidi katika maeneo ya taifa la Iraq na Syria. Ikijulikana kwa muda mrefu kama taifa mwanzilishi wa teknolojia ya UAV , Israel  ni miongoni mwa wauzaji wa ndege zizsizo na rubani zinazotumika na raia ikiwa imeuza zaidi ya asilimia 60 ya ndege hizo kote duniani kulingana na utafiti wa 2018. Mbali na wateja wengine taifa hilo limeuzia Urusi na limefanikiwa kutungua ndege moja ilipokuwa ikitoka Syria kuingia Israel. Israel inatumia ndege tofauti  kukusanya  habari na kutekeleza mashambulizi. Ndege zake zilizo na silaha ni pamoja na Heron TP, The Hermes 450 na The Hermes 900. Lakini Israel imekuwa na wasiwasi kuuza ndege hizo zinazoweza kubeba silaha. Licha ya kuwekea marufuku ya kununua silaha , Iran imejenga uwezo wa kujitengezea ndege zisizo na rubani zinazoweza kubeba silaha. Ndege kwa jina Shahed 129  ilizinduliwa 2012  na imetumika kuwakabili IS  na maeneo kadhaa nchini Syria na Iraq. The Mohajer 6  imekuwa ikitengezwa tangu 2018. Lakini umuhimu mwengine wa utengezaji wa ndige hizo nchini Iran ni uwezo wake wa kutaka kueneza teknolojia yake kwa washirika wake katika eneo hilo Matumizi ya ndege hizo miongoni mwa makundi ya kivita Waasi wa Houthi ni miongoni mwa watumizi wa ndege za UAV  miongoni mwa makundi yasiokuwa na serikali. Wanaendesha idadi kubwa ya mifumo ambayo kulingana na UN  na wataalam  inategemea sana teknolojia kutoka Iran. Waasi wa Houthi wametumia Qasef-1 , ambayo jopo la Wataalam wa UN limesema kuwa inafanana na mifumo ya Iran. Hizi ni ndege zisizo na rubani ambazo hulipuka zinapowasili katika eneo zilikotumwa. Wapiganaji wa Lebanon wa dhehebu la Kishia  Hezbollah  wamekuwa wakitumia idadi ndogo ya kile kinachoonekana kuwa ndege za Iran zisizo na rubani. Ni wazi kwamba teknolojia ya ndege zisizo na rubani zinazobeba silaha imesambaa kote . Licha ya Marekani kukataa kuuza ndege hizo kwa wasihirika wake  hakujazuia ndege hizo kusamabaa kwa kuwa China imekuwa ikiziuza . Utumizi wa UAV kushambulia maeneo umesaidia kufungua mbinu nyengine ya mashambulizi. Ndege zenye rubani zimetumika kushambulia maeneo bila ya madhara makubwa kuonekana. Ndege hizo zinaonekana kutengezwa kukabiliana na vita dhidi ya ugaidi.
business	Jinsi nzige wanavyotumiwa kwa faida nchini Kenya	Nzige ni wadudu wanaoaminiwa kuwa waharibifu kutokana na jinsi wanavyoharibu mimea ya mazao mmbali mbali. Lakini nchini Kenya shirika moja lisilo la kiserikali (NGO) linatoa mafunzo kwa jamii ncini humo kuwakamata nzige, ili kuwageuza kuwa chaula cha wanyama.
business	Takataka zitokanazo na samaki zinavyogeuka kuwa fursa	Soko la samaki huzalisha tani kwa tani za takataka kila mwaka hasa takataka za ngozi za samaki na kuchafua mazingira, hata hivyo uchafu huu ni fursa kwa Newton Owino.
business	Elon Musk ananunua Twitter: Je jukwaa hilo litabadilika vipi?	Elon Musk amefikia makubaliano ya kununua mtandao wa Twitter kwa ahadi ya kupunguza udhibiti kwenye jukwaa, na kuzua maswali kuhusu mbinu yake itamaanisha kwa 'mitandao ya kijamii.' Mashirika ya kutetea haki za binadamu yameibua wasiwasi kwamba kukosekana kwa usawa kunaweza kusababisha kuongezeka kwa matamshi ya chuki. Watumiaji wengi wa mtandao wa Twitter pia wanauliza ikiwa hii inamaanisha kuwa akaunti zilizosimamishwa na kampuni zitaruhusiwa kurudishwa. Mtu mashuhuri zaidi kusimamishwa kazi alikuwa Donald Trump. Baada ya habari za mpango huo kutangazwa, mashirika ya kutetea haki za binadamu yaliibua wasiwasi kuhusu matamshi ya chuki kwenye Twitter na uwezo ambao ungempa Bw Musk, ambaye anajieleza kuwa ''anayependelea uhuru wa kujieleza''. Amekuwa akisema katika ukosoaji wake wa sera za jukwaa kuhusu kudhibiti maudhui, akisema kuwa Twitter inahitaji kuwa jukwaa la kweli la uhuru wa kujieleza. Katika taarifa baada ya kufikia makubaliano hayo alielezea uhuru wa kujieleza kama ''msingi wa demokrasia inayofanya kazi.'' Katika mtandao wa Twitter, Shirika la Amnesty International lilisema: ''Tuna wasiwasi na hatua zozote ambazo Twitter inaweza kuchukua ili kukomesha utekelezwaji wa sera na mifumo iliyoundwa kulinda watumiaji.'' ''Jambo la mwisho tunalohitaji ni Twitter ambayo inafumbia macho kwa makusudi matamshi ya jeuri na matusi dhidi ya watumiaji, hasa wale walioathiriwa zaidi, ikiwa ni pamoja na wanawake, watu wasio na mahusiano yanayokubalika katika jamii na wengine.'' Hata hivyo, Twitter haikujibu mara moja ombi la BBC la kutoa maoni yao kuhusu wasiwasi huo. Akaunti ya Donald Trump ilifutwa kabisa mwaka jana kufuatia ghasia za Januari 6 katika jengo la Capitol huko Washington. Lakini hata ikiwa marufuku yake ya Twitter itabatilishwa, Bw Trump anasema hana mpango wa kurejea Twitter, badala yake ameamua kutumia jukwaa lake binafsi la, Truth Social. ''Siendi kwenye Twitter, nitabaki kwenye Ukweli,''  Bw Trump aliambia Fox News. Aliongeza kuwa anaamini Bw Musk, ambaye alimwita ''mtu mwema'', ''ataboresha'' jukwaa la mtandao huo. Wawakilishi wa Bw Trump hawakujibu mara moja ombi la BBC la kutaka maoni yao. Ming-Chi Kuo, mchambuzi wa teknolojia katika kampuni ya usimamizi wa uwekezaji ya TF International Securities, aliambia BBC kwamba Bw Trump anaweza kuamua kurejea jukwaani iwapo atashiriki uchaguzi wa urais wa Marekani wa 2024. ''Twitter bado ni chaguo bora kwake kuwa na sauti, ikiwa Twitter iko tayari kurejesha akaunti yake,'' Bw Kuo alisema. ''Siyo rahisi kujenga jukwaa lenye ushawishi zaidi kuliko Twitter kabla ya uchaguzi ujao wa urais.'' Bw Musk alisema anatumai kuwa hata wakosoaji wake wakuu watasalia jukwaani ''kwa sababu hiyo ndiyo maana ya uhuru wa kujieleza''. Walakini, watumiaji wengine wametishia kuacha kutumia mtandao wa Twitter, wakati wengine tayari wameacha. Muigizaji wa Uingereza Jameela Jamil, ambaye anajulikana zaidi kwa uhusika wake katika kipindi cha televisheni cha 'The Good Place', alisema anatarajia jukwaa hilo ''kuwa eneo lisilo na sheria zaidi, lenye chuki, chuki dhidi ya wageni, chuki kubwa na chuki dhidi ya wanawake''. ''Ningependa hii iwe... tweet yangu ya mwisho,'' Bi Jamil aliwaambia wafuasi wake milioni moja. Wakati huo huo, Caroline Orr Bueno, mwanazuoni mtafiti wa katika Chuo Kikuu cha Maryland, alisema kuwa kwa sasa atakaa kwenye jukwaa la mtandao huo, ambapo ana wafuasi zaidi ya 450,000. Bi Bueno alisema ''hatujui itakuwaje chini ya uongozi wa Elon Musk''. ''Tunachojua ni kwamba ikiwa watu wote wenye heshima wataondoka, itakuwa mbaya hapa tena kwa haraka sana,'' aliongeza. Dan Ives, mchambuzi katika kampuni ya uwekezaji ya Wedbush Securities, aliiambia BBC kwamba anatarajia watumiaji wengi ''kuchukua mbinu ya kusubiri-na-kuona''. ''Sasa ni kuhusu kuwavutia watumiaji wapya na kuwakomesha waasi kwenye jukwaa,'' Bw Ives alisema. Bodi ya wanachama 11 ya Twitter ilikubali kwa kauli moja ofa ya Bw Musk ya $44bn (£34.5bn). Jack Dorsey, ambaye alianzisha mtandao wa Twitter na bado yuko kwenye bodi yake, alisema alikuwa na furaha jukwaa hilo ''litaendelea kuhudumia mazungumzo ya umma'', ingawa haamini ''mtu yeyote anafaa kumiliki au kuendesha mtandao wa Twitter. ''Inataka kuwa nzuri kwa umma katika kiwango cha itifaki, sio kampuni,'' Bw Dorsey alisema kwenye ujumbe wa Twitter Jumanne. ''Kutatua tatizo la kuwa kampuni hata hivyo, Elon ndiye suluhisho la pekee ninaloamini,'' Bw Dorsey aliongeza. ''Ninaamini dhamira yake ya kupanua mwanga wa fahamu.'' Mtendaji mkuu wa Twitter Parag Agrawal pia amehutubia wafanyakazi katika mkutano, ambapo alisema mustakabali wa kampuni hiyo haujulikani, kwa mujibu wa shirika la habari la Reuters. ''Makubaliano yanapofungwa, hatujui jukwaa litaelekea upande gani,'' inasemekana Bw Agrawal alisema. On Siku ya Jumatatu, msemaji wa Ikulu ya White House Jen Psaki aliwaambia waandishi wa habari kwamba Rais wa Marekani Joe Biden ''kwa muda mrefu amekuwa na wasiwasi kuhusu nguvu za mitandao mikubwa ya kijamii'', yeyote anayemiliki au kuendesha mtandao Twitter. Seneta wa chama cha Democrat Elizabeth Warren alisema mpango huo ulikuwa ''hatari kwa demokrasia yetu'', huku akishinikiza kutozwa ushuru wa mali na ''sheria kali za kuwajibisha kampuni kubwa za teknolojia.'' Wakati huo huo, Seneta wa Republican Marsha Blackburn alifurahishwa na makubaliano hayo na kuyachukulia kama ''siku ya kutia moyo kwa uhuru wa kujieleza''.
business	Ni kwanini Marekani inafunga ubalozi wake mdogo wa Chengdu nchini China?	"Huku zikiwa zimesalia saa kadhaa kabla ya kufikia Jumatatu asubuhi ambao ndio muda wa mwisho kwa wafanyakazi wa ubalozi huo wanaonekana wakibeba maboksi ya makablasha yao na mifuko ya takataka. Wakati huo huo, umati wa wakazi wa eneo hilo umekusanyika nje ya ubalozi huo, ukiwa umebeba bendera za China na kupiga picha. China ilichukua hatua ya kufunga ubalozi huo kujibu hatua ya Marekani kuufunga ubalozi wake mdogo wa Houston, Texas, wiki iliyopita. Baada ya muda wa mwisho uliowekwa wa saa 72 kwa wanadiplomasia wa Uchina kuwa wameondoka Houston kumalizika Ijumaa, taarifa zinasema wanaume walionekana kuwa ni maafisa wa Marekani walifungua kwa nguvu mlango ili kuingia ndani ya ubalozi huo. Waziri wa mambo ya nje wa Marekani Mike Pompeo alisema kuwa serikali ya Marekani mjini Washington iliamua kuchukua hatua hiyo kwasababu Beijing ilikua ''inaiba'' akili miliki. Msemaji wa wizara ya mambo ya nje ya Uchina  Wang Wenbin alijibu akisema hatua ya Marekani ""mkanganyiko wa uongo wa chuki dhidi ya Uchina"". Hali ya wasiwasi imekua ikiongezeka kati ya nchi hizo mbili zenye nguvu za nyuklia juu ya masuala mbalimbali : Ni taarifa zipi za hivi punde kutoka Chengdu? Vyombo vya habari vya taifa la China vimekua vikionesha picha za malori yakiondoka katika ubalozi mdogo wa Marekani, na wafanyakazi wa ubalozi huo wakiondoa vitu kutoka kwenye jengo la ubalozi. Makumi kadhaa ya polisi wa China wamekuwa wakipelekwa nje ya ubalozi huo, wakiwataka watu waliokusanyika nje kushuhudia kinachoendelea kuondoka na kujaribu kuzuia vitendo vya  uchokozi . Hatahivyo, sauti zilizikika za watu waliokua wakizomea wakati basi likiondoka nje ya jengo hilo siku ya Jumapili, zimeeleza taarifa za shirika la habari la AFP. Wakati wanadiplomasia wa China walipoondoka kwenye ubalozi wao Bouston kwa mara ya mwisho walizomewa na waandamanaji.  Ubalozi mdogo wa Chengdu   - ulianzishwa mwaka 1985 -na uliwakilisha maslahi ya Marekani katika eneo kubwa la Kusini-Magharibi mwa China, likiwemo jimbo linalo jitawala  la Tibet, ambako kumekua na shinikizo la muda mrefu la kutaka uhuru wake. Wengi wa wanadiploamasia zaidi ya 200 ni wafanyakazi walioajiriwa ambao ni raia wa China. Huku likiwa na ukuaji wa viwanda na sekta ya huduma , jimbo la Chengdu linaangaliwa na Marekani kama eneo linalotoa fursa kwa mauzo ya nje ya bidhaa za kilimo, magari na mashine. Baada ya kufungwa kwa ubalozi huo, Marekani itakuwa na balozi ndogo nne ndani ya China na ubalozi mkuu katika mji mkuu Beijing. Pia ina ubalozi mdogo Hong Kong, ambalo ni koloni la zamani la Uingereza. China ilipoteza ubalozi wake mdogo wa Houston wiki iliyopita, lakini bado ina balozi ndogo nne nchini Marekani na ubalozi wake mkuu uliopo katika mji mkuu wa Marekani Washington DC. Ni kwanini kuna hali ya wasi wasi kati ya China na Marekani? Kuna mambo kadhaa yanayohusika.  Maafisa wa Marekani wanameishutumu China kwa kusambaza Covid -19 duniani.  Zaidi ya hayo binafsi rais Trump amedai, bila ushahidi, kwamba virusi vilianzia katika maabara ya China katika mji wa Wuhan. Na, katika kauli ambayo haina ushahidi, msemaji wa wizara ya ambao ya nje wa Uchina alisema mwezi Machi kwamba jeshi la Marekani  huenda lilileta virusi Wuhan. Marekani na China pia zimekua na vita vya ushuru tangu mwaka  2018. Kwa muda mrefu Bwana Trump amekua akiishutumu China kwa kuwa na utendaji usio wa haki wa kibiashara na wizi wa hakimiliki, lakini mjini Beijing kuna mtizamo kuwa Marekani inajaribu kukabiliana na kupanda kwake kama taifa lenye nguvu za kiuchumi dunaini. Marekani pia imeweka vikwazo dhidi ya wanasiasa wa Kichina ambao inasema wanawajibika na ukiukaji wa haki za binadamu dhidi ya Waislamu walio wachache katika eneo la Xinjiang.  China inashutumiwa kwa kuwaweka mahabusu watu wengi, mauaji ya kidini na kufunga uzazi kwa lazima waislamu wa jamii ya Uighur na wengine. Serikali ya Beijing imekanusha madai hayo na inaishutumu Marekani kwa ''kuingilia vibaya''masuala yake ya ndani ya nchi."
business	Zifahamu faida za maziwa ya ngamia zisizojulikana	N﻿a Mohamed-Rashid Dirie Wasomali na ngamia na huwezi kuwatenganisha au kutenganishwa kwa njia yoyote, kuanzia watoto mpaka wazazi wao. Katika fasihi yake, Somalia inawataja ngamia na kuwahesabu kwa mashairi au nyimbo za kuwasifu. Pia, huwapa majina mazuri sana yanayotafsiriwa katika uhusiano kati ya ngamia na mmiliki ama msimamizi. Dunia ya kisasa sasa inaboreshwa kwa faida ya ngamia, maziwa yake na bidhaa nyingine zinazotengenezwa kutokana na maziwa ya ngamia. Wakati wa kutafiti maziwa ya ngamia na faida zake niligundua kuwa kuna baadhi ya maeneo nchini Ethiopia ambako maziwa ya ngamia yanaaminika kuwa na manufaa maalum kwa wanaume na wanawake walio katika ndoa. Nitafafanua hoja hii katika sehemu zifuatazo. Nilimuuliza Khadar Abdullah, daktari mkuu wa magonjwa na mchambuzi wa binadamu, anayefanya kazi huko Hargeisa kuhusu faida za maziwa ya ngamia. Nilimuuliza kuhusu faida halisi za maziwa ya ngamia, akasema. ''Maziwa ya ngamia mara nyingi yana virutubisho ambavyo ni bora kwa ukuaji wa mwili, ikiwepo 'calcium, thiamine na pottasium ambazo zote ni nzuri na muhimu kwa ukuaji wa mwili. Pia niliuliza kuhusu faida za maziwa ya ngamia, Diktor Usman ambaye anafanya kazi Mogadishu. Naye alisema ''Maziwa ya ngamia yanapokuwa mapya yana vitamini muhimu kwa mwili wa binadamu ikiwa ni pamoja na calcium ambayo ni nzuri kwa mifupa na vimeng'enya muhimu vinavyoimarisha mfumo wa kinga''. ''Maziwa ya ngamia hudhibiti utamu wa mwili, pia ni tiba ya mzio mbalimbali wa magonjwa kama vile pumu, nimonia, mzio wa chakula na kadhalika.'' Haya yameandikwa na Abdullahi Mahdi anayeendesha shughuli zake katika hospitali ya Eastend mjini Nairobi, Kenya na pia ni mwandishi anayechapisha taarifa za matibabu kwenye SomaliDoc. Sisay na Awoke, ambao ni walimu wa Chuo Kikuu cha Jijiga nchini Ethiopia, walichapisha makala katika Jarida la Uvuvi na Uzalishaji wa Mifugo (Journal of Fisheries & Livestock Production) na kueleza masuala yanayohusiana na maziwa ya ngamia na ukitafakari zaidi itakuvutia kutokana uwezo wa uumbaji wa Mwenyezi Mungu. Maaajabu ya maziwa ya ngamia Hekima hii ya Mungu ni kwamba wakati wa ukame, wakati kuna maji kidogo, maziwa ya ngamia huhifadhi ili watoto wa binadamu na watoto wake wayatumia. Faida za maziwa ya ngamia ni zaidi ya maziwa, kuna mpaka bidhaa zinazoengenezwa kutokana na maziwa ya ngamia. M﻿fano wa bidhaa hizi ni sabuni, mafuta ya krimu kwa ajili ya kulinda ngozi, dawa za binadamu, chokoleti, Ice cream na pia siagi iliyotengenezwa kwa maziwa ya ngamia ni moja ya bidhaa maarufu zaidi. Somalia inakadiriwa kuwa na ngamia zaidi ya milioni 6, ingawa hakuna takwimu rasmi, na inasemekana kuwa ndiyo nchi yenye ngamia wengi zaidi duniani. Kwa hiyo, kama Somalia ina ngamia wa aina hiyo, ni lazima pia imiliki au iongoze kila kitu kuhusu ngamia. Iwe ni sayansi ya ngamia, uchumi na biashara ya ngamia, maziwa ya ngamia na kila chenye chembe ya ngamia kinapaswa kuwa cha juu zaidi nchini Somalia. Nilipokuwa nikichunguza maziwa ya ngamia na faida zake, siku zote ilikuwa ikija kichwani mwangu kuhusu nafasi za kazi ambazo zingeweza kutengenezwa na ni vijana wangapi wangeweza kufaidika na kazi ambazo zingeweza kuzalishwa kutokana na ngamia. Ni nini kinachoweza kutuzuia kutengeneza, kufanyia kazi hili, ili kufanikiwa kupiti maziwa ya ngamia na kuyatumia kwa njia tofauti. Ukosefu mkubwa wa ajira nchini unatokana na ukosefu wa fursa za ajira kwa kuzingatia ukosefu wa tija nchini. Iwapo viwanda vidogo vinavyotengeneza bidhaa tajwa hapo juu vitaanzishwa, itapelekea tija ya nchi kuanza taratibu, kuzalisha ajira, na kuinua uchumi wa wananchi na nchi kwa ujumla. Kila nchi inayofanya maendeleo huanza kwa maafikiano, na kuuza nje zaidi kuliko nchi nyingine duniani. Ili Somalia iingie kwenye njia hii, ni lazima ianze kuzalisha ndani ya nchi, na pia itakuwa kazi ya ubunifu ambayo itawawezesha vijana wa Somalia kubadili mawazo yao kuhusu nchi yao. Inasemekana kwamba tuna ngamia wengi zaidi, ni rahisi kwetu kupata maziwa mengi zaidi ya ngamia duniani, tunaweza kupata ujuzi na misuli ya kufanya kazi yoyote. Mara tu tunaweza kupata hii pamoja, swali ambalo linastahili kuulizwa ni jinsi gani tunaweza kuongoza katika kila kitu kuhusu ngamia? Mohamed-Rashid Dirie ni mwandishi na mtafiti anayejitegemea. Maoni yake hayatafsiri kuwa maoni ya BBC.
business	Uchumi wa Ethiopia waathiriwa na mzozo wa Tigray	"Vita vya Ethiopi vya miezi 10 vimeathiri vibaya nchi hiyo huku maelfu ya watu wakiuawa na mamilioni ya wengine walioachwa bila wakihitaji msaada. Lakini hiyo sio athari pekee inayoshuhudiwa katika nchi hiyo iliyo na watu wengi -vita hivyo vimesababisha athari za kiuchumi ambazo itachukua miaka kadhaakurekebisha. Katika mji mkuu wal Addis Ababa, Tigist mwenye umri wa miaka 26, ambaye hakutaka jina lake kamili kutajwa , anasema gharama ya matumizi yake ya mwezi imepanda mara mbili kutokana na sababu mbili: vita vilivyozuka katika eneo la Tigray mwezi Novemba na janga la corona. ""Kabla ya Covid na mzozo, Nilingelitumia birr 1,000 [karibu dola 22] kila mwezi kununua mboga. Sasa natumia birr 2,000,"" anasema. ""Vitu ni bei ghali sana - simu, chakula na nguo."" Takwimu rasmi zinaonesha bei ya bidhaa za matumizi imepanda sana nchini Ethiopia - mwezi Julai ukilinganisha na mwaka jana Tigist anafanya kazi ya uuzaji katika duka la jumla kukimu familia yake. Jukumu lake ni kununua chakula huku ndugu yake akilipa kodi ya nyumba. ""Kiwango cha ubadilishanaji fedha za kigeni pia haijakuwa nzuri,""anaongeza. ""Mwaka jana Dola moja ya Marekani ilikuwa birr 35 sasa imefikia 45."" Faisal Roble,mchambuzi mwenye makao yakeMarekani aliyejikita katika masuala ya Upembe wa Afrika, anasema anasema kuwa matumizi ya vita ""yameathiri vibaya uwezo wa Ethiopia kupata dola"", na imesababisha kiwango cha ubadilishaji kuzorota. Haijabaini vita hivyo vimegharimu fedha ngapi lakini lakini Uchumi wa Biashara unatabiri matumizi ya kijeshi yatafikia Dola milioni 502 (£ 365m) ifikapo mwisho wa mwaka, kutoka Dola milioni 460 mwaka jana. Wiki iliyopita, Katibu Mkuu wa Umoja wa Mataifa Antonio Guterres alisema mzozo huo ""umetumia mabilioni ya dola kutola hazina kuu ya nchi"". Kabla ya janga la kimataifa na vita, uchumi wa Ethiopia ulikuwa moja ya chumi zinazokuwa kwa kasi  katika eneo hili, ukipanuka kwa wastani wa asilimia 10 kwa mwaka katika mwongo wa kuelekea mwaka 2019, kulingana na Benki ya Dunia. Ijapokuwa Tigist anaangazia viwango rasmi vya ubadilishanaji katika benki, thamani ya birr imeshuka zaidi katika soko isiyokuwa rasmi, Bwana Roble anasema akiongeza kuwa birr imefikia 67 dhidi ya dola. Nanasema wenye biashara nchini wanahofia hali ya usalama baada ya vita kuenea hadi maeneo jirani ya Afar na Amhara nje ya Jimbo la Tigray. Wengi wanaondoa fedha zao katika benki na kuwapelekea wafanyabiashara wa fedha katika  jimbo la Somaliland lilnalotaka kujitenga Somalia, na hatua hiyo imefanya thamani ya birr kushuka chini zaidi, Bwana Roble anasema. Benki zafungwa Tigray Mzozo ulianza baada ya chama tawala katika jimbo la Tigray- Tigray People's Liberation Front (TPLF) kushambulia kambi ya majeshi a ya muungano mwezi  Novemba, huku kukiwa na ugomvi unaozidi kuongezeka na Waziri Mkuu Abiy Ahmed juu ya kuvunjwa kwa muungano unaotawala na kuahirishwa kwa uchaguzi. Tangu wakati huo, Jeshi la Ethiopia - pamoja na washirika wao wa Eritrea, vikosi vya polisi vya kitaifa na wanamgambo wa eneo hilo - wamepigana vita vikali dhdi ya wapiganaji wa Tigray. Pande zote mbili zimelaumiwa kwa kutekeleza  ukatili, ikiwa ni pamoja na ubakaji na mauaji makubwa ya raia. Tigray imekuwa bila huduma muhimu, kama vile mawasiliano na benki, tangu serikali kuu ilipozingira eneo hilo mwezi Juni,baada ya waasi kuteka tena mji wa Mekelle. Zaidi ya watu 400,000 katika eneo la Tigray tayari wanaishi katika hali ya njaa wakati usambazaji wa misaada umelemazwa- nao umeme na usambazaji wa mafuta unapungua, na kushinikiza bei kupanda Mkazi wa Mekelle Filmon Berhane ameiambia BBC Tigrinya kwamba chakula na kodi ya nyumba imepanda maradufu hivi karibuni. ""Hakuna pesa na benki zote zimefungwa na ofisi za serikali hazilipi mishahara,""anasema. Kimataifa, vita hivi vimeathiri sifa ya Ethiopia katika masuala ya  uwekezaji,  nasema mchumi Irmgard Erasmus kutoka shirika la    NKC African Economics consultancy. ""Ikiwa watumiaji wanakabiliwa na shinikizo kubwa kutokana na mfumuko mkubwa wa bei, huwezi kupata ukuaji unaotokana na watumiaji kama inavyofanyika Marekani au Ukanda wa Euro, ""anasema. Bi Erasmus anaashiria ubinafsishwaji wa hivi karibuni wa sekta ya mawasiliano ya Ethiopia, ambayo hapo awali ilivutia maslahi kutoka kwa watoa huduma kadhaa, pamoja na kampuni kubwa ya mawasiliano ya Afrika Kusini MTN. Mwishowe, ni kampuni moja tu iliyofanikiwa kushida mnada wa moja ya leseni mbili za simu zinazopeanwa, kupitia  muungano unaongozwa na Safaricom ya Kenya ambayo iliahidi dola milioni 850. Sheria za awali ziliwazuia wamiliki wa leseni mpya kuendesha mfumo wa kutuma na kupokea pesa kupitia simu. Hali iliyopunguza walipunguza maslahi ya mwekezaji, vyanzo vya makapuni vinasema mzozo wa Tigray pia ulikuwa na uzito mkubwa fikra za wawekezaji. Ukuaji wa uchumi wa Ethiopia mwaka huu unatarajiwa kushuka kutoka 6% mwaka 2020 hadi  2% mwaka 2021 - kiwango ambacho ni cha chini zaidi kuwahi kushuhudiwa kwa karibu miongo miwili, kulingana na Shirikal la Fedha duniani IMF. Nchi hiyo inaagiza bidha za karibu dola bilioni14 kutoka nje kwa mwaka, huku ikiuza nje ya nchi bidhaz za thamani ya dola bilioni  3. tu. Kingine kinachozua hofu ni deni la kitaifa la Ethiopia, ambalo baadhi ya waangalizi wanatarajia likafikia  dola bilioni 60 mwaka huu, au karibu asilimia  70 ya pato jumla la Taifa (GDP) ""Haya ni makadirio ya kihafidhina,"" anasema Bi  Erasmus, akiongeza kuwa matumizi ya  jeshi la Ethiopia huenda ikawa juu zaidi ya ilivyokadiriwa,na imechukua deni ambalo halijaripotiwa siku zilizopita. Maelezo zaidi kuhusu mzozo wa Tigray: Wakati Marekani  imewawekea vikwazo vya usafiri Waethiopia wanaohusika kwenye vita, na kuzuia matumizi, hadi sasa, jamii ya kimataifa imekuwa ikisita kutoa shinikizo kubwa la kiuchumi kwa serikali, au kupunguza mipango ya misaada ya ukarimu. Karibu robo ya watu wanaishi katika mazingira ya umasikini, na wastani wa mapato ya kila mwaka ni dola 850 tu kwa kila mtu. ""Bila shaka kuna haja ya kuimarisha vikwazo ikiwa Waziri Mkuu Abiy, ambaye alishinda tuzo ya Amani ya Nobel mnamo 2019, hatazuia mzozo huo,"" anasema Witney Schneidman mtafiti wa kituo Brookings huko Washington. Utawala wa Biden umejipata katika njia panda, anasema Bwana Schneidman, haitoshi kumshinikiza Bw. Abiy kumaliza vita bila kuitenga Ethiopia kabisa. ""Zana zote ziko mezani, lakini una watu milioni 110, huwezi kutenga nchi, ni muhimu sana kimkakati,"" anasema."
business	Benki ya dunia yasema ukuaji wa uchumi wa Tanzania kuongezeka 2020 japo si kwa 7%	"Uchumi wa Tanzania utakuwa kwa asilimia 5.8 mwaka 2020 ikilinganishwa na makadirio ya asilimia 5.6 mwaka huu na ukuaji utaongezeka hadi asilimi 6.1  mwaka 2021 , kulingana na ripoti ya benki ya dunia siku ya Jumanne. Matarajio ya benki ya dunia yapo chini ikilinganishwa na makadirio ya asilimia 7.1 , ikiwa ni mara ya pili mwaka huu kwa makadirio hayo kutofautiana kwa kiwango kikubwa na yale ya serikali kulingana na chombo cha habari cha Reuters. Benki ya dunia inakadiria kwamba ukuaji wa uchumi wa taifa la Tanzania utakuwa asilimia 5.6 kutoka asilimia 5.4 mwaka 2018. Serikali ya rais Magufuli imewekeza mabilioni ya madola katika sekta ya viwanda ambayo inashirikisha ujenzi wa reli mpya, kuimarisha shirika la ndege la taifa  pamoja na kiwanda cha umeme. Lakini uingiliaji wa serikali katika sekta za uchimbaji madini na kilimo umesababisha kushuka kwa uwekezaji wa kigeni katika taifa hilo ambalo ni la tatu kwa ukubwa wa kiuchumi Afrika mashariki. Licha ya  kujiimarisha katika uuzaji wa bidhaa nje ya nchi, mapato bado yamesalia kuwa ya kiwango cha chini ikilinganishwa na wastani wa kihistoria, imesema benki ya dunia, ikiongezea  kwamba uwekezaji wa moja kwa moja wa kigeni umeshuka kwa thuluthi moja na kufikia dola bilioni 1 kutoka dola bilioni 1.5 katika  mwaka 2015 na 2018. Serikali inasema kwamba uchumi ulipanuka kwa asilimia 6.9  katika nusu ya kwanza ya mwaka 2019 ikilinganishwa na asilimia 6.8 mwaka ulliopita, kutokana na uwekezaji wa kiwango cha juu  na uuzaji wa bidhaa katika mataifa ya kigeni unaotokelezwa na raia, ilisema benki ya dunia. Waziri wa fedha Phillip Mpango aliambia wabunge mnamo mwezi Juni kwamba uchumi utakuwa kwa asilimia 7.1  kutoka asilimia 7.0  mwaka 2018. Mnamo mwezi Julai, Benki ya dunia ilisema kwamba uchumi wa Tanzania umekuwa kwa asilimia 5.2 mwaka 2018. Hazina ya fedha duniani IMF  pia imeripoti viwango vya chini vya ukuwaji wa uchumi wa Tanzania  mwaka huu. Mnamo mwezi Aprili , IMF ilisema kwamba sera zisizotabirika na zinazoingilia kati zinakandamiza ukuaji kulingana na ripoti iliofichuliwa na chombo cha habari cha Reuters. Benki ya dunia ilionya siku ya Jumanne kwamba shinikizo ya matumizi kutokana na uchaguzi mkuu mwaka ujao inamaanisha kwamba tafa hilo litalazimika kuimarisha usimamizi wake wa fedha. Utabiri wa mapato yake ni dhaifu , swala linalopunguza uaminifu wa bajeti na kusababisha mkusanyiko wa malimbikizo ya madeni katika biashara za ndani, ""benki ilisema katika ripoti yake. ''Upungufu wa matumizi ya fedha umepanuka na kufikia asilimia 3.2  mwaka 2018/19 kutoka asilimia 1.9 ya ukuaji wa kipindi cha fedha cha 2017/18'', iliongezea. ""Lengo kuu la mapato la asilimia 17.1 ya Pato la Taifa (katika mwaka wa fedha uliopita asilimia 14.0 zilikusanywa) na matumizi ya juu ya bajeti yanaweza kuifanya iwe ngumu kufikia lengo la upungufu wa asilimia 2.3 ya Pato la Taifa mwaka 2019/20,"" benki sema."
business	Urusi yazindua darubini ya kudhibiti joto la anga	"Moja ya safari muhimu zaidi za kisayansi nchini Urusi kuwahi kushuhudiwa katika baada ya utawala wa utawala wa Kisovieti imezinduliwa kutoka eneo la  Baikonur. Spektr-RG telescope chenye darubini ya anga za mbali -ni uvumbuzi uliokamilika kwa ushirikiano na Ujerumani ambayo inatarajia  kupima nishati ya joto kote angani  na kutoa taarifa. Watafiti wanasema taarifa hii itasaidia kupata  muundo wa dunia kwa upana zaidi. Matumaini ni kwamba Spektr-RG  kitaweza kutoa mtizamo mpya  juu ya upana wa anga. Kinatarajiwa pia kutambua idadi ya mpya ya vyanzo vya nishati , kama vile mashimo makubwa meusi yaliyopo katikati mwa nyota nyingi. Wakati gesi inapoanguka katika mashimo  hayo , huwa na joto kali na kumeguka na kugeuka kuwa joto kali. Mionzi yake hatimae husababisha hali mbaya ya joto kwa dunia. Darubini ya Spektr-RG   inatarajiwa kugundua  labda mashimo milioni tatu makubwa sana meusi angani wakati wa itakapokuwa angani hadi mwisho wa maisha yake. Darubini hiyo inazunguka juu ya uzio (orbit) uliopo kwenye  roketi ya Proton ambayo iliondoka  Baikonur Cosmodrome eneo la  Kazakhstan  saa sita na dakika 31 kwa saa za  Kazakhstan. Itachukua hata hivyo wiki nyingi kabla ya darubini hiyo kuanza kazi yake. Chombo hicho cha anga za mbali kitatakiwa kusafiri katika eneo  linalochunguzwa zaidi  yapata kilomita milioni  1.5  kutoka duniani linalofahamika kama -Lagrange Point 2. Ni hapa ambapo chombo cha  Spektr-RG  kinaweza kupata mazingira thabiti bila kuwa nakivuli na kuyumbishwa na joto ambalo vinginevyo lingekipata kama kingekuwa karibu na sayari yetu dunia. Spektr-RG kimetengenezwa kwa muundo wa darubini mbili kwa pamoja. Chumba kinachochukua nafasi kubwa katika chombo hiki cha darubini ya anga za mbali,  ukipenda spacebus au  chassis, ni mfumo uliotengenezwa Ujerumani wa  eRosita na karibu yake umefungwa na kifaa cha kisayansi  kilichotengenezwa na Urusi kinachofahamika kama  ART-XC. Vifaa vyote hutumia kundi la  muduli za kioo  kudhibiti   nguvu za mwangaza kwenye kamera za ung'amuzi. eRosita na  ART-XC zitachukua ramani ya miale kadri inavyosambaa angani katika ukubwa wa nguvu za kati ya  0.2 hadi  30  katika kipimo cha nguvu za kasi ya nishati ya anga- kiloelectron volts (keV). Katika kipindi cha miezi sita, watatakiwa kuwa waChombo cha anga cha China huenda kikadondoka ''karibuni''  mekamlishia uchunguzi wa anga yote, ambao utarudiwa tena na tena kupata usahihi wa taarifa. Wanasayansi wanatarajia taarifa/data zitafichuliwa. Vipimo vitakapokamilika, uchunguzi unaweza kuendela kwa kuchukua nakili za picha ya anga. Lengo kuu la chombo cha Spektr-RG  litakuwa ni kuchunguza sehemu za  anga  zinazotambuka kama  ''kitu cheusi'' au  ""nishati nyeusi"". Sehemu hii ya anga inachukua hadi  96%  ya shemu ya uwiano wa duniani. Ufahamu wa Spektr-RG utatokana na picha ya ramani ya mgawanyo wa joto kali la inayochoma linalotolewa angani."
business	Fahamu sababu 4 kwa nini wawekezaji wa kigeni wanakimbia China	"Uwekezaji wa kigeni ulikuwa moja ya nguzo za ""muujiza wa kiuchumi"" wa China, nchi ambayo iliwakwamua watu milioni 850 kutoka kwa umaskini ndani ya miongo minne. Baada ya kifo cha Mao Zedong 1976,  Ukomunisti wa kiorthodoksi zaidi ulitoa njia kwa mtazamo wa kisayansi wa maendeleo ya kiuchumi, na miaka mitatu baadaye nchi ilifungua milango yake kwa uwekezaji wa kigeni. Katika miongo iliyofuata, mapato ya mtaji yalikua kwa kasi, kwani Pato Jumla la Taifa la China liliongezeka kwa kiwango cha wastani cha zaidi ya 9% kwa mwaka. Lakini sasa mwelekeo huo wa muda mrefu umeanza kurudi nyuma. Kati ya Januari na Machi pekee wawekezaji wa kigeni walitoa mali za thamani ya dola bilioni 150 zilizokuwa zimewekezwa kwa sarafu ya yuan, hususan hati za dhamana. Je hali hii inachangiwa na nini? BBC imebaini sababu hizi nne. Sera za kutokomeza maambukizi ya corona ""The 'covid zero' zinapeleka China kwenye msukosuko sawa na ule wa wimbi la kwanza la janga hilo,"" mwanauchumi wa Uhispania, msomi na mwandishi Juan Ramón Rallo aliambia BBC. Zaidi ya miaka miwili baada ya kuanza kwa janga, nchi nyingi zimeondoa vizuizi vya covid, lakini China haijafanya hivyo. Beijing, ambayo hapo awali ilipatia ukuaji wa uchumi kipaumbele kuliko masuala mengine, wakati huu iliiweka kando ili kushughulikia dharura ya kiafya inayoweza kutokea, licha ya ukweli kwamba idadi kubwa ya watu wake wamechanjwa. Serikali iliweka sheria kali ya kutotoka nje katika jiji la Shanghai - ambalo linachangia 5% ya pato jumla la Taifa,GDP - na katika miji mingine ikaimarisha hatua za kuzuia maambukizi ya corona, hali ambayo ilipunguza shughuli za kibiashara. Kutokana na hilo, ukosefu wa ajira katika miji uliongezeka kwa 6%, uchumi wake ulipungua kwa 0.68% mwezi wa Aprili na wachache wanaamini kuwa China itafikia lengo la ukuaji wa mwaka huu wa 5.5%, takwimu ambayo tayari ni ya busara ikilinganishwa na miaka iliyopita. ""Kampuni nyingi bado zinachukulia China kuwa soko muhimu, lakini leo ni vigumu kudumisha matumaini hayo huku dunia nzima ikiondoa vizuizi vya corona, China bado imefungwa,"" Nick Marro, mchambuzi mkuu huko Hong Kong katika Kitengo cha Ujasusi cha Economist (EIU), aliambia BBC Mundo. Marro anaamini mkakati wa ""zero covid"" hauwavutii mabepari kuwekea dau China ""kwa kuwa sheria zinaweza kubadilika ghafla , bila arifa, ambayo inafanya kupanga na kufanya maamuzi kuhusu uwekezaji wa siku zijazo kuwa ngumu zaidi.""."" ""Swala ibuka ni iwapo wawekezaji wa kigeni wanaona 'Covid Zero' kama tatizo la muda ambalo wanaweza kustahimili. Kadiri sera hii inavyoendelea, ndivyo uvumilivu huu unavyoongezeka."" Ujenzi wa nyumba umekuwa mojawapo ya injini za ukuaji wa uchumi wa China katika miongo ya hivi karibuni. Hata hivyo, imekuwa katika mgogoro tangu mwaka jana kutokana na madeni makubwa ya wenyeji katika sekta hiyo, huku Evergrande ikiongoza. Ingawa mzozo wa mali isiyohamishika wa Uchina ulitoka hapo awali, hofu ya wawekezaji wa kigeni juu ya athari zake kwa afya ya kiuchumi ya nchi pamoja na athari za ""covid zero"" na mambo mengine ni ya hivi karibuni zaidi. ""Katika miaka 10 iliyopita China imeongezeka kwa misingi ya mikopo nafuu na kuimarika kwa mali isiyohamishika "", anakumbuka Profesa Rallo. Baada ya kudorora kwa soko hilo, anaelezea, nchi imezama katika mabadiliko ya mtindo wa uzalishaji ambao anaelezea kuwa ""ngumu"". Kwa kujua tatizo hilio, Mamlaka ya China imechukua hatua ya kufufua soko la la mali isiyohamishika ikiwa ni pamoja, kupunguzwa mara kadhaa kwa viwango vya riba ya rehani kwa amri ya benki kuu ya nchi. Hii inaiweka China kuwa mojawapo ya nchi chache zinazoenda kinyume na wimbi hilo: huku Benki Kuu ya Ulaya na Hifadhi ya Shirikisho ikitangaza ongezeko la viwango ili kukabiliana na mfumuko wa bei, Beijing inakimbilia kupunguza mzozo wa mali isiyohamishika na kufufua uchumi wake. Uvamizi wa Ukraine umefanya Urusi kutengwa kiuchumi na nchi za Magharibi. Vita hivyo vimewafanya wawekezaji wengi kuhoji ni nini kingetokea kwa mali zao nchini China ikiwa Xi Jinping ataanzisha operesheni ya kijeshi nchini Taiwan, kuzima uasi wa watu wengi huko Hong Kong kwa nguvu, au kuamua kusuluhisha migogoro ya wazi ya ardhi na China kwa kutumia silaha. . kutoka kwa majirani zao. Biden aapa kuilinda Taiwan ikiwa Beijing itashambulia Na msimamo wa China katika mzozo wa Ukraine, karibu na Urusi, hausaidii pia. ""Soko lina wasiwasi kuhusu uhusiano wa China na Urusi -hali ambayo inawatia hofu wawekezaji tangu mwanzo wa uvamizi,"" Stephen Innes, mshirika mkuu katika huduma ya uwekezaji ya Usimamizi wa Mali ya SPI, alisema katika mahojiano ya hivi karibuni na Bloomberg. ""Kila mmoja alianza kuuza hati za dhamana za China,kwa hivyo tunashukuru hatukununua zpzote,"" aliambia tovuti ya  kiuchumi. Profesa Rallo, kwa upande wake, aliangazia mwelekeo wa ukandamizaji wa biashara ya kimataifa na maeneo mawili kuu ya ushawishi: Ulaya-Marekani kwa upande mmoja, na China-Urusi kwa upande mwingine. Kwa hivyo, kwa makampuni ya Magharibi ""kuwa na sehemu ya mali yake katika kambi nyingine kunaweza kuwa hasara"", hivyo baadhi yao wangechagua kuachana na masoko hayo. Mchambuzi Nick Marro pia anaangazia ""mgawanyiko unaozidi kuongezeka kati ya China na Magharibi katika maswala kama vile ushindani wa kiuchumi na kimkakati, na vile vile maadili ya kidemokrasia na haki za binadamu."" ""Muujiza wa kiuchumi"" wa Kichina na mporomoko kwa mtaji ambao kwa kiasi kikubwa ulifanya iwezekane uliambatana na mageuzi yanayolenga soko huria na maendeleo ya kampuni za kibinafsi. Hata hivyo,  Nick Marro anabainisha, ""sehemu kubwa ya ajenda ya mageuzi ambayo inaweza kunufaisha makampuni ya kibinafsi ya kigeni na ya ndani imekwama."" Mwenendo wa hivi karibuni kuelekea ulinzi na uingiliaji kati unaonekana katika sekta kadhaa, lakini hasa katika teknolojia, ""ambapo usalama wa taifa unahusu kila kitu kingine,"" anasema. Mfano wa wazi zaidi ni mashambulizi yaliyoanza mwaka 2021 dhidi ya makampuni makubwa ya teknolojia ya China, ambayo wakosoaji wanahusisha na nia ya Serikali ya kudhibiti sekta hiyo, na ambayo yaliondoa sehemu kubwa ya thamani yake kutoka kwa makampuni maarufu duniani, ikiwa ni pamoja na Alibaba. Shirika la bilionea Jack Ma lilikuwa moja ya mashirika yaliyoathirika zaidi na kampeni ya udhibiti wa Beijing, ambayo Aprili mwaka jana ilitoza faini kubwa zaidi kuwahi kushuhudiwa katika historia ya nchi hiyo, yenye thamani ya dola bilioni 2.8. Kulingana na mchambuzi huyo, serikali ya China inatoa nguvu zaidi kwa vyombo vya dola, hali ambayo inaweza kuenda kinyume na lengo lake la kufufua ukuaji wa uchumi. Katika wiki za hivi karibuni, mashirika ya habari ya Reuters na Bloomberg yalinukuu vyanzo katika sekta hiyo yalipofichua kwamba, kwa kufahamu athari mbaya za sera hii, Beijing inapanga kurekebisha sera yake nzito na kampuni za teknolojia, ingawa serikali haijathibitisha rasmi madai hayo."
business	Jinsi kampuni ya kusafisha dhahabu ilivyotumika kwenye vitendo vya kutakatisha fedha	"Kiwanda cha kusafishia dhahabu ambacho kilitumiwa na wahalifu kutakatisha pesa za dawa za kulevya kimeruhusiwa kuuza dhahabu kwenye soko ulimwenguni inayotumiwa kutengeneza simu mahiri na magari. Wapelelezi wa kimataifa wamehitimisha kuwa kampuni ya kibiashara Kaloti ilikuwa ikinunua dhahabu kutoka kwenye mitandao ya wahalifu. Hazina  ya nchini Marekani ilitakiwa na wasimamizi wa sheria miaka sita iliyopita kuitahadharisha dunia kuwa ""ni kampuni inayojihusisha na utakatishaji fedha''. Lakini onyo hilo halikutolewa. Matokeo yake, Kaloti iliendelea kuuza tani za dhahabu kwa makampuni katika mfumo wa usambazaji wa Apple,General Motors na Amazon, ambazo hutumia metali hiyo ya thamani kwenye vifaa. Hii imeweka makampuni na mamilioni ya watumiaji katika hatari ya kufadhili bila kujua shughuli za uhalifu. Wawakilishi wa Kaloti ""walikanusha vikali""  kuhusika katika uhalifu wowote au utovu wa nidhamu. Nyaraka za siri zilizoonekana na Jumuiya ya Kimataifa ya Wanahabari wa Upelelezi (ICIJ) na BBC zinaonesha Hazina ya Marekani ilihimizwa na wachunguzi mnamo 2014 kutoa onyo hilo baada ya uchunguzi wa miaka mitatu. Iliyopewa jina la ""Honey Badger"" na ikiongozwa na taasisi ya kupambana na  Dawa za Kulevya (DEA), uchunguzi ulihitimisha kuwa Kaloti ilihusika katika mpango wa kusafirisha au kuhamisha ""kiasi kikubwa cha thamani haramu kupitia utumiaji wa dhahabu kama bidhaa"". Chini ya mpango ulioelezewa katika hati hizo, wahalifu popote ulimwenguni wangeweza kutumia pesa za dawa za kulevya au pesa nyingine zilizopatikana kinyume cha sheria kununua dhahabu chakavu kama vile vito na kuvipeleka kwa Kaloti. Kwa kubadilishana na dhahabu, kulingana na wachunguzi, Kaloti angeweza kutoa pesa nyingi au kuzituma kwao. Mnamo mwaka 2014, DEA ilipendekeza kwamba Hazina ya Marekani inapaswa kumtamka Kaloti hadharani "" kuwa tishio la kwanza katika vitendo vya utakatishaji'' chini ya sheria ya nchi hiyo ambayo, ingefanya mabenki mbalimbali duniani kuona kuwa ni hatari kufanya na watu hao biashara, na kuliondoa kundi hilo kwenye mifumo ya kifedha ya dunia. Lakini Hazina ya Marekani haikuchukua hatua dhidi ya Kaloti. Maafisa wa zamani walisema iliondoa uamuzi juu ya pendekezo hilo, likiwa na wasiwasi juu ya majibu ya Falme za Kiarabu, mshirika muhimu wa kidiplomasia, ambapo Kaloti alikuwa akiishi. UAE iliposhindwa kuchukua hatua kwa hiari yake, uchunguzi ulifutwa. Kaloti haikuwa na nafasi ya kuona au kupinga ushahidi wowote kwani hawakuulizwa na wachunguzi na kunaweza kuwa na sababu ambazo hazijafahamika kuhalalisha kwanini ripoti hiyo haikuchukuliwa hatua. Majaribio ya kupata ufafanuzi kutoka hazina ya Marekani hayakufanikiwa kupata jibu. Uchunguzi, ambao serikali ya Marekani haijawahi kuweka hadharani, uliungwa mkono na mfululizo wa ripoti kuhusu vitendo vinavyoshukiwa kutoka kwa benki kote ulimwenguni zinazoshughulikia pesa za Kaloti. Wakopeshaji pamoja na Benki ya Deutsche na Barclays waliwasilisha ripoti 34 tofauti juu ya Kaloti kwa Mtandao wa kupambana na Uhalifu wa Fedha wa hazina ya Marekani (FinCEN), ikionesha shuku kwa maelfu ya shughuli za kibenki tangu mwaka 2007 hadi 2015 jumla ya $ 9.3bn (£ 7.26bn). Mnamo mwaka wa 2017 genge la utakatishaji fedha lilihukumiwa nchini Ufaransa kwa utakatishaji wa fedha iliyotokana na uuzaji wa dawa za kulevya kote Ulaya pamoja na Uingereza. Oktoba mwaka BBC Panorama ilibainisha kuwa kampuni inayodhibitiwa na genge, Renade International, ilikuwa imeuza $ 146m (pauni milioni 114) ya dhahabu kwa Kaloti mnamo 2012 pekee - sehemu ya $ 5.2bn ya ununuzi wa dhahabu ililipwa kwa pesa taslimu.  Kaloti imekana vikali kuhusika na vitendo hivyo na kusema kuwa hakuwahi kushutumiwa au kuwasiliana na mamlaka ya Marekani kuhusu uhalifu huo. Kampuni hiyo imesema inafanya kazi kwa uadilifu mkubwa kwa wateja wake na wasambazaji. Wanasheria wa kampuni wamesema kuwa kampuni hiyo imekuwa ikipata hati safi kwa ukaguzi kila mwaka ikiwa imezingatia viwango vinavyohitajika kwa mujibu wa sheria. Hofu ya mfumo wa usambazaji Kikosi kazi kinachoongozwa na DEA kinachoichunguza Kaloti kiliwasilisha ripoti ya uchunguzi wao na kupendekeza kuwa uteuzi wa wizi wa pesa msingi mnamo Agosti 2014. Lakini baada ya jina hilo kutimia, dhahabu iliyouzwa na Kaloti imeendelea kuishia katika minyororo mikubwa ya usambazaji. Orodha ya Apple ya wauzaji waliokubaliwa ni pamoja na vyombo ambavyo vimenunua tani za dhahabu kutoka Kaloti, pamoja na Valcambi, mojawapo ya wasafishaji dhahabu kubwa zaidi ulimwenguni, iliyoko nchini Uswizi. Simu zote za kisasa za kisasa zilizoundwa kwa vifaa vyenye dhahabu, ambayo ni chuma chenye nguvu sana. Mwaka huu shirika la kupambana na ufisadi Global Witness liliripoti kuwa mnamo 2018 na 2019, Valcambi ilinunua hadi tani 20 za dhahabu moja kwa moja kutoka Kaloti na tani zingine 60 kutoka kwa shirika jingine linalohusiana nalo. Ripoti zaidi ya Mradi wa Tech Transparency  iliorodhesha wasafishaji wengine wawili wa Uswizi ambao walinunua dhahabu kutoka Kaloti na pia walikuwa kwenye orodha ya wauzaji wa Apple. Valcambi ilisema haitathibitisha au kukataa kununua dhahabu kutoka Kaloti. Kampuni hiyo ilisema inanunua dhahabu tu kutoka kwa wasambazaji wake ""ambapo kampuni inaweza kuhakikisha kikamilifu utambulisho wa asili ya dhahabu"". Katika taarifa, Apple ilisema imejitolea kutafuta kwa uangalifu bidhaa zake: ""Ikiwa anayesafisha hawezi au hataki kufikia viwango vyetu, ataondolewa kwenye ugavi wetu. Tangu 2015, tumeacha kufanya kazi na wasafishaji 63 wa dhahabu kwa sababu hii. ""Mapitio kadhaa ya kina na huru yamefanywa tangu 2015, na hakuna ushahidi kwamba dhahabu yoyote kutoka Kaloti inaingia kwenye bidhaa za Apple.""  Kaloti imeorodheshwa katika orodha ya ugavi kwa General Motors na Amazon, kulingana na data iliyowasilishwa kwa Tume ya Usalama na Kubadilishana fedha, mdhibiti wa nchini Marekani. General Motors, ambayo hutumia dhahabu kwenye vipuri vya gari kama vile catalytic converters, ilisema inachukua jukumu la kuhakikisha kuwa bidhaa zinazotumiwa katika utengenezaji wake na hazijafanya biashara na Kaloti moja kwa moja. Amazon ilisema ""inahakikisha kuwa bidhaa na huduma tunazotoa zinatengenezwa kwa njia inayoheshimu haki za binadamu na mazingira. ""Tunatarajia wauzaji kusaidia juhudi zetu za kutambua asili ya madini yaliyotengwa yanayotumiwa katika bidhaa zetu."" Wachunguzi ambao walikuwa wamefanya kazi kwa miaka kufunua utapeli wa pesa unaohusishwa na Kaloti wameeleza kuwa ""wamefadhaika sana"" na jinsi hazina ya Marekani ilivyoshughulikia suala hilo."
business	Wakenya wapata faraja mashambani baada ya corona kuwatimua mjini	"Kama janga la Corona halikuwa limetokea, kuna uwezekano Jack Onyango angekuwa bado anaishi peke yake, akifanya kazi katika mji mkuu wa Kenya na kutuma pesa kwa mke wake na watoto wanaoishi mbali kijijini. Sawa na Wakenya wengi, alihamia Nairobi akiwa kijana, akiamini kwamba huko ndiko kunakopatikana fursa za kiuchumi. Lakini maisha katika mji mkuu hayakuwa rahisi. Bw. Onyango aliweza tu kusafiri nyumbani kujumuika na familia yake mjini Kisumu, magharibi mwa Kenya mara moja kwa mwaka. Alisafiri msimu wa Krismasi kwa kulipa nauli ya shilingi 2,000 za Kenya sawa na  ($18; £13) - na pia alitarajiwa kununua walau sukari akifika nyumbani awe na kitu cha kupokelewa. Wakati janga la Corona lilipotokea mwaka 2020, mamlaka ziliweka masharti makali kama vile kudhibiti usafiri na mengine mengi, Bw Onyango alijipata hana ajira. Wakati serikali katika sehemu zingine za ulimwengu zililipa mishahara nusu kwa wale waliopoteza kazi wakati wa janga hili, nchini Kenya hakukuwa na msaada kama huo. ""Hakukuwa na mahali pa kupata pesa za kulipa karo na kulisha familia yangu changa,"" asema. Kwa kuwa hakuwa na uwezo wa kuishi jijini, aliamua kurejea kijijini kwao Julai mwaka huo. ""Nilikuwa na wasiwasi lakini nilipiga moyo konde,"" Bw. Onyango anasema. ""Nyumbani hakuwa na gharama ya kulipa kodi, bili ya umeme na maji ukilinganisha na jijini  Nairobi ambako kila kitu kinagharimu pesa."" Alianza kulima tomato na mboga za kienyeji katika shamba la hekari 1.5 ambalo wakati mmoja lilikuwa likimilikiwa na babu yake. Aliuza mazao yake kwa majirani na wafanyabiashara, ambao walipeleka sokoni kuuzia watu wengine. ""Pesa ninazopata kutokana na kile ninachofanya sasa ni nyingi zaidi ikilinganishwa na nilizokuwa nikipata kufanya kazi Nairobi. ""Binti yangu mkubwa ana umri wa miaka 16. Nilikuwa nawaona mara moja kwa mwaka. Kwa kweli, corona imekuwa baraka kwangu."" World Neighbors, Shirika la kimataifa la maendeleo linasema alichofanya Onyango ni sehemu ya mwelekeo wa uhamaji usiokuwa wa kawaida, uloisababishwa na janga la corona ""Covid-19 ilimpata kila mtu ghafla,"" anasema Chris Macoloo, Mkurugenzi wa Afrika wa shirika hilo. ""Baadhi ya watu walipoteza ajira, kwa sababu wanaishi kwa vibarua vya kila siku kwa mwezi, hawakuwa na uwezo wa kijilisha, kulipa kodi ya nyumba  au kutuma pesa za kusaidia familia zao nyumbani. Kutokana na hilo wengi wao walihamia maeneo ya vijijini."" Anasema maisha vijijini yaliwapa faraja watu wengi. ""Barani Afrika sisi ni watoto wa dunia mbili. Tuna mguu mmoja mjini na mwingine mashambani. Ilisaidia kwa sababu tusingekuwa na hayo, wangekuwa kwenye matatizo makubwa."" Takriban ajira 750,000 zilipotea kote nchini Kenya mwaka wa 2020, kulingana na Ofisi ya Kitaifa ya Takwimu ya Kenya. Ripoti ya hivi karibuni ya shirika hilo ilisema sekta mbalimbali za uchumi zimeathiriwa vibaya na hatua za kudhibiti Covid, na jumla ya ajira, ukiondoa shughuli ndogo za kilimo na ufugaji, zilizopunguzwa kwa asilimia 4.1 hadi milioni 17.4. Mwanzoni masharti ya kudhibiti virusi vya corona yalipowekwa, serikali ya Kenya ilipiga marufuku usafiri baina ya miji mikuu, na kuibua wasiwasi kuhusu usalama wa chakula wa kikanda katika maeneo ambayo hayazalishi mazao mengi ya ndani. Matokeo yake, wengi wa wahamiaji wa ndani ambao walirudi nyumbani vijijini waligeukia kulima mboga wenyewe. Geoffrey Barasa ni Mkenya mwingine aliyeacha maisha ya mjini. Mtu huyo mwenye umri wa miaka 46 aliwahi kushikilia kazi Aliajiriwa kama mfanyakazi wa kibarua katika eneo la viwanda la jiji na pia alifanya biashara ndogo ya kununua vipande vya kuku sokoni na kuziuza kwa faida katika duka lake la ndani. Alihamia mjini akiwa kijana baada ya kuhitimu chuo kikuu, akisema ""ilikuwa [jambo la] fahari kufanya kazi mjini wakati huo"". Bw. Barasa alioa na kuishi mjini Nairobi na mke wake na watoto wanne,. Lakini mara baada ya ugonjwa wa corona kuripotiwa nchini Kenya, kila kitu kiliharibika. Alipoteza kazi yake ya kawaida na akalazimika kufunga biashara yake ya kuku. ""Wakati huo watu walikuwa hawatangamani , kwa hivyo sikuwa na wateja wa kununua bidhaa zangu. Nililazimika kufunga biashara yangu na kurudi vijijini,"" anasema Bw. Barasa. ""Wakati huo nilikabiliwa na hali ngumu sana."" Mnamo September 2020, aliamua kupeleka familia yake kijijini kwao katika jimbo la Busia magharibi mwa Kenya, sio mbali sana na ukingo wa Ziwa Victoria. Alianza kilimo cha malenge, mtama, tomato na sukuma wiki - na sasa anauza bidhaa zake katika soko la nyumbani. Leo hii anafuga nguruwe na kuku pia. ""Mwanzoni nilikuwa na wasiwasi maisha yatakuwaje vijijini, lakini sasa nimezoea. Naishi vizuri kuliko wakati nilipokwa Nairobi. Nafurahia maisha ya mashambani."" Bw Barasa anawasihi wengine waliorejea nyumbani wakati wa janga hili kufanya hatua ya kudumu: ""Siwezi kuwashauri warudi mjini."""
business	Siku ya Wanawake Duniani: Jinsi wanawake wa vijijini wanavyoweza kubadilisha jamii kiuchumi wakiwezeshwa	"""Maisha yangu yalikuwa magumu. Sikuwa na pesa ya chakula kwa ajili yangu na watoto wangu, sikuwa na pesa hata ya kununua nguo, nilikuwa natembea pekupeku bila viatu,"" anasema Tatu Hussein Sumbi, mkazi wa kijiji cha Mkimbii kilichopo wilayani Singada, nchini Tanzania. Mwandishi wa BBC Aboubakar Famau pindi walipokutana kijijini humo, ni dhahiri kwamba Tatu hakuwa pekee yake katika hali hiyo. Na mara nyingi wanawake wa vijijini wanakosa nyenzo za kuwawezesha kujikimu kimaisha. Lakini Tatu, mwenye umri wa miaka 40 anasema hakuridhishwa na hali yake, alikaa chini akajitafakari na hatimae akaamua kuchukua hatua ambayo hivi leo haijutii. ""Miaka ya nyuma nilikuwa nakaa tu nyumbani sijishughulishi na kitu chochote. Uchumi ulikuwa mgumu, nilishindwa namna ya kusomesha watoto, nilishindwa hata kununua nguo, nikiangalia hivi, nasema uchumi nitaupataje, mbona nakaa nyumbani tu,""anasimulia Tatu. Lakini Tatu, 2019 ulikuwa ni mwaka wa mabadiliko. Alijiunga na vikundi vya wanawake ambavyo viliundwa kwa msaada wa Shirika la Helvetas vililenga kutoa mafunzo ya kilimo hai hasa katika zao la pamba, lakini pia kuwafundisha wanawake jinsi ya kufanya biashara, kuweka akiba na hatimae kukopeshana. ""Mwaka 2019 nikatoka kwenye vikundi. Hapo nikaona mwanga.  Nikapeleka hisa zangu kwenye vikundi, najishughulisha, naweka hisa zangu, nakopa hizo hela, nanunua vidagaa vyangu, napeleka kwenye masoko, najishughulisha napata hela, nikipata hizo hela naweka akiba na matumizi ya familia yangu,"" amesema Tatu, ambae sasa hivi, kupitia ukulima wa viazi lishe. Hapo ndio Tatu alipoanza kuona matunda ya jitihada zake. Tatu, mama wa watoto 8 hivi sasa amekuwa ni wa kupigiwa mfano kijijini kwao. Kupitia vikundi hiyo, akishirikaiana na mume wake, hivi sasa wamejenga nyumba ya tofali, lakini pia wameongeza kipato cha familia kwa  kununua ng'ombe wa maziwa wa kisasa na kuku. Ingawa vikundi hivi ni kwa ajili ya wanawake pekee, lakini wanaume nao hawajaachwa nyuma. Katika kila kundi la wanawake 40, kuna idadi ndogo ya wanaume. Hata hivyo, ushirikishwaji huu wa wanaume unaonekana kuleta tija. Kwanza umewafanya kina baba kujua kinachoendelea pindi wake zao wanapokuwa hawapo majumbani, aidha wanapokua katika vikundi au mashambani, lakini pia, imetoa hamasa kwa wanaume kuwaruhusu wake zao kushiriki vikundi hivyo. ""Nimeona ni muhimu mke wangu kujiunga na vikundi, kwa sababu kuna unafuu ninaoupata, hata maisha yangu yanaenda vizuri, kwa sababu akichukua hisa kuna mambo yananisaidia, tumeweza kujenga na kununua ng'ombe,"" anasema Issa Shabani, mume wa Tatu Hussein. Habiba Salim Kilee ambae pia ni mwanakikundi nae alijawa na bashasha pindi aliponikaribisha katika bomba lake ambalo lilikuwa na nyumba kadhaa za tofali, zizi la ng'ombe na kuku wa kienyeji wakirandaranda katika boma. Aliolewa katika boma la wauza pombe ya kienyeji, lakini hakukata tamaa. Alianza kwa kujishughulisha na ukulima wa viazi lishe na hatimae kuanza kutengeza unga wa ulevi utokanao na viazi lishe. Habiba alionekana kujawa na furaha pindi alipokuwa anazungumzia mafanikio yake ikiwa ni pamoja na kununua makochi mapya sebuleni mwake. Kwa upande wake, Monica Ngimba ambae ni mratibu wa mradi huo kutoka Shirika la Helvetas anasema sio wote wanaoanza safari hii huikamilisha. Anasema wengine wanaokuja na dhana ya kupata fedha za kupewa huishia njiani. Mbali na kutoa elimu ya kuweka na kukopa, lakini pia kina mama hawa wamewezeshwa kwa kupewa masanduku ya kuhifadhi fedha ambayo ni kama benki ndogo. ""Sio kila mradi unakuja na vifaa. Tunawafahamisha kwamba chanzo cha pesa ni kutoka kwao wenyewe, aidha amelima pamba akauza, basi ile pesa itamsaidia, nyengine atatumia nyengine ataweka akiba,"" amefafanua Monica. Pamba nyingi inayolimwa na kina mama hao ni kwa njia ya kilio hai na inanunuliwa na kampuni ya Bio Sustain Tanzania Ltd iliyopo mjini Singida."
business	Marekani imepitisha sheria ya dharura baada ya kuvamiwa kimtandao kwa bomba la mafuta	"Serikali ya Marekani imepitisha sheria ya dharura siku ya Jumapili baada ya bomba kubwa la mafuta la nchini humo kushambuliwa kimtandao na genge la wahalifu linalotaka malipo. Bomba hilo kwa kina la Colonial linabeba mapipa milioni 2.5 kila siku - sawa na 45% ya mahitaji ya mafuta ya Pwani ya Mashariki nchi hiyo na liinasambaza mafuta ya dizeli, ya petroli na mafuta ya ndege. Wahalifu wa mtandaoni walifanya hujuma dhidi ya bomba ambalo limeshindwa kushindwa kufanya kazi tangu siku ya Ijumaa na mpaka sasa bado oparesheni ya kujaribu kurudisha huduma za bomba hilo  zinaendelea. Hali ya dharura inaruhusu mafuta kusafirishwa kwa njia ya barabara. Jumla ya majimbo 18 yamepewa muda kidogo kusafirisha mafuta ya petroli, dizeli, ya ndege na aina nyingine za bidhaa za mafuta. Majimbo hayo ni Alabama, Arkansas, Columbia, Delaware, Florida, Georgia, Kentucky, Louisiana, Maryland, Mississippi, New Jersey, New York, North Carolina, Pennsylvania, South Carolina, Tennessee, Texas na Virginia. Wataaamu wanasema bei ya mafuta inaweza kuongezeka kwa asilimia mbili mpaka tatu leo Jumatatu, lakini athari zitakuwa kubwa zaidi kama tatizo hili litaendelea zaidi ya Jumatatu. Mchambuzi huru wawa soko la mafuta Gaurav Sharma ameiambia BBC kuwa kuna shehena kubwa ya mafuta iliyokwama kwenye vituo vya kusafishia mafuta huko Texas. ""Labda kama wataweza kutatua tatizo hilo ifikapo Jumanne, ila wapo kwenye tatizo kubwa,"" alisema bwana Sharma. ""Maeneo ya kwanza ambayo yatapata athari yanaweza kuwa ni Atlanta na Tennessee, na athari inaweza kufika New York."" Alisema wafanyabiashara wa mafuta wanahangaika sasa ili kufikia mahitaji ya watu kwa wakati, wakati hesabu ikipungua na mahitaji haswa ya mafuta ya magari yakiongezeka baada ya watumiaji wengi kuwa wamerudi barabarani na uchumi wa Marekani ukiwa unajaribu kurudi juu baada ya athari za janga la corona. Sheria hiyo ya msamaha ya muda iliyotolewa na idara ya usafirishaji inawezesha bidhaa za mafuta kusafirishwa kwa meli mpaka New York, lakini haitasaidia kwa namna yeyote kukidhi mahitaji ya bomba hilo la mafuta, bwana Sharma alitoa angalizo. Vyanzo kadhaa vimethibitisha kuwa shambulio hilo la kimtandao lilifanywa na genge la wahalifu wanaofahamika kama DarkSide, ambao walivamia mtandao wa bomba la mafuta la kikoloni  siku ya Alhamisi  na kuchukua karibu  100GB za data la bomba hilo. Baada ya  kuchukua data hizo,wavamizi wa mtandao walifunga data za baadhi ya komputa na kutaka malipo siku ya Ijumaa. Lakini malipo hayo yasipotolewa, wametishia kuvujisha kwenye intaneti. Colonial imesema inafanya kazi na sheria iliyowekwa, wataalamu wa usalama wa mtandaoni na idara ya nishati ili kurudisha huduma hiyo. Jumapili jioni ilisema licha ya kuwa njia nne kuu zimezimwa, kuna njia nyingine ndogo kutoka eneo moja mpaka sehemu ya kupokelea mizigo ambayo inafanya kazi. ""Mara tu baada ya kubaini shambulio hilo, Colonial iliamua kuzima mifumo mingine kama tahadhari la tishio. Hatua hii  iliatiri kwa muda utendaji wa bomba hilo na kuathiri mfumo wa taarifa ambao ulikuwa unarudisha huduma,"" kampuni hiyo imeeleza. ""Tuko kwenye jitihada za  kurejesha mifumo yote mtandaoni pale ambapo tutaamini kuwa ni salama na kudhibitishwa na mamlaka zote za shirikisho."" Wakati wadukuzi hao wa DarkSide sio genge kubwa katika eneo hilo lakini tukio hilo linaongeza hatari ya kuadhiri miundombinu ya taifa viwanda na sio biashara peke yake. Vilevile inaashiria kuongezeka kwa mfumo wa uhalifu wa kihalifu katika mfumo wa teknolojia ambao una thamani ya mamilioni ya pauni, ambayo ni tofauti na kitu chochote ambacho sekta viwanda ya usalama wa mtandao imewahi kukukabiliana nayo. Ukiachana na ilani iliyoachwa kwenye komputa , waathirika wa shambulio la DarkSide wamepokea kifurushi cha habari kuwajulisha kuwa kompyuta na mifumo yao imedukuliwa. Genge hilo limeorodhesha aina zote za data ambazo wameiba na kuwatumia waathirika kurasa binafsi ambayo ilivujishwa ambapo tayari data ilikuwa inachukuliwa na kusubiri kujichapisha yenyewe,hivyo kampuni inapaswa kulipa kabla ya muda waliopewa kufika. DarkSide waliwaambia waathirika pia kuwa watatoa ushahidi wa data ambazo wako nazo na wanajiandaa kufuta zote katika mtandao wa wahanga wao. Kwa mujibu wa Digital Shadows, kampuni ya uslama wa mtandaoni iliyopo inafuatilia wadukuzi wa mtandao ili kusaidia makampuni kutodukuliwa mtandaoni , DarkSide inafanya kazi kama biashara. Genge hilo linafanya kazi kwa kuwa na mfumo ambao unaiba data ambayo inawashirikisha washirika kwa kutuma barua pepe ya kutaka jambo na namna ya kufanya shambulio. Washirika wa genge la wadukuzi wa mtandaoni wanawalipa DarkSide asilimia kadhaa ya kile ambacho watakipata kwa shambulio lolote ambalo litafanikiwa. Na kuachiwa kwa mfumo mpya mwezi Machi inaweza kuhifadhi data haraka zaii kabla ya genge la wahalifu alijatoa taarifa kwa vyombo vya habari au kuwaalika wageni kwa ajili ya mahojiano."
business	Kwanini Pombe hii ya Kihindi ilipigwa marufuku na Waingereza?	"Ingawa ni sehemu ya maisha ya kila siku ya makabila kwa karne nyingi, kinywaji hicho - na maua yake - kilikuwa kimepigwa marufuku na Waingereza wakati wa utawala wa kikoloni lakini sasa kinarudisha umaarufu wake. Nilisikia harufu ya maua yenye harufu nzuri kabla sijayaona. Wakati wa safari ya asubuhi na mapema ndani ya Mbuga ya Kitaifa ya Similipal katika jimbo la Odisha mashariki mwa India, nilikuwa nimesimama karibu na maporomoko ya maji yenye kupendeza ambapo maelfu ya maua yenye rangi ya kijani kibichi yalikuwa yakitiririka kutoka kwenye miti iliyozunguka na kutengeneza sakafu ya msitu. ""Hii ni miti ya mahua,"" alisema Suresh Kisku, kiongozi kutoka jumuiya ya kabila la Santhal. Alielekeza kwenye vigogo vifupi, shina na msitu wenye umbo la kuba uliolemea kwenye ukingo ulio wazi kidogo. Mti wa mahua, au madhuca longifolia kwa kiingereza, hukua kwa wingi katika uwanda wa misitu wa magharibi, kati na mashariki mwa India, ambapo makabila - kama vile Santhal, Gond, Munda na Oraon - ambao wameishi eneo hilo kwa miaka 3,000 iliyopita, uchukulie mmea huo kuwa ""Mti wa Uzima"". Kitamaduni, makabila haya yametumia maua, matunda, matawi na majani yake kuwa chakula, malisho ya ng’ombe, kuni, sanaa, dawa na hata kama sarafu ya kubadilishana nafaka. Pia wameuheshimu kupitia sherehe za kitamaduni, nyimbo na mashairi. Labda matumizi yake yanayojulikana zaidi, ingawa, ni katika mfumo wa kileo kitamu chenye maua yenye harufu nzuri, ambayo hupikwa juu ya chungu katika mchakato wa kina wa siku nane. Baadaye siku hiyo hiyo, Kisku alinileta nyumbani kwake pembezoni mwa msitu, ambapo mama yake na dada yake mdogo, Geeta, walijikunyata karibu na chungu kigumu cha chuma kilichokuwa na juisi ya mahua iliyochacha juu ya moto wa kuni. Vyungu vingine viwili viliwekwa juu ya chungu kikubwa ili kutengenezea pombe kali ambayo ingeganda na kupitishwa kwenye mrija kuhifadhiwa kwenye chombo kwenye sakafu ya matope. Baada ya muda, Geeta alichovya bakuli kwenye pombe na kurusha kimiminika hicho ndani ya moto, moto ukawaka moto mweupe. ""Hii inamaanisha mahua ni safi na asili,"" alisema Kisku. Jioni hiyo nilionja taratibu kinywaji hicho angavu, kwenye kikombe kidogo kilichotengenezwa kwa majani ambayo Geeta alinikabidhi. Kileo kipya cha mahua kilichosafishwa kilishuka kooni mwangu taratibu, na kuacha ladha nzuri ya maua yenye moshi moshi. ""Kwa nini sijaonja pombe hii hapo kabla?"" Nilijiuliza. Kuanzia nyakati za zamani hadi mwishoni mwa miaka ya 1800, familia za kiasili kama za Kisku zilikuwa huru kutengeneza, kunywa na kuuza pombe ya mahua. ""Hata hivyo, uzalishaji wa kile kilichochukuliwa kuwa ""pombe ya nchi"" na serikali ya India kulipata pigo kubwa wakati wa utawala wa Raj wa Uingereza nchini India. Mahua ilichukuliwa kuwa kileo hatari ambacho kilikuwa tishio kwa afya ya umma na maadili, kwa hivyo wabunge wa kikoloni walitunga sheria - kama vile Sheria ya Bombay Abkari ya mwaka 1878 na Sheria ya Mhowra ya 1892 - ambayo sio tu ilipiga marufuku au kuzuia utengenezaji wa pombe hii, lakini pia ilipiga marufuku ukusanyaji na uhifadhi wa maua ya mahua na makabila ya kiasili. Maua machache ya mahua yalisababisha utayarishaji wa pombe hiyo kinyemela ambayo mara nyingi uchafu ulioongezwa kama ujazo. Matokeo yake ni kwamba ubora wa pombe hiyo uliathirika na kusababisha tu kuliendeleza kwa ajenda ya Raj wa Uingereza wakati huo: kudhibiti uzalishaji wa pombe kali za kienyeji kwa ujumla, kwani mapato yanayotokana na pombe iliyoagizwa kutoka maeneo kama vile Uingereza na Ujerumani yalisaidia kufadhili kazi za kijeshi. ""Wakati baadhi ya maafisa wa kikoloni walitambua umuhimu wa kitamaduni na lishe kwa vinywaji vya kiasili kama vile mahua, tishio la mapato lilijitokeza,"" alisema Dk Erica Wald, profesa wa historia ya kisasa katika Chuo Kikuu cha London. Inafurahisha, hata baada ya India kupata uhuru mnamo 1947, hali ya zamani ya kiuchumi na kijamii ilibaki kuwa vile vile. ""Serikali ilibakia kuhusishwa kwa karibu na ukiritimba wa uuzaji na uzalishaji wa pombe kama vile watawala wa kikoloni wa zamani, na mahua ilibakia kuwa chini ya sheria na vikwazo vikali,"" alisema Wald. ""Ususiaji na kashfa za maduka ya pombe, na msisitizo wa baadhi ya wazalendo kwamba pombe ilikuwa bidhaa ya kigeni nchini  India, ilimaanisha kwamba hata vinywaji kama mahua, ambavyo vilikuwa muhimu sana katika maisha ya makabila mengi, viliunganishwa pamoja kama matatizo."" Kwa hivyo, mahua ilibaki kuainishwa kama kinywaji cha ubora wa chini, ""hatari"", na watu wa kabila walinyimwa haki ya kuzalisha na kuuza nje ya masoko ya jadi ya vijijini. ""Inakuambia asili ya wasomi wa India baada ya uhuru ambao walikuwa wakidharau sana mtindo wa maisha wa watu wa kiasili,"" alisema Krishnendu Ray, profesa wa masomo ya chakula katika Chuo Kikuu cha New York. ""Iliishia kutoa vitu vingi vya wastani, vya aina moja ambavyo vilikuwa mwangaza kwa utengenezaji wa vileo vya India."" Dhidi ya urithi wa turubai hii ya kijamii na kisiasa, ingehitaji sauti chache za wajasiriamali wenye nia ya kubadilisha jina la mahua kama kinywaji bora, huku pia wakijaribu kuleta mabadiliko katika sheria za ushuru, ili kuanza kuondoa marufuku dhidi ya pombe hiyo. ""Tulianzisha mahua katika eneo la Goa, iliyotengenezwa nchini India, ambako tuliruhusiwa baada ya kushawishi sana serikali,"" alisema Desmond Nazareth, ambaye alizindua pombe ya ‘Mahua Spirit’ na ‘Mahua Liqueur’ chini ya chapa ya DesmondJi mnamo 2018. Pombe hiyo ya mahua pia iliuzwa huko Karnataka, jimbo lingine pekee la India lililotambua mahua kama pombe iliyotengenezwa India. Kulingana na sheria za India, pombe zilizotengenezwa nchini India haziwezi kuuzwa katika mipaka ya mataifa mengine, kwa hivyo kwa kuziweka chapa kama IML (Indian-Made Liquor) zinaweza kufikia wateja wengi zaidi zinapouzwa katika majimbo mengine. Kwa miaka michache iliyopita, mabadiliko ya kimtazamo yamekuwa yakitokea polepole miongoni mwa serikali za mitaa na mashirika. Kwa mfano, mnamo 2021, serikali ya Madhya Pradesh ilitangaza mahua kama pombe ya urithi, na serikali ya jimbo la Maharashtra ilibadilisha sheria zake za zamani ili kuhalalisha ukusanyaji na uhifadhi wa maua na vikundi vya kikabila mahali walipo. Kwa mara ya kwanza, katika mwaka huo huo, shirika la serikali liitwalo Mamlaka ya Maendeleo ya Uuzaji wa Bidhaa za Kilimo na Zilizosindikwa ilisafirisha maua ya mahua yaliyopungukiwa na maji, ambayo yalikusanywa na wakazi wa kabila kutoka misitu ya Chhattisgarh, hadi Ufaransa. Wakati baadhi ya majimbo yanamaliza kupiga marufuku mahua, kuiweka katika viwango vya India nzima kutaifanya kuwa mradi mzuri zaidi wa biashara."
business	MLRS: Kwanini Ukraine inazitaka 'kwa udi na uvumba' Silaha hizi?	"Siku ya Jumamosi, Rais Volodymyr Zelensky alitoa wito kwa washirika yanayotoa silaha Kyiv wasiogope kuamua kukabidhi mifumo ya makombora ya MLRS kwa Ukraine. Hii sio mara ya kwanza kwa maafisa wa ngazi ya juu wa Ukraine kusisitiza juu ya silaha hizi na kukosoa mataifa ya magharibi kwa kutozitoa kwa Ukraine. Siku moja kabla, mkuu wa ofisi ya rais, Andriy Yermak, alizungumza juu ya haja ya mifumo hii.""Suala la kuipa Ukraine mifumo ya makombora ya M142 HIMARS na M270 MLRS ni muhimu sana,"" Zaluzhny alisema wakati huo. Ni mifumo inayopaswa kusaidia Ukraine kukabiliana na Urusi. Hata hivyo, Ukraine bado haijapokea taarifa hizo. Wiki hii, Politico iliripoti, ikinukuu vyanzo vyake, kwamba utawala wa Biden haukuwa na haraka ya kuipatia Ukraine vifaa vingi vya  kivita vikiwemo vya kudungua roketi kwa muda mrefu. Kwa mujibu wa chapisho hilo, Marekani inahofia kwamba upande wa Ukraine unaweza kutumia mifumo hiyo kushambulia ardhi ya Urusi, hatua ambayo inatishia kuongezeka kwa mzozo huo. Mnamo Mei 21, Rais Zelensky alizungumzia juu ya mifumo ya MLRS. ""Nitasema kwa uaminifu kwamba tuna matarajio makubwa - ningeiita mchakato uliosubiriwa kwa muda mrefu ... Tunatarajia maoni mazuri juu ya usambazaji wa MLRS,"" alisema katika mkutano wa pamoja na waandishi wa habari na Waziri Mkuu wa Ureno Antonio Costa huko Kyiv. Shukrani kwa mifumo hii, Zelensky anasema, ""Ukraine itaweza kuchukua hatua na kukomboa eneo lake."" Alisisitiza: Kyiv inaomba msaada huu kwa sababu ""hatuwezi kulipa gharama - makumi, mamia ya maelfu ya watu."" Siku moja kabla, mkuu wa ofisi ya rais, Andriy Yermak, alisisitiza kuwa ""bado tunakosa silaha nzito."" ""Na muhimu sana, bado tunasubiri MLRS. Nimejifunza mengi, kama ilivyo kwa Waukraine wengi, bado tunasubiri,"" alisema. M270 MLRS (Multiple Launch Rocket System) ni mifumo ya silaha inayoweza kufyatua roketi zisizoongozwa kwa umbali wa hadi kilomita 45, makombora ya M30 na M31 umbali wa hadi kilomita 70, na muhimu zaidi - makombora ya ballistic hadi kilomita 300. Kama mifumo ya kombora aina ya M142 HIMARS, M270 MLRS hutumiwa kwa madhumuni mahususi. Ikiwa unataka kulenga mahali fulani katika umbali mrefu, basi mifumo hii inafaa kutekeleza jukumu la OTRK na ni ina nguvu zaidi. Vyombo vya habari vya kijeshi vya Urusi vina wasiwasi mkubwa juu ya matarajio ya Ukraine kupokea silaha hizo. Wanatarajia kwamba kwa kupewa msaada kama huo jeshi la Kiukreni linaweza kuvuka kikwazo cha eneo la Crimea. Uwezo na nguvu kubwa ya mifumo ya HIMARS, ambayo inaweza kuwa ya maslahi kwa jeshi la Kiukreni sasa, ni uwezo wake wa kufyatua makombora ya kibalistiki ya aina ya ATACMS. Kwa njia hii, jeshi la Kiukreni linaweza kupata ""nguvu kubwa kijeshi"" kwa vikosi vyake vya makombora, ambavyo kwa sasa vinatumia ""Dots-U"" ya Soviet yenye kiwango cha juu cha kushambulia hadi kilomita 120 kwa mashambulizi ya masafa marefu."
business	Harriet Agasiu ni mwalimu anaeuza barabarani Uganda	Janga la corona pamoja na masharti yaliowekwa ya kutotoka nje nchini Uganda yamefanya shule nyingi na biashara kufungwa ili kudhibiti maradhi hayo.Mtazame Harriet Agasiu, mwalimu anaeuza mahindi barabarani akielezea changamoto zake za kimaisha kwenye tovuti ya BBC.
business	Benki ya Dunia yatofautiana na serikali ya Tanzania kuhusu ukuaji wa uchumi	Uchumi wa taifa la Tanzania ulipanuka kwa asilimia 5.2  mwaka 2018 kulingana na benki ya dunia iliosema katika  katika ripoti yake kuu mwaka huu ambapo imetofautiana na takwimu zilizotolewa na serikali hiyo za kuimarika kwa uchumi huo. Kulingana na chombo cha habari cha Reuters, waziri wa fedha nchini Tanzania alikuwa ameliambia bunge mwezi uliopita kwamba ukuwaji huo ulikuwa wa asilimia 7 mwaka uliopita. Katika ripoti hiyo, kulingana na Reuters, benki kuu ya dunia ambayo hufanya hesabu zake kwa kutumia data ilizonazo pia ilikadriria kwamba uchumi huo utakua kwa asilimia 5.4 ikiwa ni chini ya asilimia 7.1 inayokadiriwa na serikali. Ukuaji wa mwaka uliopita uliathiriwa na kushuka kwa viwango vya uwezekazji, mauzo katika mataifa ya kigeni na ukopeshaji katika sekta ya kibinfasi, ripoti hiyo imesema. Kulinga na Reuters, data inayohusiana na matumizi, uwekezaji na biashara inonyesha kwamba ukuaji huo ulipungua mwaka 2018, imesema ripoti hiyo. Rais John Pombe Magufuli alianzisha mpango wa kuimarisha sekta ya viwanda baada ya kuchukua hatamu mwaka 2015, akiwekeza mabilioni ya dola katika miundo msingi, ikiwemo barabara ya reli, kufufua uchukuzi wa kitaifa wa angani pamoja na kiwanda cha umeme. Lakini hatua ya serikali kuingilia sekta ya uchimbaji wa madini pamoja na ile ya kilimo imesababisha kupungua kwa uwekezaji katika sekta hizo katika taifa hilo linalotajwa kuwa la tatu kwa ukubwa kiuchumi Afrika mashariki, ilisema ripoti hiyo iliochapishwa na Ruters. Kulingana na chombo hicho cha habari uwekezaji wa kigeni wa moja kwa moja umepungua maradufu tangu 2013, huku ukuaji wa mikopo katika sekta ya kibinafsi ukipungua na kufikia chini ya silimia 4 mwaka 2018, ikiwa ni kiwango cha chini cha wastani kati ya 2013-16. Ripoti hiyo ya benki ya dunia inajiri kufuatia ripoti ambayo haikuchapishwa ya hazina ya shirika la fedha duniani IMF mnamo mwezi Aprili ambayo pia ilihoji jinsi rais Magufuli anavyoendesha uchumi wa taifa hilo. Kulingana na reuters ripoti iliovuja ambayo ilionekana na chombo hicho cha habari, iliishutumu serikali kwa kukandamiza uchumi huo kupitia sera ''zisizotabirika mbali na zile zinazoingilia kati'', ikisema kuwa ukuwaji wa katikati wa uchumi huo utakua kati ya asilimia 4-5 kwa mara nyengine ikiwa ni chini ya makadirio ya serikali. Katika ripoti yake, benki ya dunia WB imesema kuwa ukuaji wa kiwango cha uwekezaji ulishuka kwa sababu ya serikali kushindwa kuafikia malengo yake ya matumizi katika miradi ya maendeleo. Ripoti hiyo inasema kwamba uchumi huo unaweza kunawiri kwa asilimia 6 kufikia 2021 iwapo kutakuwa na uimarikaji wa wa sekta ya biashara, uwekezaji wa kigeni wa moja kwa moja mbali na uwekezaji mwengine wa kibinafsi, ilisema benki hiyo. Viashiria vingine vya kiuchumi pia vimeonyesha kupungua kwa kasi ya ukuaji wa uchumi. Upungufu huo uliongezeka hadi asilimia 5.2 ya pato la taifa katika mwaka uliokwisha Januari 2019, kutoka asilimia 3.2 mapema mwaka mmoja uliopita. Reuters inasema kwamba thamani ya mauzo ya nje imepungua karibu 4% mwaka jana, kwa sababu serikali imepiga marufuku mauzo ya nje ya korosho bidhaa inayoingiza pato la kigeni kutokana na bei yake ya chini. Kwa upande mwengine , ujenzi wa reli ya kasi ya SGR na upanuzi wa bandari ya Dar es Salaam umesaidia kuimarisha thamani ya mauzo ya kigeni yanayoingia nchini kwa asilimia 7.8%, ilisema benki ya dunia. Kulinga na reuters serikali inahitaji kupunguza athari za kiuchumi kupitia kuimarisha mazingira ya kibiashara na usimamizi wa fedha , ilipendekeza benki hiyo.
business	Je wajua kwamba kuuza uraia ni biashara kubwa zaidi duniani?	"Miaka hamsini iliyopita ilikuwa nadra sana kwa mataifa kuruhusu uraia pacha, lakini suala hilo sasa linakubalika karibu kote duniani. Zaidi  ya nusu ya mataifa duniani sasa yanatoa uraia kupitia mpango wa uwekezaji na uhamiaji. Kwa mujibu wa mtaalamu na  wakili wa Uswizi Christian Kalin, biashara hiyo inakadiriwa kuwa na thamani ya dola bilioni 25 kila mwaka. Bw Kalin, ambaye amebatizwa jina la ""Bw. Passport"", ni mwenyekiti wa Henley & Partners, moja ya kampuni ambayo ni mshikadau  mkubwa katika soko linaloendelea kukua kwa kasi duniani. Biashara yake ya kimataifa imewasidia watu matajiri duniani na familia zao kununua makazi na uraia katika mataifa mengine. Dhana ya zamani kuhusu uraia ""umepitwa na wakati"". ""Hii ni moja ya vitu vilivyosalia dunia ambavyo vinafungamana na uhusiano wa damu, au  mahali mtu alikozaliwa,"" anasema. Anaongeza kuwa wakati umewadia kubadilisha dhana hiyo kwa sababu haina msingi katika ulimwengu wa sasa. Kuna wale wanaounga mkono hoja hiyo lakini baadhi ya watu wanaosema kuwa suala la pasipoti linafungamana na utambulisho wa uraia na kwamba kuigeuza kuwa bidhaa inageuza maana halisi ya stakabadhi hiyo. Tulifuatilia nyayo za watu wanaotafuta uraia wa taifa dogo la Vanuatu katika kisiwa cha Pacific island  kufahamu wanavutiwa na nini. Tangu nchi hiyo ilipozindua mpango wa uraia mpya miaka minne iliyopita, imeshuhudia mmiminiko wa raia wa kigeni wanaotaka uraia wake. Pasipoti hizo sasa ni chanzo kikuu cha mapato ya fedha za kigeni kwa nchi hiyo. Baadhi ya watu hupendelea kuwa na pasipoti ya Vanuatu-kwasababu inawawezesha kusafiri bila visa kote Ulaya. Raia wengi wa kigeni wanaomba uraia Vanuatu mara nyingine hata hawatii guu  nchini humo. Badala yake wanatoa maombi ya uraia wa nchi hiyo katika ofisi zao ughaibuni kupitia maajenti walio na leseni kama PRG Consulting, iliyo na makao yake nchini Hong Kong. Hong Kong ni moja ya soko kubwa duniani la uraia Katika uwanja wa ndege wa Hong Kong, BBC ilikuutana na MJ, ajenti wa uraia na mfanyibiashara anayesaidia  kuongeza idadi ya wachina wa bara kupata pasipoti ya pili au ya tatu. ""Hawahisi kuwa salama [inchini China],""alisema kuhusu wateja wake. ""Wanataka kufika Ulaya kufungua akaunti ya benki, kununua nyumba na kuanza biashara."" Uraia ni soko la kimataifa lenye ushindani mkubwa katika mataifa mengi madogo ya kisiwa. Katika mataifa hayo ya Caribbean -pasi ya usafiri inagharimu karibu  $150,000. Pasipoti ya Vanuatu inasemekana kugharimu karibu kiwango hicho. Inagharimu pesa ngapi kununua pasipoti? Pasipoti ya Vanuatu, ni ''rahisi sana'' kupata anasema MJ,(unaweza kuipata katika muda wa siku 30), hali inayoifanya kuwa chagua maarufu. Lakini Bw. Kalin na wengine wanashauri watu kuwa waangalifu kwasababu Vanuatu ina sifa ya ufisadi.Kutokana na hilo, Henley & Partners na wengine hawajihusishi na mpango wa uraia wa Vanuatu. Hata hivyo tahadahi hiyo haijatiliwa maanani na China. Miaka michache iliyopita vituo vya televisheni vya Hong Kong vilipeperusha matangazo ya kuvutia ya kuhusu uraia wa Vanuatu, kwa lengo la kuimarisha usafiri wa wageni katika eneo hilo kutoka bara. Kwa hivyo ni wateja wangapi wa china waliozuru Vanuatu, baada ya kupata uraia wake? Nadhani 10, anabashiri MJ. Port Vila ni mji kuu wa Vanuatu, lakini hauendani na hadhi yake. Barabara husombwa na maji ya mafuriko na kuharibiwa na mashimo. Hakuna hata taa moja ya kuelekeza magari, lakini msongamano wa magari unazidi kuongezeka kwasababu kila leo wakaazi wananua magari ya kifahari. Taifa hilo linasemekana kuwa pepo kwa wanasiasa na wafanyibiashara wanaotaka kufichiwa fedha ambazo wamezipata kwa njia isio halali. Hivi karibuni ilijumuishwa katika orodha ya Muungano wa Ulaya ya mataifa yasiozingatia masuala ya uwazi katika na uwajibikaji hali inayochangia visa vya ufisadi. Watu wa nchi hiyo- wanafahamika kama Ni Vanuatu - walitambuliowa rasmi kama wananchi mwaka 1980, wakati nchi ilipopata uhuru wake. Awali ilifahamika kama New Hebrides, na wana watu wake walikua wametawanyika katika viswa zaidi ya 80. China ya miaka zaidi ya 40 iliopita, walikua hawana nchi. Ukweli ilithipitishwa na Waziri Mkuu wa zamani Barak Sope. ""Sikuwahi kuwa na pasipoti hadi mwaka 1980,'' alisema akiwa katika hoteli na casino iliopo katika bara bara kuu ya Port Vila. ""Ilinibidi nisafiri kwa kutumia kipande cha karatasi ya niliyopewa na Uingereza na Ufaransa. Ilikua inasikitisaha sana."" Bw. Sope anasema ni ""hujuma"" kwa Vanuatu kuuza urai awake, na kuangazi ajinsi waekezaji wa china walivyofurika katika eneo hilo. ""Wachina wana fedha nyingi kutuliko,""alisema. Uwekezaji wa China umekosolewa na raia wa nchi hiyo kama Bw. Sope, amabye analalamika kwamba makampuni ya China yanamiliki fedha zote na zinawajiri wafanyikazi wa China. Serikali ya Vanuatu inayoongozwa na wanaume pekee, ni moja ya mataifa matatu duniani ambayo hayawahusishi wanawake katika siasa. Maafisa hawakuwa tayari kuzungumzia mpango wao wa uraia lakini BBC ilifanikiwa kuzungumza na ajenti wa serikali kuhusu mpango huo, Bill Bani, ambaye alielezea madhumuni ya mradi huo. ""Tunahitaji kuangazia Vanuatu kwa upeo wa kimataifa,"" anasema. ""Mataifa mengine yanauza pasipoti zao kujikimu, sisi hatuna mali asili nyingi.  Mradi huu unatuingizia fedha nyingi."" Lakini kwa wakaazi wengi wa mashambani  sera hiyo  imekuwa tata tangu ilipozinduliwa mwaka 2015. Anne Pakoa, kiongozi wa kijamii, alionesha BBC kijiji kilichojengwa kwa na mabati. Kijiji hicho kipo umbali wa dakika kumi kwa gari kutoka mji mkuu lakini utadhani ni dunia mbilli tofauti kutokana na jinsi kilivyotekelezwa Anne anasema wenyeji hawajaona fedha zinazotokana na uuzaji wa pasipoti, licha ya ahadi kuwa mradi huo utasaidia upya makazi baada ya kimbunga  Pam kilichogonga nchi hiyo mwaka 2015. ""Mababu zetu waliangamia wakipigania uhuru wetu. Lakini watu bado wanabeba pasipoti za kijani niliyobeba kwa $150,000? fedha hizo ziko wapi? Kwa kweli chezo huu unastahili kukomeshwa,"" anasema. Susan, amwanamke mwingine kutoka kijiji hicho alituoneshakisima kichafu. ""Nataka ituwekee maji ya bomba,  ili watoto wapate kuoga na kunywa maji safi na salama,"" aliongeza. Kutokana na soko kubwa uuzaji wa pasipoti ya nchi hiyo, Dan McGarry, anaendesha biashara ya uuzaji magazeti, anasema ni vigumu kubadilisha sera hiyo hivi karibu. Uuzaji wa pasipoti unakadiria zaidi ya 30%  ya kodi ya nchi, kwa mujibu wa Dan. ""Kwa taifa dogo kama letu hiki ni kitu kikubwa. Lakini tanastahili kujiuliza kama hii ndio sababu tuliyopigania uhuru? Hili ni swali ambalo mataifa mengi yamejiuliza, sio Vanuatu pekee inayokabiliwa na hali hiyo. Lakini Bw. Kalin, kutoka Henley & Partners, anasema: ""Uraia kupitia uwekezaji,na na mpango wa uhamiaji wa uwekezaji, ni kigezo kuwa ulimwengu umebadilika na kila kitu kinawezekana."""
business	Mkasa wa mafuta Mauritius: Je, mikasa ya meli kumwaga mafuta inaongezeka?	"Mkasa wa hivi majuzi ambapo meli ilimwaga mafuta baharini katika visiwa vya Mauritius umefufua tena mjadala kuhusu hatari ya kusafirisha mafuta kupitia baharini. Meli hiyo ya MV Wakashio inayosimamiwa na kampuni ya Japan ilikwama kwenye matumbawe karibu na visiwa vya Mauritius kwenye Bahari ya Hindi. Inakadiriwa kwamba meli hiyo ilimwaga zaidi ya tani 1,000 za mafuta katika eneo la bahari ambalo ni muhimu sana kimazingira kwa utalii na viumbe wa baharini. Idadi ya ajali za meli zinazosababisha mafuta kumwagika baharini imekuwa ikishuka miaka inavyosonga, kwa mujibu wa Shirikisho la Wamiliki wa Meli za Kusafirisha Mafuta kuhusu Uchafuzi (ITOPF). Katika miaka ya 1970, kulikuwa na ajali 80 kwa wastani zilizohusisha kumwagika kwa mafuta tani saba na zaidi. Idadi hii imeshuka hadi kuwa ajali sita kwa mwaka katika mwongo ulioanza mwaka 2010. Hii ni licha ya ongezeko la mafuta yanayosafirishwa kupitia bahari. Hatua hizi zilizopigwa katika kupunguza umwagikaji wa mafuta baharini, kwa mujibu wa Bi Naa Sackeyfio wa ITOPF, ni kutokana na kuwekwa kwa sheria kali pamoja na wamiliki na wahudumu wa meli kuimarisha viwango vya usalama. Baadhi ya mikasa mibaya zaidi ya kumwagika kwa mafuta ilitokea kati ya 1978 na 1991. Kati ya mikasa  mikubwa ya umwagikaji wa mafuta iliyotokea tangu 1970, ni asilimia 4 pekee kati ya hiyo ilitokea baada ya 2010. Lakini kuna changamoto kubwa katika takwimu zilizopo kuhusu mikasa ya umwagikaji wa mafuta. Takwimu zilizopo hazijaangazia mikasa ya umwagikaji mdogo wa mafuta (ambao ni wa chini ya tani saba). ITOPF wanasema mikasa hiyo huchangia takriban 80% ya mikasa yote ya umwagikaji mafuta baharini. Shirikisho hilo linasema huwa vigumu sana kukusanya takwimu kuhusu mikasa hiyo na wakati mwingine maelezo yanapotolewa huwa ni kamilivu. Shirika la uhifadhi wa mazingira la Greenpeace linasema mkasa wowote ule wa umwagikaji wa mafuta baharini, hata kiasi kiwe kidogo aje, unafaa kuzua wasiwasi kutokana na uharibifu unaotokea kwa mazingira. ""Hata mkasa mmoja pekee bado si jambo zuri. Kwa sasa, kuna mikasa mingi ya umwagikaji wa mafuta inayoendelea maeneo mbalimbali duniani,"" Tal Harris kutoka Greenpeace aliambia BBC. Greenpeace walisema pia kwamba takwimu za ITOPF haziwezi kuaminika sana kwa kuwa hawanakili taarifa kuhusu meli zote zinazosafirisha mafuta, na hivyo huenda kuna baadhi ya ajali ambazo huwapita. ITOPF wanasema takwimu zao huangazia sio tu meli maalum za kusafirisha mafuta, bali pia meli zinazobeba mafuta na mizigo mingine. MV Wakashio iliyomwaga mafuta Mauritius ilikuwa meli ya kubeba mizigo mseto. Ni muhimu kukumbuka kwamba mikasa mikubwa zaidi ya umwagikaji wa maji baharini katika historia haikuhusisha meli. Mwaka 1991, wanajeshi wa Iraq walipovamia Kuwaita walimwaga makusudi karibu mapipa milioni nane ya mafuta kwenye Ghuba ya Uajemi. Walifanya hivyo kujaribu kuzuia majeshi ya Marekani yasifike Kuwait. Na mwaka 2010, kulikuwa na mkasa mkubwa baharini katika mtambo wa kuchimba mafuta baharini waDeepwater Horizon nchini Marekani. Kiasi kikubwa cha mafuta kilimwagika katika Ghuba ya Mexico. ""Ni muhimu kutambua kwamba kiasi cha mafuta ambacho kilimwagika kutoka kwenye meli miaka ya zamani kinazidi mafuta yaliyomwagwa katika miaka yote ya mwongo uliopita kwa pamoja,"" ITOPF wanasema. Mikasa michache mikubwa pia ndiyo huchangia sana mafuta yanayomwagika. Kuanzia 2010 hadi 2019, kulikuwa na mikasa zaidi ya 60 iliyochangia tani 164,000 za mafuta kumwagika. Lakini mikasa 10 ndiyo iliyochangia asilimia 90 ya mafuta hayo yaliyomwagika. Kuanzia 1970 hadi 2019, nusu ya mikasa mikubwa ya umwagikaji wa mafuta ilikuwa kwenye bahari wazi meli ilipogongana na nyingine au kugonga kitu fulani au ikakwama. Mikasa ya kugongana kwa meli ilitokea kwa kiwango kikubwa kwenye maziwa, mito au bandarini. Ni idadi ndogo sana ya ajali zilitokea wakati wa meli kupakiwa mafuta au kutolewa mafuta au zilitokana na kuvunjika kwa sehemu ya meli iliyo chini ya maji, kuharibika kwa mitambo, moto au milipuko au uharibifu uliotokana na hali ya hewa. Ingawa jumla ya mikasa inayosababisha mafuta kumwagika baharini imekuwa ikipungua, idadi ya mikasa inayotokana na meli kugongana imekwua ikiongezana (hili pengine likitokana na ongezeko la meli baharini). Tangu 2010, 44% ya ajali zilizomwaga mafuta zaidi ya tani saba baharini zilitokana na kugongana kwa meli au meli kugonga kitu baharini. Kiwango hicho ni cha juu kuliko miongo ya awali. Umwagikaji wowote wa mafuta baharini unaweza kusababisha madhara makubwa kwa mazingira, hata kiasi cha mafuta yanayomwagika kikiwa kidogo. Kwa kuwa mafuta si mazito kuliko maji ya chumvi, huelea na kuwa kama tabaka juu ya bahari. Mafuta hayo yanayoelea hukwamilia kwenye manyoya na ngozi za viumbe wa baharini na ndege, na kuathiri uwezo wake kuzuia maji kufikia mwili na hilo huwafanya kuathiriwa na baridi. Isitoshe, viumbe hawa huathiriwa na kemikali zilizo kwenye mafuta iwapo watayanywa. Kiwango cha mafuta yaliyomwagika mara nyingi huwa sio kielekezi cha madhara yanayotokea. Madhara hutegemea ni wapi mafuta yamemwagika na hali ya hewa au kiwango cha kuchafuka kwa bahari. Kadhalika, hutegemea muda unaopita kabla ya juhudi za kusafisha bahari na kuyaondoa mafuta baharini kuanza. Baadhi ya miaka mikubwa ya umwagikaji wa mafuta iliyotokea ilitokea mbali sana na pwani na haikusababisha dharura kubwa. Mikasa mingine haikuwa mikubwa sana  - kwa mfano mkasa wa meli ya Exxon Valdez uliotokea Alaska - uliosababisha madhara makubwa kutokana na eneo ulikotokea. Umwagikaji wa karibuni wa meli ya MV Wakashio pwani ya Mauritius - ingawa si kiasi kikubwa cha mafuta kilimwagika - ulitokea karibu na maeneo ya uhifadhi wa viumbe wa baharini. ""Hata kiasi kidogo tu cha mafuta yakimwagika baharini yanaweza kusambaa sana na kusababisha madhara makubwa, hasa iwapo umwagikaji utatokea karibu na pwani na hali ya hewa ikiwa nzuri na pia katika maeneo ya uhifadhi wa viumbe wa baharini,"" anasema David Santillo, mwanasayansi katika Greenpeace."
business	Mamilioni ya dola za kodi za mataifa maskini yanapotelea wapi?	Uchunguzi mpya umetoa mwangaza juu ya jinsi baadhi ya nchi maskini zaidi za Afrika zinavyopoteza mamilioni ya dola za mapato ya kodi kutoka makampuni ya kimataifa na matajiri binafsi. Ripoti kutoka Muungano wa kimataifa wa waandishi wa habari wa taarifa za uchunguzi -International Consortium of Investigative Journalists, inasema kuwa makampuni na  watu binafsi hutumia  taifa la kisiwa lililopo kwenye bahari ya Hindi  la  Mauritius kuepuka kisheria kulipa kodi kubwa,  katika nchi ambazo wanafanyia biashara zao. Mauritius inakanusha kufanya kosa lolote na inasema inatekeleza sheria husika  za kimataifa. Ripoti hiyo imeandaliwa kwa kuzingatia  nyaraka 200,000  za siri ambazo zinaonyesha kwa mara ya kwanza ni kwa  jinsi gani makampuni ya sheria ya kigeni yalivyosaidia  wateja wake wa kigeni kuepuka kulipa mamilioni ya dola ya kodi. Taarifa za rekodi za siri, barua pepe na mafaili, zilizoitwa ufichuzi wa  Mauritius, zinafichua utendaji wa kisheria ambao unasaidia kukwepa mapato ya kodi unaofanywa na  watu kutoka mataifa ya Afrika , Mashariki ya kati na Asia  na kupelekwa mifukoni mwa makampuni ya magharibi , huku Mauritius ikipata sehemu yake. Nyaraka hizo zimetoka katika ofisi ya Mauritius  ya kampuni ya  sheria yenye makao yake Bermuda inayofahamika kama -Conyers, Dill & Pearman, na nyaraka hizo zinaonyesha taarifa za kipindi cha kuanzia miaka ya  1990 hadi  2017. BBC bado haijachunguza ripoti hii  kuthibitisha  ukweli kuihusu. Nyaraka hizo zinajumuisha taarifa za akaunti za benki ambazo zinayahusisha makampuni ya kimataifa na makampuni ya uhasibu katika usafirishaji wa pesa wenye utata unaolenga kuepuka  malipo ya kodi. Uchunguzi huo unasema kuwa makampuni yalitumia mikataba 46 ya kosi ambayo  Mauritius inayo na mataifa maskini zaidi duniani, ukosefu wa mapato ya mtaji na sheria dhaifu, kusajili makampuni ya mafuta ya  shell katika taifa hilo lililopo kisiwani  ingawa hawakuwa na wafanyakazi au shughuli zao huko. Kampuni ya sheria Conyers iliuza ofisi yake ya Mauritius  kwa wafanyakazi wake wa zamani mnamo mwaka  2017 na kusema kuwa inadhibitiwa na sheria katika nchi ambako zinafanyia kazi. Mauritius imeimarisha sheria zake juu ya  makampuni ya kigeni, lakini  baadhi ya wataalamu wa masuala ya kodi bado wanaona ni  njia ya uongo inayoruhusu uepukaji na ukwepaji wa  kodi.
business	Kasri la Balmoral: Nyumba ya Scotland iliyopendwa na Malkia	Mapenzi ya Malkia katika nyumba yake  ya Balmoral huko Royal Deeside yalijulikana sana. Alitumia majira mengi ya kiangazi katika shamba la ekari 50,000 huko Aberdeenshire, kwa kawaida akiwa na mume wake mpendwa Philip pamoja na familia yake. Ikiwa imezungukwa na mashamba, Kasri la Balmoral ndipo alipotumia mapumziko mengi kufurahia  kuanzia kutembelea babu na bibi  yake Mfalme George V na Malkia Mary akiwa mtoto mdogo, hadi miezi ya mwisho ya maisha yake. Aliandaa sherehe nyingi za kifalme huko na alifurahia kutazama matukio kwenye uwanja wa Michezo ya Braemar iliyo karibu na washiriki wengine wa Familia ya Kifalme. Alitumia muda mwingi  wa miaka ya mwisho ya Philip kukaa pamoja naye huko Balmoral - walibaki huko pamoja wakati wa marufuku ya kutotoka nje  na walitumia kumbukumbu ya miaka 73 ya harusi  Novemba 2020. Balmoral imekuwa moja ya makazi ya Familia ya Kifalme ya Uingereza tangu 1852, wakati ardhi hiyo nakasri la asili liliponunuliwa kutoka kwa familia ya Farquharson na Prince Albert, mume wa Malkia Victoria. Nyumba hiyo kipindi hicho ilionekana kuwa ndogo sana na Jumba la sasa la Balmoral liliamuriwa kujengwa. Jumba lenyewe ni mfano wa usanifu wa Kiskoti na imeainishwa katika  Historia ya Mazingira ya Scotland kama jengo lililoorodheshwa la kitengo A. Kasri mpya ilikamilishwa mnamo 1856 na kasri ya zamani ilibomolewa muda mfupi baadaye. Inabaki kuwa mali binafsi ya Malkia na sio sehemu ya ardhi ya  taji la umalkia Ni shamba linalofanya kazi, ikijumuisha sehemu ya kutungua ndege grouse moors, misitu na mashamba, pamoja na mifugo kama  ng'ombe  na farasi. Familia ya Kifalme ilikuwa Balmoral wakati Princess Diana alipofariki  mnamo Agosti 31, 1997. Jumapili asubuhi baada ya kifo chake, Malkia na Mwanamfalme Charles akiwa watoto na wake William na Harry walihudhuria ibada ya kanisa karibu na Crathie Kirk. Wakiwa njiani kuelekea nyumbani waliangalia heshima na ujumbe wa maua ulioachwa na umma. Hizi ni baadhi ya picha zingine za Malkia na familia yake huko Balmoral kwa miaka mingi:
business	Waridi wa BBC: Mtanzania aliyetoka kwenye ufukara mpaka kuwa milionea kwa kutobagua kazi	"Zahra Datani ni mwanamke ambaye amefanikiwa kujinasua kutoka maisha ya ufukara hadi kupata utajiri kujitegemea na hata kuwasaidia wengine. Ni jambo ambalo hakulitarajia wakati mmoja alipokuwa mdogo. Ilikuwaje hadi akafanikiwa? Zahra alizaliwa kwenye maisha ya ufukara katika eneo la Itoma, Bukoba katika mkoa wa Kagera. Anasema baba yake mzazi aliwaoa wake wengi na alijaliwa watoto wengi pia, kwa jumla wakiwa 21. Hili lilifanya vigumu kwake kumudu mahitaji ya watoto wake. Bi Zahara anasema kuwa mamake ndiye aliyechukua majukumu ya malezi kwa kulima shamba alilogawiwa na baba. Bi Zahra anakumbuka kuwa kwenda shuleni ilikuwa kibarua kigumu sana - mama alihangaika kwa kiasi cha kutokuwa na uwezo wa kununua mafuta taa ya kutumiwa kwenye kibatari nyumbani. ""Ilifika wakati mama hangemudu hata taa ya kutoa mwanga  usiku na ilibidi atushikie vigingi vya moto, anawasha anatusimamia tule haraka na kisha dada mkubwa  anamshikia mama naye ili ale,"" anakumbuka Zahra. Mama alihangaika sana hata kuwapeleka shuleni dada zake waliomtangulia kwani yeye ni mtoto wa tano. Sehemu ya maisha ya mama ilikuwa kulima shamba ili kupata angalau fedha za kuwanunulia mahitaji ya shule kwa mfano sare na mikoba ya kubebea vitabu. Wakati wake wa kwenda shule, anakumbuka, mama yake akihangaika sana hata kununua  sare za shule. Kwa kuwa mama hangemudu kila kitu ilibidi aende shuleni bila viatu jambo ambalo halikuwa kawaida shuleni mwao wakati huo. Ndugu za mama walipoona mama anahangaika sana walimchukua Zahra kwenda kuishi nao. Alipofika darasa la nne, dada wakubwa walikuwa wamefanikiwa kupata kazi, mmoja ya ualimu na mwingine muuguzi. Walipata ahueni kwani dada zao walianza kuchangia matumizi ya nyumbani. ""Wakati huo dada waliungana pamoja na kunipeleka shule ya kibinafsi . Nikiwa kule shuleni nilikutana na watoto waliokuwa wametoka jamii za kitajiri,"" anakumbuka. ""Kilichoniumiza mno ni wakati mmoja wa wanafunzi aliyetambua jamii yangu aliwaeleza wanafunzi wenzangu kuwa nilikuwa nimetoka familia masikini sana. ""Ni jambo ambalo liliniumiza mno na pale kwenye bweni nikilia niliapa kuwa nitafanya kazi kwa bidii ili nisiishie kwenye maisha ya umasikini tuliyokuwa nao."" Zahara alimaliza shule na baadaye akafanikiwa kuajiriwa. Alipoanza kazi alitamani maisha yake yabadilike sana. Alitamani watoto wake kupata elimu ya juu na kwa hivyo mmojawapo ya ndoto zake kuu ilikuwa watoto wake wasomee ng'ambo hususani Uingereza . ""Wakati ule nilipanga malengo ya kuniweka karibu na kusafiri Uingereza ili kufanikisha ndoto ya watoto wangu kupata elimu ya kiwango cha juu,""anakumbuka Zahra. Ndoto yake ya kusafiri Uingereza iliwadia na alisafiri  Uingereza. Zahra alidhania kuwa kusafiri ulaya maisha yangekuwa rahisi na ambayo hayana kuhangaika kwingi kama hali ilivyokuwa nyumbani kwao Tanzania. Licha ya kuwa alikuwa ameajiriwa kazi za ofisini, pia alidhani kuwa akisafiri ng'ambo angepata kazi kwa haraka. Ila alipowasili huko, alipata hali ilikuwa tofauti kabisa na matarajio yake. ""Nilipowadia UIaya ilikuwa kinyume na matarajio yangu. Wale watu waliokuwa wananisaidia kuanza maisha walikuwa ni watu tofauti na nilivyotarajia. Nilianza kusumbuka mno , kwani hata mahitaji ya msingi ilikuwa ngumu kuyatosheleza,"" anasema. ""Ule undugu niliokuwa natarajia na kutegemea kutoka kwa wenyeji sikupata. Walikuwa watu wenye roho ngumu kinyume na nyumbani nilikozoea watu wakarimu na wenye ushirikiano."" Mwanamke huyu anasema kuwa alihangaika sana miaka ya kwanza akiwa  Uingereza. Kitu ambacho anasema aligundua ni kuwa wengi kutoka bara Afrika ambao walisafiri huko na kuishi miaka mingi malengo yao makuu na mienendo yao ilikuwa tu ni kutafuta pesa na mali. Ilibidi ahangaike kufanya kazi za mkono yaani vibarua kwani kazi za ofisi ni nadra sana kuajiriwa kama mgeni. Kwa mfano aliajiriwa kazi za jikoni, kazi za kufanya usafi, kusimama jikoni kwa masaa mengi akisubiria kuosha vyombo vigahawani baada ya wateja kumaliza kula. Isitoshe mwanamke huyu anasema kuwa wenyeji wake nchini Uingereza walimtesa sana. Kwa mfano hakuwa anapewa ufunguo wa nyumba walimokuwa wanaishi, na kwa hivyo wakati mwingine angerejea nyumbani kutoka kwa vibarua vyake na kusimama nje ya nyumba kuwasubiri. ""Jambo lililonikera mno ni kuwa nilikuwa napigwa na kibaridi kizito cha Ulaya, nikiwasubiri warejee nyumbani sikuwa na jambo la kufanya. Wakati mwengine nilikuwa nasubiri muda wa saa mbili au tatu nikiwa nahisi kana kwamba nakufa ganzi mikono na miguu,"" anasema. ""Nilianza kujiuliza haya maisha ya Ulaya ndiyo nilikuwa nayatafuta kweli? Ila kwa ile nia yangu ya kutaka kufanikiwa niliendelea kuvumilia tu."" Katika pilkapilka hizo alikutana na watu wengine waliomuonyesha  njia ya kupata kazi za kuwahudumia wazee Wazungu. Anasema kuwa sio kazi rahisi kwani ilibidi awaoshe  na kuwahudumia. Nyakati nyingi anasema ni zile ambazo ilibidi awahudumie na kuhakikisha pia kuwa hawajajiendea haja ndogo wala haja kubwa. Anasema utu wake ulimpelekea yeye kuipenda kazi ile na kuifanya  kwa bidii ya mchwa . Akiwa kwenye pilka pilka za kazi ile alianza kupata wazo la jinsi ya kujiendeleza mbele  na ndiposa akaingia kwenye taasisi ambayo hutoa mafunzo kuhusu kuwatunza wazee na wagonjwa. Alipofuzu alipandishwa cheo na kuwa meneja msimamizi wa kampuni. Kampuni yenyewe ilikuwa inahusika na kuwatuma wafanyakazi katika makazi ya Wazungu ambao walikuwa wazee au wagonjwa. Kwa muda wa miaka mitano alifanya kazi ile kwa umakinifu mkubwa mno. Mwenyewe alitamani kufungua kampuni kama ile na baada ya kampuni aliyokuwa ameajiriwa kazi kuuzwa kwa mtu mwengine aliamua kutimiza ndoto hiyo. Hilo lilitokea kipindi ambapo alikuwa amewasafirisha watoto wake hadi Uingereza. Walikubaliana kufanya kazi katika kampuni aliyoifungua ya kuwatunza wazee na wagonjwa. Walianza kwa kuifanya kazi hiyo wenyewe kabla ya kuwaajiri watu wengine. ""Kufikia sasa ni miaka 11 tangu nilipofungua kampuni yangu ya kuwatunza wagonjwa na wazee. Tukianza ilikuwa ni mimi na wanangu tuliokuwa wafanyakazi ila kwa sasa tumewaajiri wafanyakazi wapatao mia tatu,"" anasema Zahra. Anasema sasa mahangaiko na mateso ya tangu utotoni yamefutwa yasionekane tena. Kwa mfano amemudu kununua nyumba ya kifahari nchini Uingereza na vilevile kumudu kuendesha gari la thamani kubwa. Ila anasema kuwa kutokana na mateso na mahangaiko mengi sana hata alipokuwa anasafiri Uingrereza, amekuwa na moyo wa kuwasaida watu wanaohangaikia maishani pindi wanapofika kule. Nchini Tanzania pia ameanzisha miradi mbalimbali kwa mfano ya maji na pia bishara ndogo ndogo kwa watu kuwawezesha kimaisha. ""Nimekuwa nikisaidia sana watu. Ninamoyo wa kuwasaidia watu hasa watoto yatima, watu wanaohitaji ajira na pia ninawasaidia watu wanaopania kwenda shuleni na hawana karo,"" anasema. ""Mimi ni miongoni mwa waanzilishi wa taasisi inayoitwa Jambo Bukoba  inayosaidia shule kwa ujenzi wa madarasa , kununua sare na kadhalika. Haya yote  mimi hufanya kusudi likiwa ni kubadili yale niliyoyapitia nikiwa mtoto."""
business	Sababu tano zinazoufanya uchumi wa China kuwa taabani	"Uchumi wa Uchina unaporomoka chini taratibu huku ikiondoa mikakato yote ya kukabiliana na na Covid  na kudhoofika kwa kudhoofika kwa uchumi wa dunia.\nTakwimu rasmi za ukuaji wa wa uchumi za robo  ya mwaka za kati ya mwezi Julai na Septemba  zinatarajiwa kutolewa hivi karibuni - na kama uchumi wa nchi hii ya pili kwa ukubwa kiuchumi  duniani utashuka hiyo inaongeza fursa ya  taifa hilo kuingia katika mdororo wa uchumi. Lengo la Beijing  - la  ukuaji wa uchumi wa  kiwango cha  5.5% - kwa sasa haliwezi kufikiwa ingawa maafisa wanaonyesha kupunguza haja ya kufikia lengo hilo. China nurura iporomoke kiuchumi katika robo ya mwaka ya kati ya mwezi  Aprili hadi Juni. Mwaka huu, baadhi ya wachumi hawatarajii ukuaji wowote wa uchumi katika nchi hiyo.\nHuenda Uchina isikabiliane na mfumuko mkubwa wa bei kama Marekani na uingereza, lakini ina matatizo mengine - viwanda vya nchi hiyo vya dunia vimepata wateja wachache ghafla kwa ajili ya bidhaa zake za ndani na za kimataifa. Wasiwasi wa kibiadhara baina ya Uchina na chumi kuu kama vile Marekani pia vimeathiri ukuaji wa uchumi. Na sarafu ya taifa hilo - yuan iko katika mwaka mwaka mbaya zaidi  kuwahi kushuhudiwa katika miongo  kwani imeporomoka dhidi ya sarafu ya Marekani -dola. Sarafu dhaifu inawafukuza wawekezaji, na kuchochea  wasi wasi katika masoko ya kifedha. Pia inasababisha ugumu kwa benki kuu kuongeza pesa katika shuhuli za uchumi. Yote haya yanatokea katika wakati ambapo Rais Xi Jinping akikabiliwa na wakato mgumu - anatarajiwa kuwania muhula wa tatu katika kwa kuidhinishwa na mkutano mkuu wa chama cha kikomunisti (CPC) kinachotarajiwa kuanza tarehe 16 Oktoba. je ni kosa gani hasa lililofanyika? Milipuko ya Covid katika miji kadhaa ikiwemo miji ambayo ni vitovu vya uzalishaji wa viwanda kama  Shenzhen na Tianjin,  imekuwa ikiathiri vibaya shughuli za kiuchumi kote viwandani. Watu pia wanatumia pesa katika matumizi kama vile chakula na vinywaji  na hivyo kuziweka huduma nyingine chini ya shinikizo kubwa. Upande wa uzalishaji, shughuli za viwanda zinaonekana kuongezeka tena kufikia mwezi Septemba, kulingana na shirika la taifa la takwimu.  \nKurejea kwa shughuli za viwanda kunaweza kuwa ni kwasababu serikali inagharimia zaidi  miundo mbinu. Lakini inakuja baada ya miezi miwili ya kudorora kwa  uzalishaji, hususan tangu utafiti wa kibinafsi ulipoonyesha kuwa shughuli za viwanda zilipungua katika mwezi Sepemba , huku mahitaji ya bidhaa za viwanda yakipita uzalishaji, bidhaa zinazoagizwa na ajira. Uagiza wa bidhaa kutoka Uchina katika nchi kama vile Marekani ulipungua pia kwasbabu ya viwango vya juu vya riba, mfumuko wa bei na vita nchini Ukraine. Wataalmu wanaafiki kuwa  Beijinginaweza kuongeza uchocheaji zaidi wa uchumi, lakini kuna sababu ndogo katika kufanya hilo hadi itapoachana na sheria ya kudhibiti covid. ""Hakuna sababu kubwa ya kuongeza pesa katika uchumi wetu kama biashara haiwezi kupanuka au watu hawawezi kutumia pesa,"" alisema Louis Kuijs, mkuu wa  Asia economist katika taasisi ya  S&P Global Ratings. Beijing imeingilia kati -Mwezi Agosti ilitangaza mpango wa yuan trilioni 1 ($203bn; £180bn) wa kuinua biashara ndogo ndogo, miundo mbinu na ujenzi wa makazi.  \nLakini maafisa wanaweza kufanya juhudi zaidi kuchochea matumizi ili kufikia viwango vya ukuaji  na kubuni ajira. ii ni pamoja na kuwekeza zaidi katika miundo mbinu, kulegeza masharti ya kukopa kwa wanunuzi wa nyumba na serikali za mitaa, na kuondoa kodi za nyumba kwa muda. Shughuli dhaifu za ujenzi wa makazi na mawazo hasi katika sekta ya nyumba bila shaka vimezorotesha ukuaji wa uchumi. Hii imeathiri uchumi  vibaya kwasababu makazi na sekta nyingine ambazo zinachangia ukuaji  huchukua nafasi ya tatu ya pato la ndani ya nchi  (GDP). ""Wakati imani ni dhaifu katika soko la nyumba, inawafanya watu wahisi kutokakuwa na uhakika kuhusu hali ya uchumi kwa ujumla W ,"" Bw Kuijs alisema. Wanunuzi wa nyumba wamekuwa wakikataa kufanya malipo ya mkopo wa nyumba wa nyumba ambazo majengo hayajakamilika hazijakamika. Utashi wa kununua nyumba ni wa kiwango cha chini kwa ajili ya nyumba mpya na hilo limepunguza haja ya kuagiza bidhaa za ujenzi. Huku wajenzi wa makazi wakikabiliwa na shinikizo, wachambuzi wanasema maafisa  huenda wakalazimika kufaya juhudi zaidi  kurejesha imani  katika soko la makazi. Hali mbaya za hewa inaanza kuwa na athari za kudumu kwa viwanda vya China. Mawimbi makali ya joto, yaliyofuatiwa na ukame, vilipiga jimbo la kusini- magharibi la Sichuan na mji wa Chongqing mwezi Agosti.   \nHuku idadi ya watu wanaohitaji  viyoyozi (feni) ikiongezeka, huduma ya umeme imelielezea shirika la umeme katika eneo hilo  ambalo kwa kawaida umeme utokanao na nguvu ya maji. Viwanda, ikiwa ni pamoja na wazalishaji wakuu kama vile wakengenezaji wa iPhone  Foxconn  na Tesla,walilazimika kukatiza shughuli zao kwa saa au kufunga shughuli zao kabisa.\nhatimaye beijing iliingilia kati kunusuru mabilioni ya dola kwa kusaidia makampuni ya nishati na wakulima. Ufuatiliaji na shinikizo la viwango kwa makampuni ya teknolojia ya China  - ambao ulidumu kwa miaka miwili - hausaidii. Makampuni ya Tencent na  Alibaba yaliripoti kushuka kwa mapato kwa kiwango  katika kipindi cha robo ya mwaka  - faida za Tencent zilizshuka kwa  50%, huku mapato ya jumla ya  Alibaba ya kishuka karbu kwa kiwango cha nusu ya mapato yake. Vijana maelfu kwa maelfu wamepoteza ajira - na kuongeza mzozo wa kazi ambapo mtu mmoja kati ya watu watano wenye umri kati ya 16 na 24 hawana ajita. Hii inaweza kuathiri uzalishaji wa uchina na ukuaji kwa muda mrefu. \nWawekezaji pia wanahisi mabadiliko katika Beijing - baadhi ya makampuni yaliyofanikiwa zaidi ya kibinafsi nchini China yamekuwa chini ya uchunguzi mkubwa huku mamlaka ya Bw Xi yakiongezeka. Makampuni inayomilikiwa na taifa Ayanaonekana kupendelewa zaaidi, wawekezaji wa kigeni wanaondoa pesa zao katka makampuni hayo. Benki ya Japan Softbank piliondoa kiasi kikubwa cha pesa zake katika Alibaba,  huku   Berkshire Hathaway ya Warren Buffet  ikiuza hisa zake katika kiwanda cha magari cha BYD.  Tencent iliondoa  uwekezaji wa thamani ya zaidi ya uwekezaji wa dola bilioni 7 katika kipindi cha pili cha mwaka huu pekee. Na marekani  inayaondoa kwenye soko  la hisa  makampuni ya kichina yaliyoorodheshwa katika soko la hisa la Marekani. ""Baadhi ya maamuzi ya uwekezaji yanaahirishwa, na baadhi ya makampuni ya kigeni yanataka kupanua uzalishaji wake katika mataifa mengine ,"" taasisi ya viwango - S&P Global Ratings ilismea katika taarifa yake ya hivi karibuni. Dunia inazoea ukweli kwamba Beijing inaweza kuwa wazi kwa biashara kama ilivyokuwa  - lakini Bw  Xi  anahatarisha mafanikio ya kiuchumi ambayo yaliipatia nguvu China katika miongo ya hivi karibuni."
entertainment	Toni-Ann Singh: Malkia wa urembo wa Jamaica ashinda taji la Miss World 2019	Toni-Ann Singh amejishindia taji la 69 la shindano la malkia wa urembo la Miss World. Ni mara ya kwanza katika historia kwamba mwanamke mweusi anamiliki mataji ya Miss USA, Miss Teen USA, Miss America, Miss Universe na Miss World. Mwanamke huyo mwenye umri wa miaka 23 ni mzaliwa wa eneo la St Thomas nchini Jamaica na anapanga kusomea utabibu na kuwa daktari. Alituma ujumbe wa twitter siku ya Jumamosi  akisema: ''Tafadhali mujue kwamba muna thamani na uwezo wa kuafikia ndoto zenu ....muna malengo''. Toni-Ann aliwafurahisha majaji katika hafla hiyo mjini London baada ya kuimba wimbo wa Whitney Houston ' I Have Nothing', na kujibu maswali tofauti. Alisema: ''Hii ni kama ndoto, nimeshukuru sana. Chochote kile munachokiona ndani yangu, ahsanteni, niko tayari kuanza kazi''. Aliwashinda wagombea wengine 111 wa taji hilo waliokuwa wakiwakilisha mataifa yao, na kuwa mshindi wa nne wa Jamaica tangu shindano hilo lizinduliwe. Alipoulizwa na jaji Piers Morgan iwapo angependelea kuwa mwimbaji, alisema:  Iwapo milango itafunguliwa nitaingia. Waliochukua nafasi ya pili walishirikisha Ophely Mezino kutoka Ufaransa na Suman Rao kutoka India. Kitu kimoja kilichovutia hisia za watu mitandaoni ni jinsi malkia wa urembo wa Nigeria alivyotoa hisia zake kufuatia ushindi wa Toni-Ann. Nyekachi Douglas, ambaye alikuwa katika nafasi ya tano alirukaruka na kupiga kelele na furaha wakati mshindi alipotangazwa.
entertainment	Shakira ndiye nyota wa hivi karibuni kuuza haki za nyimbo zake	Shakira amekuwa msanii wa hivi karibuni kuuza haki za muziki wake kwa kitita cha mamilioni ya dola. Nyimbo zake zote 145, pamoja na Hips dont Lie, Whenever, Wherever, na She Wolf, zimejumuishwa kwenye mpango huo. Nyimbo hizo zilimfanya msanii wa kike wa Kilatini aliyeuza  rekodi nyigi zaidi ulimwenguni. Mkataba huo ni baina na kampuni ya Hipgnosis, ambao pia hivi karibuni walipata haki za muziki za mwanamziki Blondie na Neil Young.
entertainment	Will Perry: 'Nimechoka kuchekwa kila siku'	"Will Perry, muogeleaji aliyewakilisha Uingereza katika michezo ya Olimpiki ya walemavu ,anasema ""amechoka’’ kuchekelewa kwa sababu ya kimo chake kifupi. Anakabiliwa na hali inayojulikana kama achondroplasia na anasema watu kama yeye mara nyingi huchukuliwa video au kudhihakiwa mtaani. Perry mwenye umri wa miaka 21 anatoa wito kwa watu kuwawajibisha wale wanaofanya hivyo."
entertainment	Akaunti za waigizaji wa ngono zaondolewa Instagram	Mamia ya akaunti za waigizaji wa filamu za ngono zimetolewa katika mtandao wa Instagram mwaka huu, huku wengi wakisema watu hao wako katika hadhi tofauti kuliko nyota wa kawaida. Mtandao huo umedai akaunti hizo huchapisha maswala yaliyo kinyume cha sheria za mtandao huo.
entertainment	"Caitríona Lagan: ""Nacheza vyombo vyote katika bendi yangu ya muziki ya Ireland"""	Caitríona Lagan alianza kuweka mtandaoni video zake akicheza ala tano za muziki - banjo, mandolin, fiddle, guitar na mandola – kwa pamoja, wakati wa Lockdown. Msichana huyo mwenye umri wa miaka 15 kutoka Londonderry, Kaskazini mwa Ireland,alikuwa akitarajia video zake zitawafurahisha watu wakati wa janga la corona na zimepokelewa vizuri.
entertainment	Sahar Tabar: Nyota wa Instagram wa Iran aliyekamatwa kwa 'kukufuru'	Nyota wa Instagram raia wa Iran ambaye aliyeweka mtandaoni picha inayomuonesha jinsi alivyofanya juhudi kufanana mwigizaji filamu wa Marekani Angelina Jolie amekamatwa, ripoti zinasema. Sahar Tabar alikamatwa kwa tuhuma za kukufuru na kuchochea ghasia, Shirika la habari la Tasnim liliripoti. Tabar aligonga vichwa vya habari kimataifa baada ya picha zake kupata umaarufu katika mitandao ya kijamii. Japo ilidaiwa kufanya upasuaji wa kiurembo mara 50, baadhi ya picha hizo zilikua zimefanyiwa ukarabati. Sahar Tabar ni nani? Ni mwanamke wa miaka 22 ambaye alizua gumzo katika vyombo vya habari duniani baada ya kuweka mtandaoni picha na video ambazo zinazomuonesha akifanana na Angelina Jolie. Muonekano wake wa kutisha ulizua hofu kuhusu idadi ya upasuaji aliyofanyiwa kufanana na nyota huyo wa Marekani. Lakini baada ya kupata ufuasi mkubwa katika mtandao wa Instagram,Bi  Tabar aligusia kuwa muonekano wake ulitokana na picha zake kufanyiwa ukarabati wa kidijitali -hali iliyomfanya aonekana alivyokua. Tunafahamu nini kuhusu kukamatwa kwake? Maafisa wa mahakama walimkamata Tabar baada ya watu kuwasilisha malalamiko dhidi yake, Tasnim iliripoti. Analaumiwa kwa kukufuru , kuchochea ghasia, kumiliki mali kiharamu, kukiuka maadili ya mavazi ya nchi na kuwasahwishi vijana kufanya ufisadi. Akaunti yake ya Instagram imefutwa. Anajiunga na orodha ndefu ya washawishi wa Iran wa mtandaoni na mwanablogu wa mitindo ambao wamekiuka sheria. Ripoti ya kuzuiliwa kwake imezua hisia kali mitandaoni baadhi ya watu wakiishtumu serikali kwa hatua hiyo. Wengine walihoji makosa anayodaiwa kutekeleza wakisema laiti angelichukuliwa hatua kwa ubadhirifu wa fedha au mauaji.
entertainment	Habari katika Picha: Harusi ya kitamaduni ya mcheza filamu na mchekeshaji Williams Uchemba na Brunella Oscar	"Mchezaji filamu maarufu wa Nigeria, ambaye kwa sasa amegeuka kuwa mchekeshaji  Williams Uchemba amefanya harusi ya kufana ya kitamaduni na mpenzi wake  Brunella Oscar mwishoni mwa juma. Harusi yao ya kufana ilifanyika  Alor, Anambra state, ambako ni nyumbani kwa mpenzi wake  Brunella. Harusi hii imefanyika wiki kadhaa baada ya kumtaka   Williams Uchemba kumuomba uchumba  Brunella ambaye alimkubalia na picha za sherehe ya kumvisha pete ya uchumba zilitumwa kwenye mitandao ya kijamii na umma wa wafuasi wake wakawatakia kila la kheri katika safari yao ya mapenzi. Baadaye alifichua kuwa ndoa yao ya kidini itafungwa tarehe 21 Novemba 1, 2020 . Mke wa Uchemba ni daktari katika hospitali  ya Nigeria inayofahamika kama Hill York Medical. Williams Uchemba alianza kazi yake ya filamu akiwa na umri mdogo ambapo alipata umaariufu sana kwa filamu kama  'Beyond Belief' na  'The World of Riches.' Hivi karibuni alirejea kama mchekeshaji wa mitandao ya kijamii   ambapo amepata umaarufu zaidi  kwa wimbo wake wenye maneno  , ""I don't like what I hate."" Mwaka 2018, akiwa mchezaji wa filamu,  Williams Uchemba  alishinda tuzo la mtu binafsi anayehamasisha usaidizi wa jamii na tuzo ya kwanza ya Mitandao ya kijamii. Uchemba alimekuwa akifanya kampeni ya mitandao ya kijamii inayojulikana kama, 'Project One Million'  kwa lengo la kuwasaidia watu masikini kupata elimu na ujuzi  pamoja na  nyumba za garama nafuu. Mwaka  2018, alikabiliwa na sakata ya ufisadi baada ya mwanaharaka nchini Nigeria, Edafe Okoro kusambaza ujumbe ulioonesha madai ya Uchemba kwamba yeye ni balozi wa Umoja wa Mataifa. Edafe Okoro  alidai kuwa Uchemba alimuomba pesa kwa ajili ya kulipa ili aweze kuwekwa katika ujumbe wa vijana katika tukio la vijana la Umoja wa Mataifa nchini Marekani, akidai kuwa ni balozi wa Umoja wa Mataifa wa vijana. Kulingana na ushahidi wake aliokuwa ameurekodi katika simu uliosambazwa sana kwenye mitandao ya kijamii, Edafe  alimfahamisha mjumbe wa Umoja wa Mataifa wa vijana, Jayathma Wickramanayake na baadaye alitweet akisema kuwa hawakumpata mwakilishi wa Nigeria. Uchemba  alikanusha madai hayo kutoka kwa Edafe pamoja na madai kuwa alijifanya kuwa mjimbe wa Umoja wa Mataifa . Alisema ni kazi ya watu inayolenga kumharibia jina kupitia mitandao ya kijamii."
entertainment	Nyota wa Nigeria wa Afrobeats Davido: Vitu vingine vinavyonisisimua zaidi ya muziki	"Wakati nyota wa Nigeria wa muziki wa  Afrobeats star Davido  alipokuwa anazungumzia muziki alikuwa mwenye  utulivu na asiye na papara. Lakini ilipozungumziwa mada ya siasa au shuguli za misaada aliruka na kusimama nje ya kiti. ""Nimekuw anikifanya muziki kwa miaka 11,"" alimwambia DJ wa BBC  Edu. ""vitu vingine huwa ni ni kama vinananichangamsha zaidi ,"" aliendelea, huku akisisitiza kuwa bado amejitolea kutengeneza muziki. Anataka kuingia katika kazi ya kutengeneza Makala na  Netflix, ambayo anaielezea kama  ""ya aina yake"". Davido, ambaye jina lake halisi ni  David Adeleke,pia anatengeneza  onyesho la mchezo wa Televisheni . '' Ninafurahisha kunitazama,"" alitania. Itakuwa   ""kama  Fear Factor""  lakini itakuwa na wasichana na kazi.  Mshindi anapata  ""pesa nyingi"" na ataweza kwenda kwenye onyesho na yeye. Nje ya muziki anapenda Habari na siasa, anasema, lakini binafsi hajioni binafsi akibadili kazi yake hivi karibuni kwasababu anasema kila kitu nchini mwake ni fujo. Nigeriakwa sasa inakabiliwa na upungufu wa mafuta, migomo ya vyuo vikuu, kutoridhika kwa kiasi kikubwa kwa rai ana usalama mbovu katika maeneo mengi yan chi. ""Inanipatia tu maumivu ya kichwa,"" alisema. ""Siwezi kuharibu miaka yangu yote ya burudani, kuwafurahisha watu, halafu nibadilike kuwa mwanasiasa na ndoto zangu zote kama Davido na kila kitu kizuri nilichokifanya kwa ajili yangu kipotee kwasababu hicho ndicho kitakachotokea kiukweli  ,"" alisema. ""Wengi wao waliishia kuharibu jinsi ambavyo wangekumbukwa,"" aliongeza, akielezea kuhusu watu maarufu ambao waliingia siasa. Jinsi utakavyokumbukwa ni muhimu kwangu. Anataka kukumbukwa kwa kuwa mtu aliyetengeneza njia, kutoa fursa, kubadili mawazo na Maisha ya watu. Mwezi Novemba Davido alitoa Naora milioni 250  ($608,000; £450,000) kwa vituo vya mayatima nchini Nigeria baada ya kutuma ujumbe wa Twitter kwa mashabiki wake akiwaomba wampatie pesa iwapo wanaamini kuwa alitoa wimbo uliovuma. Aliishia kupata pesa zaidi kuliko alizotarajia, ambapo awali aliandika ujumbe wa Twitter uliokuwa zaidi kama mzaha kuliko ombi lenye umakini kla kuomba msaada mashabiki wake wamtumie pesa. ""Nililewa na nikatuma ujumbe wa Twitter wan amba yangu ya  akaunti,"" alisema.   Lakini wale walio karibu naye walimshawishi pesa hizo azichukue ziwe zake. ""Usiku mzima nilikuwa na watu waliokuwa wananiambia : 'Yo,ni pesa yako'"". Lakini alikuw ani baba yake, bilionea mfanyabiashara  Adedeji Adeleke, ambaye alimshawishi Davido kuongeza pesa zake mwenyewe, na kutoa kama msaada. Ilimchukua miezi mitatu kwake yeye na timu yake kuandaa orodha ya vituo 300 vya yatima ambavyo vilipewa msaada.   Anapanga kutoa msaada kila mwaka, alisema. Mwana wa kiume asiye wa kawaida Alipoanza katika sekta ya muziki zaidi muongo mmoja uliopita, Davido alisema alichukua njia isiyo ya kawaida  akilinganishwa na wengine katika familia yake. Kwa   Adelekes  ""dhana iliyokuwepo"" ilikuwa ni kwenda shuleni na halafu   ""aende amfanie kazi baba "".  Lakini hakufuata mtindo huu. ""Kufariki kwa mama yang una baba yangu kuwa na kazi nyingi kazini ilinipatia muda wa kujitambua binafsi "" ana kwamba hapo ndipo muziki ukawa lengo lake. Hata  ""alishindwa kuendelea "" na shule kwasababu  ilikuwa inamsumbua. Lengo lake mapema katika kazi yake lilikuwa ni kufanikiwa sana nchini Marekani kama  Akon, lakini baadaye aligundua kuwa  sauti ya Kiafrika ndio kilikuwa kitu alichokipenda. Awali alikuwa  mwenye mashaka kuhusu kazi ya muziki ya kijana wake, hakuiamini hadi Davido alipotoa wimbo  uliopendwa zaidi wa - Dami Duro mwaka 2012, hapo ndipo baba yake aliona ni umbali gani anaweza kufika kijana wake katika sekta ya muziki. Kuanzia wakati ule, marafiki wa baba yake ''mabilionea'' walikuwa wakimuita na  kumshawishi Bw Adeleke amuache Davido aendelee na muziki. Walipenda sauti yake. Muongo mmoja baadaye, Davido yuko London kwa ajili ya tamasha la - O2 arena. Lakini mwanzoni mwa kazi yake, hakuwahi kila mara kuhisi akikaribishwa nchini Uingereza : ""Bora ningeenda  nyumbani ambako ningetendewa kama mfalme kuliko kwenda kwingine ambako nisingeheshimiwa  ."" Lakini , ""nyakati ni tofauti"", alisema, na muziki wa  Afrobeats  kwa sasa unapewa heshima unayopaswa kupewa, huku Davido akiwa miongoni mwa nyota kadhaa waliojenga ufuasi wa dunia. ""Huku utamaduni ukiendelea kukua njia zinapanuka, nyimbo zinaendela kutambuliwa,na inafurahisha kuona. Inakuwa ni aina yake ya kipekee ya muiziki, jambo ambalo linafurahisha."
entertainment	Video ya kichakuro iliosambaa mtandaoni	Ushawahi kumuona kichakuro akila chakula. Tazama video hii iliyosambaa mtandaoni inayoonesha matukio ya kipekee ya kichakuro.
entertainment	Msanii Wema Sepetu aachiliwa na kukamatwa tena mahakamani Kisutu Tanzania	"Mahamakama ya kisutu nchini Tanzania imemuachilia huru mlimbwende Wema Sepetu lakini ikamkamata tena dakika chache baadaye alipokuwa akiondoka mahakamani humo. Kufikia sasa haijabainika ni kwa nini msanii huyo wa filamu alikjamatwa tena. Kulingana na gazeti la Mwananchi nchini Tanzania, Malkia huyo wa urembo wa mwaka 2006 anakabiliwa na mashtaka ya kurekodi video ya ngono na kuisambaza katika mitandao ya kijamii. Mwishoni mwezi Juni 2019 mahakama hiyo ilikuwa imemuonya msanii huyo wa filamu kutokiuka masharti ya dhamana la sivyo itaifutilia mbali dhamana yake. Kulingana na gazeti la Mwananchi nchini Tanzania kauli hiyo ilitolewa na hakimu mwandamizi wa mahakama hiyo Maira Kasonde wakati alipokuwa akitoa uamuzi kuhusiana na masharti ya dhamana. Mnamo tarehe 17 mwezi Juni mwaka huu mahakama hiyo iliamuru bi Wema apelakwe Rumande  hadi juni 24 baada ya mshtakiwa  kujisalimisha katika mahakama hiyo baada ya kutoa hati ya kukamatwa kwake kufuatia hatua yake ya kutowasili mahakamani bila ya kutoa taarifa. Wakili wa Wema, Ruben Simwanza alieleza kuwa mteja wake alikuwemo mahakamani, lakini aliugua na akalazimika kuondoka - ufafanuzi ambao haukuiridhisha mahakama. ""Kama amekuja mahakamani halafu akaondoka bila kutoa taarifa, mahakama itajuaje kama alikuja? Alishindwa nini kutoa taarifa mahakamani"", alisema hakimu. Wema amewahi kushtakiwa katika kesi nyingine kwenye mahakama hiyo ya Kisutu mnamo 2017 kwa mashtaka ya umiliki wa mihadarati. Inadaiwa kwamba mnamo tarehe 4 mwezi Februari 2017, Wema na wenzake walipatikana wakimiliki misokoto ya bangi katika eneo la Kunduchi Ununio. Mahakama ilimpata na hatia Juali 2018 na kumpiga faini ya shilingi milioni mbili za Kitanzania. Maafisa wa polisi nchini Tanzania walianzisha msako dhidi ya watu maarufu baada ya baadhi yao kuhusishwa na ulanguzi wa mihadarati."
entertainment	Sanaa ya Mashairi yavuma Mombasa	Sauti tamu za watoto ndizo zinazokukaribisha katika kijiji cha Ujamaa, eneo bunge la Likoni, Mombasa, Kenya Wakati huu ambapo janga la Corona limerindima na kulazimu shule kufungwa nchini Kenya, watoto hao wananoa makali yao katika sanaa hii ya Kiswahili. Hili ni wazo la Hamisi Mwagarashi, mshairi mahiri wa Mombasa ambaye anasema kwamba amewaleta pamoja watoto hao ili kuhakikisha kwamba wanakuza vipaji vyao, lakini pia hawajihusishi na tabia potofu wakati huu ambapo shule zimefungwa. 'Watoto hawa wako hapa kwa lengo la kusoma. Wazo hili lilinijia baada ya mimi kupitia changamoto kadhaa maishani, kisha nikajiuliza kama kesho sitakuwepo nani atakayeendeleza sanaa hii ya kughani mashairi?' anauliza Mwagarashi. Ushairi ni utungo wa kisanaa unaotumia lugha teule na mpangilio fulani wa maneno badala ya kutumia lugha natharia au  lugha mfululizo. Aidha ushairi unaweza pia kutajwa kama kipera cha fasihi simulizi (au nyimbo) na pia katika fasihi andishi kwa sababu mashairi yanaweza kuwasilishwa kwa njia ya kukariri na pia kwa njia ya maandishi. Mashairi yanayoghanwa badala ya kuimbwa huitwa maghani. Mmoja wa wanafunzi hapa ni Hassani Iddi Chano mwenye umri wa miaka 11 ambaye amepata umaarufu mkubwa mitandaoni baada ya video zake za mashairi kusambaa. 'Mimi nilipomsikia Mwagarashi akiimba mara ya kwanza nilimwambia nataka anifunze. Na mimi sasa nafurahia sana kughani mashairi.' Lakini umaarufu wa sanaa hii umepungua katika siku za hivi karibuni, kama anavyoeleza Mwagarashi. 'Wale waliowania mashairi na kuweza kutambulika kishairi, hawajafika popote, wala hawakufanyiwa chochote cha maana. Wamekufa wakiishi kwa nyumba za nyasi, wengine wakilala kwa nyumba za kuku. Sasa washairi wa sasa wameona hakuna faida bali ni hasara tupu.' Hata hivyo, licha ya taswira hiyo, mwalimu huyu wa Kiswahili anasisitiza kwamba mashairi ni ajira na sanaa hiyo inapaswa kupewa kipaumbele. Matamshi yake yanaungwa mkono na Mwalimu Mathias Momanyi, mtaalam wa Kiswahili kutoka Nairobi Kenya. 'Mashairi huelimisha, hukosoa, hurekebisha jamii, hususan jamii inapoelekea kupotoka. Lakini sasa hivi kuna uhaba mkubwa wa malenga na washairi wanaoweza kuzungumzia madhila katika jamii yetu.' Sasa nini kinapaswa kufanywa ili kuhakikisha kwamba sanaa hii ya tangu jadi haitokomei kabisa? Wasomi wa Kiswahili wanasisitiza ushairi kupewa uzito katika mtaala wa masomo shuleni. Na pia wazazi kuwahimiza watoto wao wenye vipaji vya utunzi na uimbaji wa mashairi kuzingatia kukuza vipaji hivyo. 'Shule zinapaswa kuwa na kitengo maalum cha mashairi kama vile kuna vitengo vya michezo ya Karate, ama Uogeleaji mashuleni. Hiyo itasaidia katika kukuza vipaji vya watoto ambao wanaipenda sanaa hii ya kughani mashairi,' anasema Bi Fatma Alfan, ambaye watoto wake watatu ni wanafunzi wa kughani mashairi. Basi wakati wasomi na wataalamu wa elimu wakijikita katika kuhakikisha elimu ya sasa ni yenye manufaa kwa kizazi kijacho, hapa Ujamaa katika eneo bunge la Likoni, Mombasa Kenya, Hamisi Mwagarashi anajitahidi kukuza kizazi chenye sanaa na vipaji, kwa shairi moja kila siku.
entertainment	Wanamuziki: 'Salamu za Amani kutoka Afrika'	"Vurugu  zinazoendelea Afrika Kusini dhidi ya raia wa kigeni ambao ni wahamiaji kutoka mataifa ya Afrika zimewahamasisha wanamuziki mbalimbali barani Afrika kutunga tungo za kukemea vitendo vya chuki dhidi ya wageni. Nigeria, Zambia, Msumbiji, Tanzania, Kenya ni miongoni mwa wageni nchini humo ambao wako hatarini na shambulio hilo ambalo limewafanya wengine kurudi katika nchi zao. Mauaji, hofu na shughuli za wageni kusitishwa  kutokana na uharibu mbaya uliofanywa  na wenyeji ni miongoni mwa mambo yanayokemewa na wasanii mbalimbali barani Afrika. Kufuatia hali hiyo, vita ya maneno imekuwa ikichukua nafasi kubwa  katika mitandao ya kijamii kutoka bara lote la Afrika kulaani vitendo hivyo vya kikatili. Nchini Tanzania, wimbo wa Nash unaokemea chuki hizo umekuwa ukishirikishwa na wengi katika mtandao wa whatsapp na swali ni je, ujumbe huu unafika? ""Beti nakutuma mpaka Afrika ya Kusini waambie wazulu waweke silaha chini , kisha wasikilize neno lako kwa makini Vurugu na mauaji ya waafrika wenzao, beti waeleze kwamba sisi ndugu zao, ajira haipatikani kwa kumuua mtanzania,msomali, mmalawi ama ndugu zangu kutoka Nigeria Lini mtabadilika muwe na roho za kiutu...ninashangaa iweje mfike  huku, mnauwa ndugu zenu utadhani mnauwa kuku... TZ tunasema mgeni aje, mwenyeji apone, kwenu ni tofauti ni mgeni njoo nishike panga nikupige, nikukimbize, nikukamate nikumalize....hayo mambo ya kufanywa na watu wenye wazimu...."" wimbo wa Nash unaopinga chuki dhidi ya wageni Afrika kusini. BBC imezungumza na Mutalemwa Jason ambaye ni mwanamuziki kutoka nchini Tanzania ajulikanaye kama Maalim Nash au Nash Mc  na kutaka kujua kwa nini aliamua kuimba wimbo huo. Nash MC a nasema aliona kuwa kuna haja kutumia sanaa kufikisha ujumbe kukemea kile kinachoendelea Afrika Kusini. ""Muziki wa Hip pop unatuelekeza kutengeneza watu kifikra na kuhakikisha misingi ya kibinadamu na utu pia unafuatwa"" Nash Mc a eleza. Nyimbo hiyo ya Nash ameitaja kuwa ni ya ukombozi wa mwafrika na hivyo aliamua kutumia kipaji chake kufikisha ujumbe. Kwa upande wake kuimba kiswahili na kutaka ujumbe uwafikie waafrika kusini amesema kuwa aliwahi kufika huko mwaka 2015, na kutokana na watanzania kuwa wengi huko kiswahili sasa wanajua. Muziki huu wa hip pop unatuma ujumbe tena kutoka kwa kijana wa miaka 15, anayelisimulia maumivu aliyoyapata kwa kumpoteza rafiki yake kutoka Jamuhuri ya kidemokrasia ya Kongo kwa sababu rafiki yake ilimlazimu ahame kutokana na shambulizi la chuki kwa wageni, nchini Afrika kusini . Mtoto huyo alitoa hisia zake wakati wa mashindano ya vipaji nchini Afrika kusini, 'SA's Got Talent' na ujumbe wake kusambaa kwa wingi mitndaoni. Mwanamuziki mwingine maarufu nchini Tanzania, RayVanny ameimba wimbo wa Afrika kwa lugha kwa kiingereza akisisita kuwa wasimuite mgeni, Afrika ni nyumbani na mama yetu ni mmoja. Mungu ibariki Afrika, tuache kupigana na tukumbuke maneno ya Mandela aliyotufundisha kuhusu upendo. Wanamuziki wengine wengi kutoka Afrika wameimba nyimbo kwa lugha ya Igbo, Kizulu,Tswana, Suthu, Shona na kiingereza wakisisitiza umoja wa Afrika."
entertainment	Bilionea wa Kijapani amtafuta mwanamke atakayeandamana naye mwezini	Bilionea wa Kijapan, Yusaku Maezawa anamtafuta mpenzi ambaye ataandamana naye katika safari yake ya kuelekea mwezini mwaka 2023. Bilionare huyo atakuwa abiria wa kwanza kusafiri mwezini. Hivi majuzi mahusiano na mchumba wake wa zamani Ayame Goriki yalitumbukia nyongo. Hivi sasa wanawake tofauti ulimwenguni wanatuma maombi kwa bilionea huyo kupitia mtandao wake.
entertainment	Miss World: Sheria zinawazuia akinamama kushiriki ni za 'kibaguzi '	"''Masharti ya kuingia katika mashindano ya Mrembo wa Dunia yana ubaguzi …hakuna nafasi yake katika karne hii ya 21'' Mrembo Veronika Didusenko mwenye umri wa miaka 24, alishinda taji la mrembo wa Ukraine (Miss Ukraine) mwaka 2018 lakini alinyang'anywa taji hilo pale waandaaji walipogundua kuwa ni mama. Sheria za shindano zinapiga marufuku mrembo yoyote kushiriki katika mashindano yatakayoruhusu kushiriki katika mashindano ya mrembo wa dunia kama wakiwa na watoto. Na sasa Veronika, ambaye ana mtoto mwenye umri wa miaka 5, ameamua kuchukua hatua za kisheria kwa waandaji wa mashindano hayo kuhusu sheria zao. ''Nataka niwabadilishe, na kuwapa changamoto. Nataka nihakikishe sheria  za kushiriki mashindano ya urembo wa dunia zibadilike na zilingane sawa sawa na wakati huu.'' Aliiambia Radio  1 Newsbeat. ''Nataka niwaweke sawa kutokana kwa maisha ya sasa na kuangalia maisha halisi ya wanake kwa nyanza hizi, na kutambua kuwa wanaweza kufanya kazi na vile vile mambo mengine nje ya kazi.'' Veronika anadai aliamua kushiriki Taji la ''Miss Ukraine'' kukuza kituo chake cha kusaidia watu na alishangaa alipopewa ushindi wa shindano hilo. Angeenda kuiwakilisha nchi yake katika mashindano ya urembo wa dunia lakini siku nne baadae alinyang'anywa taji hilo. '' Ilikuwa ni jambo la aibu na la kufedhehesha kwangu,'' alisema. ''Nilijisikia vibaya kwasababu sio mimi peke yangu ninayofanyiwa haya, ni kitu ambacho wanawake wengi duniani wanakabaliana nacho, ambao labda wanataka kushiriki lakini hawaruhusiwi kushiriki kwasababu tu wana watoto.'' Veronika amekubali kuiona shetia hiyo kwenye fomu ya kuomba kushiriki, lakini alishauriwa kushiriki na waandaji hao. ''Kwanini mwanamke akataliwe kushiriki kwasababu tu ni mama? Haitii maanani kabisa'' ''Kuwa mama haileti madhara yanayomzuia mshiriki kufanya kazi au kuwa mwanamitindo au kufanya kazi  zangu.'' ''Kwahiyo sheria  hizo hazikuleta maana yoyote kwangu.'' Mwenyekiti na mkurugenzi mkuu wa shirika la ''Miss World'' Julia Morley, aliulizwa kuhusu sheria hiyo katika mahojiano mwaka jana. ''Unapojaribu shirika la kimataifa likubaliane na wewe, inabidi uangalie kila mtu na wanapiga kura kulinagana na yale yaliyoruhusiwa.'' Aliiambia Good Morning Britain. ''Chochote ninacho hisi mimi au unachohisihisi umoja wa ulaya  ni kitu kingine kabisa kulingana na kile sehemu zingine za dunia wanazo kubaliana nayo, inabidi waangalie sheria zao za kidini na mambo mengine kadhaa.'' ''Kama unanielewa vizuri hatuna hisia zetu pekee, inabidi tuzingatie na hisisa za wengine. Kwahiyo tunalolifanya sisi ni kutafuta usawa kwa pande zote mbili.'' Ndani ya mwaka 2014, kiongozi wa shindano la urembo nchini Uingereza lijulikanalo kama 'Miss England competition'  Angie Beasley, alisema itakuwa ngumu sana kwa washindi kugawanya muda wao kwa kazii hii ya urembo na kuwa mama. Akizungumza na kituo cha habari cha ITV Bi Angie alisema ''Kitendo cha mama kusafiri sehemu mbali mbali duniani akisaidia vituo vya kutoa misaada kwa watoto kwa mwaka mmoja, ni jambo halimtendei haki mtoto pamoja na familia nzima.'' ''Inaleta matatizo pale linapokuja swala la nani atamlea mtoto au watoto wa mama yule aliyeshinda.'' Lakini Veronika anasema mtoto wake yupo vizuri kwasababu smekuwa akisafiri nae kwaajili ya kazi zake. ''Ameona nchi nyingi sana kwa umri wake. Kwa mwangalio wangu naona ni mtoto ambaye anauwezo wa kufikiri mkubwa kuliko watoto wengine.'' ''Kwahiyo 'Miss World' kusema wanahofia kuhusu mtoto...Ni jambo la kipuuzi sana kwangu'' Veronika anasema anatumaini kuwa kitendo cha yeye kuchukua hatua ya kisheria kutawafanya 'Miss World' kubadilisha sheria hiyo. Shindano hilo linaanza mwaka huu mjini London tarehe 14 Disemba. Anawakilishwa na mwanasheria wa kutetea haki za kibinadamu Ravi Naik ambaye anadai chini ya sheria ya haki swa ya mwaka 2010, sheria hiyo ya kuingilia shindano hilo ni ya ubaguzi. ''Nataka 'Miss World' ibadilishe sheria zake kufanya mashindano haya kuwa wazi kwa watu wote'' amesema  Veronika. ''Kwasababu mashindano yanayoruhusu mtu yoyote kushiriki yanaweza kusaidia ubaguzi wa kijinsia, na kutengeneza nafasi za kazi kwa washiriki na kuweza kuwainua wanawake. ''Kwa mfano, nyumba za mitindo nyingi huruhusu wanawake wajawazito, wanawake wenye umbo kubwa na warembo wa umri wowote, kwa ajili ya hafla zao za mitindo. ''Kwahiyo mashindano ya warembo yanahitaji  kufuata uongozi wao na kuwasherekea wanawake wote kwa usawa.'' Mashindano ya ulimbwende nchini Tanzania mwaka 2014 yaliingia dosari la namna hiyohiyo kwa madai ya udanganyifu wa kuwa na mtoto na hivyo kuvuliwa taji la Tanzania kwa mwaka huo. Bi Basila Mwanukuzi ambaye aliwahi kuwa Mlimbwende wa Tanzania 1998 na sasa ni muandaaji wa mashindano hayo hakutaka kuzungumzia suala hilo la kuwa kile kilichotokea Ukraine kiliwahi kutokea nchini mwake, ""sikuwa kiongozi wakati huo hivyo sijui chochote, "" Aliongeza kusema kuwa , ''Tunafahamu kwamba kila mashindano yanakuwa na sheria na kanuni na taratibu zake ambazo kila mshiriki anatakiwa kuzifuata na katika dunia hii vitu vinasheria zake.'' ''Inafahamika wazi kuwa hata sisi hapa Tanzania tunafuata vigezo vya mashindani ya Miss World, kwa sababu Miss Tanzania iwapo hatatimiza vigezo basi akifika mbele ataondolewa, kisheria inatakiwa usidanganye kwa sababu mwisho wa siku ukweli utajulikana.'' Hata hivyo bi Basila ameona kuwa madai kuwa  kumuondoa mama katika mashindano ya Mlimbwende wa Dunia kwa kigezo kuwa ana mtoto ni uonevu na ubaguzi ni jambo sahihi. ''Mimi kama mama na nina watoto, ukishakua mama unafanya majukumu ya mama... Miss anakua na majukumu mengi, anazunguka duniani. Ni vigumu sana kupata muda wa kumlea mtoto. Vigezo vikiwekwa vinakua na sababu zake na ni lazima vifuatwe"", Basila anasema. Newsbeat imewasiliana na shirika la miss world, kuona kama wanalolote la kuzungumza kuhusu swala hili."
entertainment	Zuchu, Elaine, Fik Fameica: Wanamuziki 10 bora kutoka Afrika wanaotazamwa sana 2021	2021 unafaa kuwa mwaka mwengine wa mavuno katika muziki wa Afrika . Tumetazama ni nani anayeandaa nini  katika mitindo  na sauti  mbali na ni nani ametoa aina ya muziki ili kutoa orodha  ya msanii gani anayepaswa kutazamwa zaidi. Mwanamuziki anayechipuka , ukuaji wake umekuwa wa kushangaza. Mwanamuziki huyu huimba kwa lugha za Kiswahili na Kiingereza na ana sifa za muziki wa Tanzania aina ya Bongo Fleva. Mwaka uliopita msanii huyu alitoa albamu yake ya uzinduzi  I AM Zuchu na pia aliingia kandarasi na Lebo ya kurekodi muziki ya WCB Wasafi. Kulingna na programu ya kucheza muziki ya Boomplay , Albamu yake ndio iliochezwa sana  nchini Tanzania mwaka 2020 na video za muziki wake  zimefanikiwa kuvutia mamilioni ya mashabiki katika mtandao wa You Tube. Fik Fameica, ambaye pia anajulikana kama  Fresh Boy, ni mmojawapo wa wanamuziki wa muziki wa aina ya Rap  waliovutia wengi  kutoka Afrika mashariki kwa sasa. Mara ya kwanza mwanamuziki huyo alipanda katika ulingo wa muziki 2017 akicheza muziki wake Kutama. Kijana huyo hapigi muziki kama ule unaochezwa na wasanii wengine nchini Uganda na yeye hupiga muziki ambao umeshawishiwa na muziki wa rege. Fik Fameica anavunja miko na kuungana na vijana wengi  kupitia muziki wake  na tayari amefanya kolabo na wanamuziki maarufu  kutoka kote Afrika  akiwemo Patoranking , Vanessa Mdee na Joeboy. Gaz Mawete (Jamhuri ya kidemokrasi ya Congo) Gaz Mawete alianza muziki 2018 kwa kutumia aina ya muziki ya Olingi Nini, na alipanda na kuwa maarufu  duniani kwa kupiga muziki wa Kifaransa. Mchezaji densi huyo wa Dr Congo , ambaye alijipatia umaarufu nyumbani baada ya kushiriki katika mashindano ya kusaka vipaji  amepiga kolabo na fally Ipupa ambaye alionekana katika wimbo a C'est Rate. Mawete pia alishiriki katika albamu ya Dadju Poison au Antidote. Mawete ameongeza umaarufu wake 2021 baada ya kuteuliwa mwaka uliopita katika orodha ya Best African Act katika tuzo za  muziki za MTV barani Ulaya . Kabza De Small (Africa Kusini) Kabza De Small  amevutia wengi  tangu alipoanza kuachilia muziki wake 2016. Dj huyo na mzalishaji wa muziki  amepewa jina la utani la kuwa mfalme wa Amapiano, aina moja ya muziki nchini Afrika kusini. Muziki wake ni wa kupendeza , wenye nguvu na kuvutia. Kabza De Small amekuwa bingwa wa sauti ambayo inapita katika nchi zingine za Kiafrika na imeanza kukubalika kote ulimwenguni. Ushawishi wake unaweza kusikika katika nyimbo zilizorekodiwa barani kote na hiyo ilitambuliwa wakati alipochaguliwa katika kitengo cha Best African Act katika tuzo za MTV  mwaka uliopita. KiDi, ni sehemu ya kizazi kipya cha wasanii wa Ghana, ambaye alipata mafanikio wakati rekodi yake ya Sugar iliposhinda albamu ya mwaka katika tuzo za muziki za Ghana za 2020. Muziki wa msanii huyu uliochanganyika na midundo ya Afrika unamfanya kuwa mwanamuziki ambaye muziki wake unaweza kusikilizwa na watu walio nje ya mpaka wa Ghana. Mnamo mwaka wa 2020, wimbo wa KiDi Say Cheese, kutoka kwa albamu yake Blue , ulimpatia umaarufu wa kimataifa  baada ya msanii wa Marekani  Teddy Riley kushirikiana naye kwenye remix. Kijana huyo wa miaka 27 pia ameshirikiana na wasanii wengine wa Afrika Magharibi, pamoja na Davido na Mr. Eazi. Omah Lay alivutia hisia zetu kufuatia kutolewa kwa wimbo wake 'Bad Influence'. Kwa sauti yake ya kupendeza na iliyofafanuliwa vizuri juu ya mchanganyiko wa midundo ya Afrika, Afrofusion na soul, msanii huyo anayekua haraka amejiweka kama mtu wa kutazamwa. Anaongoza  kundi la wasanii wapya wa shule kutoka Nigeria na amefanya kazi na mwimbaji na rapa wa Marekani 6lack. Mwaka jana Omah Lay alikumbwa na siku chache za matatizo  baada ya kuzuiliwa nchini Uganda kwa madai ya kuvunja kanuni za virusi vya corona lakini kampeni kubwa ya mitandao ya kijamii ya kuachiliwa kwake ilikuwa ushahidi na umaarufu wake . Sha Sha ni mwimbaji aliyejaliwa na sauti ya Soul, ambayo alijionesha kwenye albamu yake ya Blossom ya 2019. Sha Sha aliorodheshwa kama mmoja wa wasanii 10 bora wa kike kwenye Spotify huko Afrika Kusini mnamo 2020 wakati kibao chake cha Tender Love kilichomshirikisha  DJ Maphorisa na Kabza De Small kiliorodheshwa kama moja ya nyimbo zilizochezwa.. Mwaka jana pia alishinda kitengo cha Best International Act katika Tuzo za BET. Kwa kutumia sauté yake nzuri, Soraia Ramos anaangazia masuala ya mapenzi na uhusiano kupitia lugha ya Kireno na wakati mwingine Creole. Ameongezea nakshi mtindo wa kizomba na wakati mwingine anaichanganya na mahadhi ya hip-hop na R&B. Mwimbaji huyo wa Cape Verde kwa sasa anapasua anga na single  ya O Nosso Amor aliyotoa kwa ushirikiano na Calema pamoja na remix ya single ya Bai aliyoimba na Lisandro. Katika mtandao wa YouTube video zake za kibao asili cha Bai na remix zina maoni zaidi ya milioni 15. Anaendela kuwavutia mashabiki wake na kibao cha Try Me alichoachia mwaka 2019, Tems ni mwimbaji na mtunzi wa nyimbo kutoka Nigeria. Anafahamika kwa sauti yake ya kuvutia, na muziki unaojumuisha miondoko ya soul, hip-hop na R&B. Kuna uhuru fulani unaomweka juu msanii huyu kutokana na jinsi tungo zake zinavyowasilisha ujumbe unaosisitiza kuwa ni msanii aliyedhibiti himaya yake. Baada ya kuachia EP yake kwa jina  Broken Ears, anaendelea kuvutia mashabiki wake ndani na nje ya Nigeria. Elaine anachukua kwa kasi nafasi yake kama moja ya sauti za dhahabu za R&B kutoka bara. Enzi hizi ambazo waimbaji wengi wanatumia teknolojia kuongezea nakshi sauti zao, msanii huyu aliye na umri wa miaka 21- ameamua kutumia sauti yake halisi. Kusainiwa kwake chini ya lebo ya muziki ya Marekani ya Columbia mwezi Agosti mwaka jana  kumemwezesha kujenga msingi imara. Elaine aliwavutia mashabiki kutokana na uhalisia  wake katika kibao chake cha mwaka 2019 kinachofahamika kama  'You're the One'. Wimbo huu ulimfanya kuwa mmoja wa wasanii wanaotazamwa sana mitandaoni nchini Afrika Kusini. EP yake ya kwanza ilikuwa kali sana na ilimwasilisha vyema katika ulimwengu wa burudani, kutokana na jinsi ilivyosheheni tungo zilizo na ujumbe wa mapenzi na uhusiano zilizowasilishwa kwa mtindo wa soul na R&B.
entertainment	Twitter: Kwa nini Elon Musk alioa mwanamke mmoja mara mbili?	Elon Musk, mmoja wa watu tajiri zaidi duniani, mvumbuzi wa gari la umeme, mwenye ndoto ya kuhakikisha mwanadamu anaweza kuishi katika anga la mbali, sasa atakuwa mkuu wa mtandao wa Twitter. Elon Musk atamiliki Twitter kwa kitita cha bilioni 44. Bodi ya Twitter imeidhinisha hili. Elon Musk, mwanzilishi mwenza wa Tesla na Space-X, ana utajiri wa zaidi ya bilioni 200. Lakini maisha ya bilionea huyu sio ya kuvutia sana. Je! unajua mambo yanayomkabili katika maisha yake? Elon Musk alizaliwa Pretoria, Afrika Kusini. Tangu utotoni, alipendezwa na hadithi za kisayansi na umeme. Kulingana na wengine, kivutio hiki kilionekana zaidi katika kampuni zao, SpaceX na Tesla. Katika umri wa miaka kumi na saba, Musk alikwenda Canada kusoma fizikia na uchumi. Mnamo mwaka 1992, aliingia chuo kikuu huko Marekani. Baada ya kujiunga na chuo kwa ajili ya kufanya PhD nchini Marekani, aliacha chuo ndani ya siku mbili na kuzindua gazeti la mtandaoni la Zip2. Baadaye aliuza kampuni na kuanzisha PayPal. Mnamo mwaka 2002, akiwa na umri wa miaka 31, aliuza kampuni ya PayPal kwa eBay kwa bilioni 1.5. Ingawa Elon Musk na Tesla ni sawa leo, Musk hakuanzisha Tesla. Hapo awali alikuwa mwenyekiti wa kampuni ya Tesla na mnamo mwaka 2008 akawa afisa mkuu mtendaji wa kampuni hiyo. Musk alikuwa na pesa nyingi baada ya kuuza kampuni ya PayPal. Waliwekeza pesa hizo kwa kampuni kama SpaceX na Tesla. Lakini mwanzoni, kampuni zote mbili zilishindwa. SpaceX ilipata ajali tatu mfululizo za roketi. Elon Musk ameoa mara tatu, lakini mara mbili kwa mwanamke mmoja. Ndoa ya kwanza ya Musk ilikuwa kwa Justin Wilson. Alikuwa mwandishi wa mambo yasiyo ya kweli. Walifunga ndoa mwaka wa 2000 na kuachana mwaka wa 2008. Musk baadaye alimuoa Talulah Riley mwaka wa 2010. Lakini ndani ya miaka miwili, waliachana. Lakini mwaka uliofuata, 2013, wawili hao walifunga ndoa tena ila mzunguko wa ndoa-talaka-ndoa haukuishia hapo. Mnamo mwaka 2014, Musk aliwasilisha tena talaka na akajiondoa. Mnamo mwaka 2016, Talulah Riley aliwasilisha talaka tena na wakatengana. Inasemekana kwamba mwigizaji Robert Downey Jr. aliongozwa na whimsy ya Elon Musk kwa uhusika wake katika filamu ya Iron Man. Mnamo mwaka wa 2018, mwimbaji wa pop wa Canada Grimes (jina halisi Claire Butcher) na Musk walikutana. Grimes na Musk wamekuwa wakichumbiana kwa miaka minne iliyopita. Walipata mtoto wa kiume mnamo mwaka 2020. Jina lake ni X Æ A-12. Kulikuwa na hisia nyingi kwenye Twitter wakati wawili hao walipotangaza jina la mtoto. Kila mtu alikuwa akiuliza swali moja, jinsi ya kutamka jina hili haswa. Grimes baadaye alifafanua jina hilo kwenye Twitter. ''Sasa Grimes na Musk wanaishi mbalimbali, Musk alisema katika mahojiano. Akihojiwa na jarida la Page Six la New York alisema, ''Tunapendana, lakini hatuwezi kukaa pamoja kwa muda mrefu kwa sababu ya kazi zetu. Tumekaa mbali kwa muda mrefu, hivyo karibu tutengane.'' 6.Gari la michezo lilitumwa kwenye anga ya mbali Mnamo mwaka 2018, kampuni ya Musk ilizindua roketi nzito ya Falcon kwenye anga la mbali. Iliruka kwa takriban sekunde 154, na kisha ikaachiliwa. Wakati sehemu zingine za roketi zilidondoka kutoka kwa mwili mkuu, tukio jipya lilionekana ulimwenguni. Gari nyekundu ya michezo ya umeme. Gari hilo lilikuwa limepelekwa kwenye anga la mbali. Nyuma ya haya yote, bila shaka, alikuwa Musk. Gari hilo pia lilikuwa la kapuni ya Tesla. Wimbo wa 'Space Odity' ulikuwa ukichezwa kwenye gari hili. Na utaimba kwenye anga la mbali milele. Akizungumzia hilo, Musk alisema, ''Ni kweli kwamba hili lilikuwa tukio lisilo la kawaida. Lakini kuna furaha nyingi zinazoendelea katika maisha.'' 7. Mhalifu wa ngono aliyeshtakiwa kwa kuokoa watoto walionaswa kwenye pango nchini Thailand. Je, unakumbuka watoto hao ambao walikwama kwenye pango nchini Thailand mnamo 2018? Mnamo Juni 23, watoto 12 na kocha wao mwenye umri wa miaka 25 waliingia kwenye pango la Tham Luang katika eneo la Chiang Rai kaskazini mwa Thailand baada ya kufanya mazoezi ya soka. Lakini tangu wakati huo hakuna mtu aliyesikia sauti yake. Wavulana hao walikuwa wamenaswa katika pango lililojaa maji kwa siku 18. Mpiga mbizi aliyekwenda kumuokoa pia aliuawa. Baadaye watoto hao waliachiliwa wakiwa salama. Mpiga mbizi wa Uingereza, Vernon Unsworth, alichangia jukumu muhimu katika kufikiwa kwa hatua hiyo. Lakini Elon Musk alikuwa ametoa madai ya kutisha ya unyanyasaji wa kingono kwa watoto dhidi ya mzamiaji huyo. Alitoa madai hayo kwenye Twitter Musk na alikuwa amesema Vernon alibaka Watoto hao. Vernon pia alikuwa amewasilisha kesi ya kuchafuliwa sifa dhidi ya Musk. Alikuwa amedai fidia ya mamilioni ya dola. Baadaye Musk aliufuta ujumbe wake kwenye mtandao wa Twitter na kumuomba msamaha Vernon. Pia aliomba msamaha kwa Vernon mahakamani. Hata hivyo, baraza la majaji, hata hivyo, liliamua kwamba matamshi ya Musk hayakuchafua jina la Vernon Unsworth.
entertainment	Mwanamke ambaye amejiajiri kupitia uhalifu na urembo mtandaoni	"Kwa wengine, kuna mambo machache ya kustarehesha zaidi kuliko kushikilia mafunzo ya kujipodoa kwenye YouTube. Halafu kuna wale ambao wanapenda video za kujipodoa zilizojaa visa vya wauaji hatari na uhalifu wao. Ina maanisha nini? Sio kwa watumiaji milioni 6.4 wa Bailey Sarian wa Los Angeles, msanii wa urembo wa kujipodoa mtandaoni ambaye amegeuka kuwa nyota wa uhalifu. Video zake za YouTube zinazochanganya mada hizi mbili zinazopingana kabisa  katika mfululizo unaoitwa Murder, Mystery & Make-up, zimegeuka kutoka kuwa kitu anachopenda hadi kuwa kazi ya muda wote ambayo, pamoja na mambo mengine, imempatia mikataba mikubwa na makampuni kama vile Netflix. Bailey mwenye umri wa miaka 33 mwenyewe anashangaa kwamba YouTube na uhalifu wa kweli - umekuwa ni kazi yake kwa siku. ""Nilidhani ni vizuri kupata pesa kutoka kwa YouTube, kulipa baadhi ya bili,"" Bi Sarian aliambia BBC. ""Sasa kwa kuwa nimefika hapa na zaidi ya watu milioni sita waliojisajili, ni wengi sana. Sikuwahi kufikiria kwamba ingebadilika kuwa kama ilivyo leo."" Msingi wa video zake ni rahisi. Sarian anakaa mbele ya kamera, akijipodoa na kuzungumza kuhusu hadithi ya uhalifu ya kweli. Kila video inachukua kiasi kikubwa cha utafiti  kitendo kilichomfanya Sarian sasa kuajiri mtu wa kumsaidia  ambapo anajumuisha maelezo kutoka katika nakala za mahakama au mahojiano ya polisi. Video maarufu zaidi katika mfululizo huu ni kuhusu muuaji Mmarekani Jeffrey Dahmer, ambaye aliwaua wanaume na wavulana 17 kati ya mwaka 1978 na 1991 na ambaye Sarian anamzungumzia alipokuwa akitengeneza sura yenye macho ya kijani inayometa pamoja na midomo yenye rangi ya asili yakupoa(nude). Video hiyo imetazamwa zaidi ya mara milioni 22. Kwa muktadha tu, sehemu ya mwisho ya tamthilia ya Line of Duty imetazamwa kwa kuvunja rekodi ya watu milioni 12.8 nchini Uingereza. Kwa ujumla, video za YouTube za Sarian zimetazamwa karibu mara milioni 800. Lakini kwa nini inafanya kazi? Hata Sarian hana uhakika: ""Kusema kweli, hilo ndilo jambo moja ambalo bado sijafikiria ni kwa nini watu wanapenda vitu vya urembo."" Ajabu ni kwamba jambo hilo lote lilitokea kwa bahati mbaya. Hadi karibu miaka mitatu iliyopita, Sarian alikuwa ameweka hasa mafunzo ya urembo kwenye chaneli yake ya youtube, ambayo alikuwa ameanzisha mwaka wa 2013. Alikuwa akichanganya kutengeneza video za YouTube na kazi yake kama msanii wa urembo wa vipodozi. Baada ya kupata mkataba na kampuni ya urembo ya Ipsy, Sarian aliweza kutegemea zaidi YouTube kwa mapato yake, ingawa aliendelea kujiajiri mara kwa mara. Mwaka 2018, aliibua hadithi kuhusu mwanamume wa Colorado anayeitwa Chris Watts ambaye alihukumiwa kifungo cha maisha jela kwa mauaji ya mkewe mjamzito Shanann na binti zao wawili wachanga Bella na Celeste. Ulikuwa ni uhalifu wa kushtua ambao ulitangazwa ulimwenguni kote lakini Sarian alitaka kuonesha jinsi mtu alivyobadilika kutoka kuwa mume mzuri hadi kuua familia yake. Alikuwa na woga wa kawaida kuzungumza kuhusu hilo. Maneno ya kuchukiza ya mtandaoni sio mzaha, hata hivyo. Ili kukabiliana na hilo, alifanya kile ambacho amekuwa akifanya kila mara akijipodoa. ""Nilikuwa nikifanya hivyo kwa sababu nilijisikia vibaya kukaa tu kwenye kamera nikizungumza na nilitaka kujiweka busy,"" anasema. Alikuwa bado na wasiwasi kuhusu mwitikio wa uhalifu huo, ambayo alitarajia ungekuwa mbaya, ""kwa sababu nilikuwa najipodoa na kuzungumza juu ya uhalifu wa kutisha, unajua, haileti maana"". Ndani ya saa 24 ingawa alijua kwamba alikuwa akifanya jambo tofauti huku nambari za kutazama zikiwekwa. Video ya Watts hatimaye iliishia kutazamwa na watu milioni 10. ""Kwa hivyo nilifikiria, 'Labda, wacha nijaribu tena na hadithi tofauti na nione kama itafanya vizuri kama hiyo.' Na ilifanyika, na niliendelea tu na kila wiki ilikuwa watu zaidi wanaojisajili na kunifuatilia zaidi, ""anasema Bi Sarian. Dk Ruth Tully, mwanasaikolojia mshauri wa uchunguzi wa mahakama ambaye amefanya kazi katika kesi mbaya za uhalifu, anaamini kwamba mchanganyiko huo hufanya kazi kwa sababu ya namna wengi wetu hutazama maudhui siku hizi. Tunaweza kuwa na jicho moja kwenye televisheni na jingine kwenye simu au kompyuta zetu, inayojulikana kama ""kuangalia kwa pamoja"". ""Kwa upande mmoja anafanya kitu ambacho, watu wanaweza uvutiwa sana katika suala la kutazama mtu akijipodoa, Kwa hivyo watu wanapenda kutazama kipengele kwa wanavyoona lakini pia anasimulia hadithi hiyo,"" anasema Dk Tully. ""Tunafikiria kuhusu kipengele cha uhalifu ambacho anajadili lakini pia kuna kitu cha kutazama ambacho sio cha kutisha sana ambacho kinaweza kuwa cha kushangaza kwa njia fulani."" Pia kuna idadi ya watu. Picha ya watu waliotazama maudhui ya uhalifu wa kweli kwenye YouTube kati ya Januari na Juni 2020 iligundua kuwa 60% walikuwa wanawake. Sarian anasema ni wanawake wengi wanaotazama video zake, huku kundi kubwa zaidi wakiwa na umri wa kati ya miaka 25 na 35, wakifuatiwa na wenye umri wa miaka 18 hadi 25. ""Kuna mawazo machache kuhusu kwa nini hasa wanawake wanavutiwa na hili,"" anasema Dk Tully. ""Sehemu ya hii imetajwa kama njia ya kushughulikia wasiwasi wetu na hiyo ni kuhusu kujilinda. Hilo linaweza kusababishwa na ukosefu wa imani katika mifumo kwa baadhi ya wanawake pia."" Sarian anasema: ""Ninapoogopa kitu, ninajaribu kukibaini, inasaidia wasiwasi. Angalau ndiyo sababu nakuwa nahangaika nacho."" Janga la Covid pia lilichochea idadi ya waliojiandikisha kwani kufungiwa ndani kulisababisha watu kuangalia sana televisheni, filamu na kitu kingine chochote ambacho kingeweza kupoteza muda wakati huo. Wakati Rais wa zamani wa Marekani, Donald Trump akitoa wito wa dharura ya kitaifa Machi 2020, Sarian alikuwa na watu zaidi ya 780,000 waliojiandikisha. Kufikia mwisho wa mwaka, alifikia milioni 3.5 na sasa ana karibu mara mbili ya hiyo. ""Hakukuwa na kitu cha kutazama,"" anasema Sarian. ""Kila mtu alikuwa kwenye YouTube na watu walianza kutafuta chaneli yangu na kutazama video zangu zote kupita kiasi na nilipata ujumbe na maoni mengi kutoka kwa watu wakisema, 'Ulinipisha karantini.' Pia imepanua wigo wa kazi yake. Sarian sasa anafanya kazi na kampuni ya uzalishaji ya Marekani ya Wheelhouse DNA kwenye podcast na mfululizo wa video unaoitwa Historia ya Giza yenye vipindi kama  ""Who stole grandma's body?! The Doctors' Riots ya 1788"". Pia kuna mkataba na Netflix kwenye chaneli yake ya YouTube ambapo anatazama filamu na kujaribu kujua simulizi za mauaji ya kutisha, ambayo anasema alipata baada ya  mtu mmoja wa Netflix kukutana na chaneli yake. Nyuma ya hadithi za kweli za uhalifu anazozungumza pia huzungumzia waathirika halisi Je, Sarian amewahi kujihisi kuwatendea isivyo sawa? ""Sasa kwa kuwa chaneli yangu imekua najiona nina jukumu zaidi juu ya kile ninachosema kwa hivyo mbinu yangu imekuwa kulenga zaidi wauaji na sio kutaja sana waathirika kuonyesha picha zao,"" anasema. ""Ninahisi kama siwezi kuwasemea isipokuwa ninazungumza na familia moja kwa moja. Wameishi maisha marefu kwa nini wakumbukwe kwa jambo hili moja?"" Amewasiliana na watu waliounganishwa na kesi kadhaa ambazo ameshazijadili. ""Kulikuwa na maoni mazuri kila wakati na wanataka kuongeza zaidi."" Anasema kwamba ikiwa mtu yeyote aliyehusishwa na uhalifu alikasirishwa na video angeiondoa ""hakuna maswali yaliyoulizwa"". Kwa hivyo ni nini kinachofuata? Sarian ana mfululizo mwingine wa Historia ya Giza utakaotoka tarehe 3 Agosti na angependa kuona Mauaji, Siri na Uundaji vikihamia katika jukwaa kubwa zaidi, labda huduma ya kuonesha maudhui mtandaoni. ""Lakini kwa kweli sina uhakika,"" anasema. ""Nimejifunga tu, naenda sambasamba na safari."""
entertainment	Mahojiano ya Oprah kwa Meghan na Harry: Fahamu umuhimu wa Binti mfalme Diana	"Mahojiano ya Oprah Winfrey na Mwanamfalme Harry na mkewe Meghan Markle yaliyogonga vichwa vyaa habari yalikuwa muhimu kwasababu kadhaa. Moja wapo ilikuwa ni mara ambazo marehemu mama yake Mwanamfalme Harry, Princess Diana alizitaja. Meghan Markle alisema alizungumza na mmoja wa rafiki za  bintimfalme Diana kuhusu kujiunga na familia yaa kifalme, ""kwasababu ... nani mwingine tena angeelewa ndani kuko vipi?"" Wanawake hao wawili walijiunga na familia ya Windsor na kuanza kuwa na nguvu kutoka siku ya kwanza, hivyobasi ulinganisho wao hauwezi kuepukika. Mwanamfalme Harry alisema katika mahojiano kwamba alihofia historia huenda ""ikajirudia"" kabla ya yeye na Meghan kuacha majukumu yao ya kifalme. Princess Diana alikuwa anachukuliwa mmoja kati ya wanawake maarufu duniani na kila mara taarifa zake zilikuwa zinaandikwa kwenye magazeti, kuhusiana na kazi yake ya kusaidia maskini na maisha yake binafsi. ""Diana alikuwa mfano wa kuigwa. Alitambuliwa kimataifa ,"" mwandishi na mtaalam katika nyumba ya Kifalme Katie Nicholl ameelezea BBC Radio 1 Newsbeat. Lakini alivyokuwa anaangaziwa na vyombo vya habari haikuwa kwa mtazamo mzuri kila wakati. ""Diana alikosolewa na vyombo vya habari. Alikuwa mtu maarufu kabisa duniani lakini wanahabari wapekuzi walikuwa wakimuandama kila sehemu ya maisha ya Mwanamfalme William na Harry,"" Nicholl amesema. Mwanahabari James Brookes anakubaliana na hilo. ""Wakati mwingine alikuwa na uhusiano mzuri na vyombo vya habari na walikuwa wanamuunga mkono. Wakati mwingine alilalamika kwama vyombo vya habari vilipenda kuingilia mambo ya watu. Ulikuwa uhusiano mchanganyiko,"" aliongeza. Diana alikuwa akifanya mahojiano binafsi ambayo yalipelekea wengine kufikiria kwamba alikuwa anatafuta umaarufu na kuvutia nadhari. Kwa upande wake, Meghan alifunga blogi yake binafsi alipojiunga na familia ya kifalme na mahojiano yake mengi kabla aliyofanya na Oprah Winfrey, yalikuwa ni kuhusu kazi za kusaidia maskini. 'Watu wanahoji maisha ya faragha waliodai ndio wanayotaka' Januari 2020, wanandoa hao walisema kwamba wanaacha kutekeleza majukumu ya kifalme baada ya kuangaziwa sana magazetini. Wakahamia Canada na baadaye California. Na siku za hivi karibuni ilitangazwa kwamba hawatarejea tena Uingereza kama wanaotekeleza majukumu yao ya  familia ya kifalme. Nicholl amesema kuwa mahojiano na Oprah ""yameweka wazi mengi kuhusu maisha yao ya sasa hivi kuliko walivyokuwa Uingereza."" Tangu walipoacha kutekeleza majukumu ya kifalme, wanandoa hao wamezindua podcast chini ya makubaliano na mtandao wa urushaji filamu wa Neflix na kufanya mahojiano na James Corden na Oprah Winfrey. ""Watu wanahoji kwamba wawili hao walihama Uingereza kwasababu walitaka maisha yenye faragha lakini 'Kwanini wanazungumza na James Corden na Oprah Winfrey na kutoa mengi hadharani kuhusu kijana wao?'"" Nicholl ameongeza. ""Wazo la kuondoka Uingereza na kuangaziwa sana na vyombo vya habari linaonekana kuwa lisilo na ukweli na watu wengi ambao sasa hivi wanamuona sana Harry na Meghan waliokuwa hawaonekani wakiwa Uingereza."" Harry alimwambia Oprah kwamba makubaliano ya Netflix na Spotify hayakuwa sehemu ya makubaliano lakini familia yake ""ilikuwa imekatisha ufadhili wa kifedha"" mapema mwaka 2020. ""Kila alipokwenda (Diana), kulikuwa na wanahabari wengi na wapiga picha wakiangazia kila hatua anayopiga,"" anakumbuka James Brookes. Brookes anaamini kuwa maoni ya Mwanamfalme Harry kuhusu vyombo vya habari aliangazia tangu wakati wa kifo cha Princess Diana. ""Mengi ya Harry na William kuhusu mtazamo wa vyombo vya habari ni hasi, machoni mwa Harry, mama yake alinyanyaswa na paparazzi,"" amesema. Princess Diana aliaga dunia katika ajali ya gari kwenye handaki nchini Paris Agosti 31, 1997. Mwanamfalme Harry wakati huo alikuwa na miaka 12 wakati huo. Dereva, Henri Paul, amekuwa akinywa pombe na gari yao ilikuwa inafuatiliwa na wapiga picha wasiri waliokuwa kwenye pikipiki. Baadaye, uchunguzi ulibaini kwamba Diana alifariki dunia kwasababu ya ""uzembe"" wa dereva na paparazzi. Mwaka 2017 katika makala iliyoandaliwa na BBC, Mwanamfalme Harry alizungumza kuhusu kifo cha mama yake na mchango wa wanahabari katika hilo. ""Nafikiri moja ya matukio magumu kuamini ni ukweli wa kwamba watu waliokuwa wanamfukuza hadi akatumbukia kwenye mtaro ndio haohao waliompiga picha wakati anaaga dunia akiwa kitu cha nyuma cha gari,"" alisema. Licha ya Mwanamfalme Harry kusema mwezi Oktoba mwaka 2019, Katie Nicholl anaamini kwamba ""Meghan hafuatiliwi au kunyanyaswa na paparazzi kama ilivyokuwa kwa Diana."" Hata hivyo, anafikiri pia Mwanamfalme amechoshwa na simulizi zinazomkosoa Meghan. ""Anavamia wanahabari ambao anaamini kuwa kila saa wanazungumza mabaya kumhusu mke wake,"" amesema. ""Kulikuwa na simulizi nyengine nyingi tu hasa kuhusu matumizi ikiwemo gharama za kuboresha nyumba yake ambazo zilisimamiwa na walipa kodi,"" aliongeza. Pesa hizo zilikuwa takriban dola milioni 3.3 ambazo baadaye wanandoa hao walizirejesha. Kuna wale wanaosema kwamba Meghan Markel alitaka kupata angalizo kwasababu tofauti na Princess Diana, yeye alikuwa maarufu kabla ya kuolewa na Harry. Ingawa Nicholl anapinga hilo. ""Nafikiri hata kama alikuwa na maisha ya kifahari kabla, huwezi kulinganisha hilo na kuwa ndani ya familia ya kifalme,"" amesema. ""Ndio, alikuwa na hadhi ya mtu maarufu lakini hakuwa mwigizaji wa ngazi ya juu sana kama vile Angelina Jolie au Nicole Kidman. Aliwahi kusema kwamba hajawahi kuangaziwa na umma kiasi hiki,"" aliongeza. Ni kweli kwamba watu wanahamu ya kujua kuhusu maisha ya Harry na Meghan lakini pia kuna mpaka wa kile kinachokubalika, mwandishi huyo anaamini. ""Kazi ya vyombo vya habari ni kuripoti kuhusu familia ya kifalme lakini lni lazima kuwe na usawa na bila upendeleo,"" aliongeza."
entertainment	Kikundi cha Warusi kimerejea duniani baada ya kuchukua picha za filamu kwa mara ya kwanza katika anga za mbali	Kundi la filamu la Urusi limerejea baada duniani baada ya  kupiga picha za filamu kwa mara ya kwanza katika anga za mbali. Klim Shipenko na muigizaji Yulia Peresild waliondoka katika Kituo cha kimataifa cha anga za mbali na kutua katika - kukutana na kundi jingine lililokuwa likichukua filamu ya tukio la kuwasili kwao. Uchukuaji wa filamu katika Kituo cha kimataifa cha anga za mbali  ISS haukufanyika tu bila masaibu-ambayo huitwa  changamoto  ya uchukuaji wa filamu. Ijumaa eneo la  ISS bila kutarajia lilipokea roketi, ambayo ilitulia kuchukua filamu ya eneo hilo la anga za mbali. Haikuwa sehemu  uandishi wa filamu. Katika ujumbe wa twitter wa kuaga ISS, Peresild alionyesha video ambapo wasafiri ambo nywele zao zilikuwa zinapepea huku wakielea ndani ya roketi ili kuondoa dhana potofu za wale wanaofikiria kuwa picha zao zote zilichukuliwa duniani: Filamu hiyo imekuwa ya aina yake ya mbio za anga za mbali-pampoja na Tom Cruise. Kwa Bw Cruise ni sehemu ya mradi wa Hollywood unaochukua filamu katika anga za mbali unaohusisha  Nasa na SpaceX ya Elon Tusk. Chombo kilichowabeba Peresild na Shipenko, pamoja na  Oleg Novitskiy, kilitua kwa parachuti duniani nyakati za muda wa chakula cha mchana Jumapili  katika eneo la  Kazakhstan. kuondoka kwao kulicheleweshwa na hitilafu ya kimtambo ya kawaida , ambayo ilisababisha kupotea kwa udhibiti wa mkao wake kwa karibu saa moja na  nusu. Safari hiyo ilitangazwa moja kwa moja kwenye televisheni ya Urusi Si wachukuaji wa filamu tu waliokumbana na tatizo la kiufundi. Walipowasili tarehe 5 Novemba mfumo wa moja kwa moja wa  breki wa  chombo chao Soyuz ulishindwa kufanya kazi na  kamanda alilazimika kutumia mikono kuweza kukidhibiti. Muigizaji na Muongozaji sasa watapelekwa katika ngome ya Urusi ya mafunzo ya nyota kwa siku 10 za ukarabati.
entertainment	Dua Lipa amechoka na ujinsia katika tasnia ya muziki.	Dua Lipa amechoka na ujinsia katika tasnia ya muziki. Katika mahojiano na Jarida la Attitude, nyota huyo amefunguka juu ya kuhisi kama yeye na wanawake wenzake wanapaswa kufanya kazi ngumu zaidi ili kuchukuliwa kuwa na umakini.. Alikumbuka pia tukio wakati mkurugenzi mmoja alimwuliza avae sketi wakati wa kupiga video - na jinsi alivyojisamamia na uamuzi wake mwenyewe.
entertainment	Prince Philip: Malkia aitoa kwa umma mojawapo ya picha zake anazozithamini	"Malkia Elizabeth ameitoa kwa  umma moja ya picha zake anazozipenda sana  akiwa pamoja na mume wake wa miaka 73 , Mtawala wa Edinburgh,  katika siku ya mazishi yake. Wanandoa hao wa ufalme wa Uingereza walipigwa picha hiyo wakiwa wamepumzika kwenye majani katika eneo zuri la  Aberdeenshire katika picha iliyochukuliwa na  mkuu wa kaunti ya  Wessex  mwaka 2003. Philip anaonekana akiwa amelala nyuma, huku akiwa ameegemea  kiwiko, huku kofia yake ikiwa imetundikwa kwenye goti lake. Mazishi yake yatafanyika katika  kasri la kifalme la Windsor Castle saa tisa kwa saa za Uingereza(15:00 BST) Jumamosi. Watoto wa Mtawala huyo watatembea nyuma ya jeneza lake wakati wa matembezi ya kuusindikiza mwili wake. Unaweza pia kusoma: Katika picha hiyo iliyopigwa katika siku iliyokuwa ya jua karibu na mji wa  Aberdeenshire wa  Ballater, Malkia na Mwanamfalme Philip  walionekana watulivu na walimtazama kwa tabasamu mkwe wao Sophie ambaye alipiga picha hiyo. Malkia - alikua amevalia sketi, blauzi na sweta pamoja na shanga shingoni-huku wakiwa wameketi na mume wake. Wakati huo huo , Mike Tindall, ambaye amemuoa mjukuu wa Malkia na Mwanamfalme Philip Zara Tindall,  ametoa salamu zake za rambi rambi kwa baba mkwe wake  Mtawala wa  Edinburgh  ambaye amemtaja kama  ""mwanaume aliyejitolea kwa familia yake ambaye hatakumbukwa tu bali atakayependwa daima  "". Mchezaji wa zamani wa timu ya raga ya Uingereza alituma picha kwenye mtandao wa  Instagram  kutoka katika albamu ya picha za kibinafsi ya Familia ya ufalme ya Mwanamfalme Philip akiwa pamoja na  mtoto mkubwa wa kike wa Tindall  Mia. Picha hiyo iliyochukuliwa na  Wanamfalme wa  Cambridge, inamuonesha Mia na babu yake mzaa baba wakila chakula pamoja kwenye benchi mbele ya nyumba ndogo iliyojengwa kwa mbao. Nusu glasi ya bia inaonekana nyuma ya Mwanamfalme upande wa mkono wake wa kulia. ""Imekua ni wiki ya huzuni sana lakini imetupatia muda wa kutafakari kuhusu kumbukumbu nzuri na  hadithi za kibinafsi na tulizoshirikishana ,""  Bw Tindall alisema. Mke wa Tindall aijifungua mtoto wake wa tatu wiki tatu tu zilizopita na akamuita Lucas Philip, ambapo jina lake la kati kati alipewa kwa heshima ya Mtawala wa  Edinburgh,  baba yake  Bw Tindall. Katika wiki tangu alipofariki Mwanamfalme Philip  akiwa na umri wa miaka 99, wanafamilia kadhaa wa familia ya ufalme wamekuwa wakichapisha picha ambazo awali hazikuwahi kuonekana."
entertainment	Muigizaji nyota, muhusika katika filamu ya Queen of Katwe Nikita Pearl Waligwa ameaga dunia	Muigizaji wa kike aliyekuwa mmoja wa wahusika katika filamu ya Queen of Katwe, iliyoangazia mtu mwerevu kutoka maeneo ya makazi duni ya Uganda, aliekuwa anacheza chess, ameaga dunia akiwa na umri wa miaka 15, kulingana na chombo cha habari cha Uganda. Nikita Pearl Waligwa alikuwa amepatikana na uvimbe kwenye ubongo. Katika filamu ya Queen of Katwe, iliyotoka 2016, iliakisi simulizi ya kweli ya Phiona Mutesi, ambaye alianza kucheza chess akiwa na umri wa miaka 9 licha ya kwamba hakuwa anasoma na akashiriki mashindano hadi kufikia kiwango cha kimataifa. Katika filamu hiyo Lupita Nyong'o aliigiza kama mama yake, huku David Oyelowo akiwa mwalimu wake wa mchezo wa chess. Waligwa aliiigiza kama Gloria, rafiki ya Phiona ambaye alimuelezea sheria za mchezo wa chess. 2016, alipatikana na uvimbe kwenye ubongo na Mira Nair mwelekezi wa filamu ya Queen of Katwe, inasemekana kwamba alitafuta watu kuchangisha pesa ili kumsaidia katika matiba ambayo alipangiwa kupata India, huku daktari wa Uganda akinukuliwa kusema kwamba hawakuwa na vifaa stahiki kwa matibabu yake. Inasemekana kwamba mwaka 2017 alikuwa anaendelea vizuri lakini mwaka jana akapatikana na uvimbe mwingine.
entertainment	Diamond Platnumz analinganishwaje na nyota wengine wa Afrika katika mtandao wa YouTube?	Diamond Platinumz alishangazwa na wazalishaji wake wa muziki mwaka 2020 walipoingia katika nyumba yake na keki iliokuwa na nembo ya kuadhimisha hatua muhimu ya nyota huyo wa Tanzania. Huku akipigwa picha akivalia nguo , mwanamuziki huyo mwenye umri wa miaka 30 aliambiwa na kundi lake kwamba ndiye msanii wa kwanza katika jangwa la sahara kupata views bilioni moja  katika chaneli ya Youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja , ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema ''Hii inaweza kuwavutia wafuasi katika mtandao wa YouTube , ambapo fedha zinaweza kupatikana kupitia matangazo. Muhumu zaidi kwa wanamuziki barani Afrika , katika muongo mmoja uliopita  YouTube imewaruhusu kuingia moja kwa moja kupata mashabiki , badala ya kutegemea stesheni za runinga. Diamond Platnumz bado yuko nyuma ya wanamuziki wengine wa eneo la Afrika ya kaskazini  ambao wana mashabiki wengi katika eneo la mashariki ya kati. Na vilevile kuna wasanii wanaoishi Afrika kama mwanamuziki aliyezaliwa Mali Aya Nakamura , ambaye anampiku mwanamuziki huyo wa Tanzania  kwa Views zaidi ya bilioni 1.7  katika YouTube Msichana huyo alielekea Ufaransa wakati alipokuwa msichana mdogo na kujipatia umaruufu mkubwa kupitia wimbo wake wa 2018 Djadja. Na Akon mwanamuziki wa Senegal aliyebadilika na kuwa Rappa wa Marekani anawashinda wote kwa Views bilioni 3.5. Katika Afrika ya jangwa la sahara, washindani wa  Diamond Platinumz katika mtandao wa You Tube ni wasanii wa Nigeria. Takwimu za wasanii Davido na Burna Boy ndio zinazovutia zaidi ikizingatiwa  kwamba walifungua chaneli zao za YouTube  mwaka 2018. Diamond amekuwa katika ukumbi huo tangu 2011. Na kampuni ya kurekodi muziki ya Wizkid , StarboyTV - unapoongezea takwimu kwa chaneli zake nyengine  ana takriban Views Milioni 802. Nyota wengine hupendelea kuwa na chaneli zao wenyewe ili kukuza nyimbo zao na kuondoa urasimu kwa kuwa kampuni nyingi za muziki huchukua muda mrefu kutoa nyimbo mpya. Majina mengine  maarufu  ni Magic System ya  Wizkid . Nyota wengi hupendelea kumiliki chaneli zao wao wenyewe ili kukuza nyimbo zao  na kupunguza urasimu kwa kuwa kampuni hizo za kurekodi muziki huchukua muda mrefu kutoa nyimbo mpya. Kampuni nyengine maarufu ni Magic System ya Ivory Coast  ilio na zaidi ya views milioni 477. Kundi hilo ni maarufu hususan  katika maeneo ya magharibi mwa Afrika ambapo wenyeji huzungumza Kifaransa. Ufuasi huu unatokana na wimbo wao Gaou- ni wimbo mmoja ambao umefanikiwa kuliunganisha bara zima , kulingana na DJ Edu. Huku takwimu za chini za You Tube  miongoni mwa wasanii wa Afrika Kusini zikiponza umaarufu wao, wana uwezo wa kujipatia fedha kupitia kampuni zao wenyewe za muziki , anasema Dj Edu. Na kama unavyojua YouTube sio chaneli ya pekee ilio na huduma ya streaming. Wizkid alifanya kazi na rapa wa Canada Drake  mwaka 2016 - ambapo wimbo wao wa One dance - ulioonyeshwa zaidi ya bilioni 1,8,  lakini hakutolewa rasmi katika mtandao wa YouTube.
entertainment	Cecilia Wangari : Ajuza wa miaka 82 ambaye ni fundi stadi wa redio za magari Kenya	Cecilia Wangari au (Shosh) kama vile wengi wanavyomfahamu ni bibi wa miaka 82 ambaye amepata umaarufu kwa haraka hasa mjini Nairobi nchini Kenya. Kinyume na bibi wengine walio na umri sawa na wake ambao mara nyingi huishi vijijini wakiwategemea watoto wao au hata wajukuu kuwalisha, kwake Cecilia ni tofauti kabisa. Cecilia ni fundi wa radio za magari! ndio fundi wa redio za magari.
entertainment	Halloween: Ninajivunia kuwa mchawi	"Kwenye kijiji kimoja katika milima huko Scotland, Tonks Brown anasema anajivunia kuwa mchawi. Kwake sherehe za Halloween hazihusu tu mavazi, maboga au matibabu ""Ni zaidi ya hayo: Ni sehemu kubwa ya maisha yangu, ni dini yangu na imani yangu, anasema Tonks mwneye umri wa miaka 36. Mwaka mpya wa pagani ni Novemba mosi na Tonks anasema tarehe hiyo inaashiria mwanzo mpya. Alibadilika na kuwa mpagani akiwa umri wa miaka 12 akiishi eneo lijulikanalo kama Isle of Mull kaskazini magharibi mwa Scotland. ""Nilionewa nikiwa shule ya sekondari kwa kuwa tofauti,"" anasema. Wanililazimisha kuhudhurua kanisa la We Free Church nikiwa shuleni, kulikuwa na ibada na maombi kila wakati."" ""Nakumbuka nikikemewa kwa kujichora wakati nilitakiwa kuomba."" Tonks anasema ni nje ya kanisa ambapo anahisi hayuko peke yake na kuwa wanyama na pia ni viumbe wenye akili. ""Nilimuondoa konokono kutoka barabarani ili asikanyagwe,"" anasema. ""Ni wakati huu ndio nilikuja kugundua kuwa asili ndio kanisa langu badala ya jengo kubwa."" Anadai aligundua kuwa upagani ulikuwa mzuri na wa maana kwake."" ""Kila kitu katika asili kina kusudi lake na ni vizuri kuwa na uelewa kama huo,"" anasema.Pia akaanza kusoma kuhusu hukumu za wachawi za nyakati zilizopita. ""Kwa bahati mbaya watu wengi wachawi huwa ni wanawake, wanawake wenye ujuzi, wakunga, madaktari wa kienyeji,"" anasemaTonks Tonks hufanya kazi kwenye huduma za dharura katika jamii yake. Huendesha gari dakika 10 kila siku ndani ya kijiji ambapo ana ofisi. Anasema amejifunza kutohubiri kuhusu upagani lakini huwa anawatetea wachawi katika maisha yake ya kila siku. ""Nikiskia mtu akifanya mzaha kuhusu mchawi huwa ninaingilia kati na kusema mimi ni mchawi,"" anasema. Mwanamke ambaye alikuwa muelekezi wa safari huko Edinburgh anasema alifanya kazi na serikali za miji, polisi na magari ya kubeba wagonjwa lakini upagani wake sio tatizo. Uchawi wake Sherehe zake zinahusu kufanya upagani na uchawi. Amekuwa akikuza mimea kadhaa kwa mwaka mzima kwa sherehe zinazohitimisha msimu wa mavuno au kuanza kwa msimu wa baridi. Hukausha mimea kwa moto ili iweze kuchomwa kwa njia bora wakati anaitumia. Anachoma mimea hiyo kujisafisha na nyumba yake kwa kutumia moshi. Na ina chumvi na madini ya chuma kuwafukuza mizimu. Pia amekuwa akiiwekea mishumaa mafuta tofauti na mimea na pia kuichonga ili kutumia kwenye siku kuu. Wachawi weupe kama Tonks, hawafanyi uchawi kwa nia mbaya. Wao hutumia  matambiko kutafuta mimea, Tonks anasema kawaida yeye huwa peke yake wakati anafanya matambiko yake. ""Ninawafahamu wachawi wengine wengi, tuko kila mahali, idara ya polisi, kwenye maduka ya kijijini, lakini mimi sishiriki nao uchawi, lazma uwe na ujasiri,"" anasema. Wachawi waupe husoma kitabu cha giza. ""Siku hizi mimi nasimama nje na kuwaambia watu kuwa mimi ni mchawi na asilimia 99 hujibu vile wangeweza iwapo ningesema mimi ni Mkiristo au Muislamu,"" anasema. Nijivunia kuwa mchawi na Halloween ndiyo sherehe bora zaidi."
entertainment	Lady Mounass: Mwanamuziki wa Pop Senegal aliyetumia wimbo kueleza alivyobakwa na wanaume wawili	"Kufuatia maandamano makubwa nchini Senegal kuhusu ubakaji na mauaji ya wanawake, sheria ilibadilishwa mwaka 2020 na kufanya ubakaji kuwa uhalifu mkubwa badala ya uovu tu au tabia mbaya. Matukio hayo yalifungua mazungumzo kuhusu unyanyasaji wa kijinsia, aibu na uwajibikaji, yaliyoongozwa na nyota wa pop ambaye alithubutu kuimba kuhusu alichokipitia mwenyewe. Nyumbani kwake, saa mbili kusini mwa mji mkuu wa Senegal, Dakar, nyota wa pop Lady Mounass ananiimbia wimbo katika lugha yake ya asili ya Kiwolof: Sina nguvu ya kupigana, Hata nguvu ya kubishana Nilipoteza kujiamini. Ulinisaliti Ulichukua kile kilichokuwa kipenzi changu Lady Mounass anajulikana kwa mashairi yake ya kuvutia na mtindo wa kuvutia, lakini wimbo huu ni tofauti sana. Inaelezea kiwewe cha kihisia alichopata baada ya kubakwa na wanaume wawili mwaka wa 2011. ''Ni vigumu sana kwangu kuimba wimbo huu bila kusindikizwa kwa sababu maneno hayo ni maelezo ya kile kilichonipata,'' asema. ''Mimi hulia ili nilale mara kwa mara. Kila siku, ninaishi na aibu inayoambatana nayo.'' Lady Mounass anasema aliripoti polisi na mmoja wa watuhumiwa alikamatwa, lakini baadaye aliachiliwa bila kufunguliwa mashtaka. Familia yake ilimtaka anyamaze kuhusu alichokipitia, lakini wakati wa mahojiano kwenye televisheni ya Senegal mwaka jana, alifichua ukweli bila kukusudia. ''Mtangazaji aliendelea kuniuliza, ''Unaonekana kuwa na shauku fulani katika suala hili, unaonekana kuwa makini sana na mada hii.'' ''Na kwa hivyo machozi yalianza kunitoka na sikuweza kuyazuia.'' Baadhi ya wakosoaji walipendekeza mtindo wake wa ''uchochezi'' ulikuwa umewapa wanaume ''hisia mbaya'', huku wengine wakidai kuwa alikuwa amefanya jambo hilo akitaka kujipatia umaarufu. ''Baadhi ya watu walijaribu kusema kwamba nilikuwa nikifanya hivyo ili kupata umaarufu - na hilo liliumiza sana hisia zangu,'' anasema Lady Mounass. ''Familia yangu ilisema, hii ndiyo sababu hasa tulikuambia usizungumze kuhusu hili hadharani. Katika wiki zilizofuata, watu wengi waliwasiliana na Lady Mounass kuzungumza juu ya waliopitia wao wenyewe kuhusu unyanyasaji wa kijinsia. Kulikuwa na simulizi za kuhuzunisha - mwanamke mmoja alimwambia kuwa alibakwa na babu yake. Mwingine na baba yake, na kwamba mama yake alikataa kumuamini. Na simulizi hizo zikaendelea kumininika, Lady Mounass aliishia kuwa msemaji dhidi ya unyanyasaji wa kijinsia. Alijiunga na kampeni ya serikali, kuzuru nchi ili kuhamasisha unyanyasaji wa kijinsia na usaidizi wa kisheria unaopatikana kwa wanawake. Wimbo wake ukawa wimbo wa kampeni hiyo. Wanawake wakijadi wamekuwa wakinyanyapaliwa na kusita kuzungumza juu ya ubakaji nchini Senegal, achilia mbali ushujaa wa kutosha kutoa wimbo kuhusu hilo. Lakini kwa baadhi ya wanawake, kuwa mwathirika wa unyanyasaji wa kijinsia kunamaanisha kukataliwa na familia zao na jamii. Hiki ndicho kilichotokea kwa wasichana wawili niliokutana nao kwenye kituo cha waathiriwa wa unyanyasaji wa majumbani na kingono unaosimamiwa Senegali. Tumebadilisha majina yao. Kiko katika kitongoji tulivu cha Dakar, kinaedeshwa na Yacine Diouf, binti wa rais wa zamani. Tunaingia kupitia mlango mzito wa mbao, ''ili kuwazuia waume na familia zenye hasira, anasema Diouf. Kituo hik kina uwezo wa kutoa makazi kwa wanawake 25 hadi 30 kwa wakati mmoja, pamoja na watoto wao. Watapewa mafunzo na ujuzi wa kuwasaidia kuishi kwa kujitegemea mara tu wanapoondoka. Deena ana umri wa miaka 19, lakini anaonekana mdogo zaidi. Akiwa amevalia fulana nyeupe na suruali ya jeans, anaangalia simu yake kila wakati. Deena alibakwa akiwa na umri wa miaka 15. Ubakaji huo ulisababisha mimba na sasa yeye ni mama wa mtoto wa miaka mitatu. ''Mwanaume aliyenibaka alikamatwa na polisi,'' anasema. ''Alitoa ushahidi wa uongo. Walimwacha aende zake baada ya mwezi mmoja. Hata hivyo, alimtambua mtoto na kukubali kuchukua majukumu yake kama baba. Nilitumia hilo kuwasilisha malalamiko, lakini alikimbilia Guinea.'' ''Maisha ni magumu. Nilikuwa shuleni lakini imenibidi niachane nayo. Sina jinsi, natakiwa kumhudumia mtoto wangu. Ni hali ngumu, wazazi wangu waliachana baada ya kilichotokea.'' Aliyeketi karibu na Deena ni Sarah, pia 19. Mwaka jana Sarah alibakwa na sasa ni mjamzito. Hakwenda kwa polisi au kumwambia mtu yeyote kuhusu kile kilichotokea. Ubakaji huo uligunduliwa tu wakati ujauzito wake ulipoanza kuonekana - kisha familia yake ikamfukuza. Alifikishwa kwenye kituo baada ya kuokotwa mtaanina wafanyakazi wa kituo. ''Katika tamaduni zake, kuna aibu nyingi inayohusishwa na kubakwa, kwa hivyo familia yake ya mama na baba walimkataa,'' aeleza mfanyakazi wa wakimbizi anayemtunza Sarah. Nchini Senegal, dhana ya ''sutura'' - busara - inaweza kushinikiza waathiriwa wa unyanyasaji wa kijinsia kukaa kimya, anasema Fatou Warkha, ambaye anaendesha chaneli ya YouTube inayokuza haki za wanawake. ""Sutura maana yake ni kwamba wanawake wanaona ni lazima wafiche mambo haya, hivyo hiki kimekuwa kikwazo kikubwa katika kubadili namna wanawake wanavyolizungumzia suala la ubakaji pindi linapotokea,"" anasema. Warkha ni sehemu ya kundi la watetezi wa haki za wanawake ambao walioamua kuja na mkakati unaoitwa Dafadoy Collective, ambayo ina maana ''inatosha''. Mnamo mwaka wa 2019, wanaharakati walianza kutumia hashtag ya #Dafadoy na wakapanga mikutano kupinga unyanyasaji wa kingono. Mwaka huo, mfululizo wa mashambulizi ya kijinsia dhidi ya wanawake yalisababisha maandamano makubwa.  Tukio maarufu zaidi ilikuwa kisa cha Bineta Camara, 23, ambaye alinyongwa baada ya muuaji wake kujaribu kumbaka. Kesi yake ilisababisha hasira, sio tu kati ya wanaharakati wa wanawake, lakini katika sehemu kubwa ya jamii. El Hadji Elias Ndoye, alikuwa mmoja wa watu 3,000 waliojiunga na maandamano katika Place de la Nation huko Dakar. ""Kutokana na mfumo dume wa jamii ya hapa, uwepo wa wanaume katika maandamano haya ni muhimu,"" anasema Ndoye. ''Baadhi ya watu wananituhumu kuwa chini ya mwanamke, lakini ukweli ni kwamba ni wakati wa sauti za wanawake kusikika. Wanaume wengi walio kimya wako pamoja nasi kwa sababu ni mabinti zao, dada zao, wanafamilia ambao wako katika mazingira magumu.'' Mwingine aliyeandamana alikuwa Mamadou Maktar Gaye, mkuu wa Jamra - moja ya mashirika ya Kiislamu yenye ushawishi mkubwa nchini humo. Yeye na Jamra walisimama pamoja na ''wanawake'' kupinga kile ambacho Gaye anakitaja kama ''janga la ubakaji''. ''Inahusu wanaume kubadili tabia zao,'' anasema. Maandamano hayo yalilazimisha mabadiliko ya sheria ambayo wanaharakati kama Warkha walikuwa wakifanya kampeni kwa muda mrefu. Baada ya kura ya kauli moja bungeni, Rais Macky Sall alifanya rasmi ubakaji kuwa uhalifu tarehe 10 Januari 2020. Kesi za ubakaji sasa zinasikilizwa katika mahakama ya jinai na kifungo cha miaka 10 hadi maisha, wakati hapo awali zingehukumiwa katika mahakama ya hakimu na kifungo cha juu cha miaka 10. Ubakaji kwa mara ya kwanza ulianza kuadhibiwa na sheria nchini Senegal mwaka 1999, wakati ulipotajwa kama kosa. Miongo miwili baadaye, mnamo mwaka 2019, kulikuwa na ripoti rasmi 1,026 za unyanyasaji wa kijinsia, ambapo nusu yao iliaminika kuhusisha ubakaji. Lakini idadi sahihi ni ngumu kupata. Mwakilishi kutoka Wizara ya Wanawake, Familia na Watu Walio Katika Mazingira Hatarishi aliiambia BBC hawakuwa na takwimu zinazohusiana na ni wanawake wangapi walioathirika - na kwamba kwa vyovyote vile, takwimu zilizoripotiwa kuhusu ubakaji zinapuuza ukubwa wa tatizo. Hatua sasa zinachukuliwa ili kuwafanya wanawake kujisikia vizuri zaidi wanaporipoti unyanyasaji wa kijinsia kwa polisi. Vituo vya polisi vinaundwa upya ili wanawake wakutane kwenye mapokezi na kupelekwa kwenye chumba tofauti, ambapo wanaweza kuzungumza na afisa wa kike. Mabadiliko haya ni sehemu ya mradi unaofadhiliwa na EU na kuongozwa na afisa mkuu wa polisi, Commissaire Binetou Guisse, ambaye kazi yake ni kufuatilia unyanyasaji wa kijinsia nchini kote. Polisi pia hufanya kazi kwa karibu na wanawake kutoka jamii ya eneo ambao hufanya kama wasuluhishi muhimu.Wanajulikana kama ''badianu goch'' - neno linalomaanisha shangazi wa baba, mtu muhimu katika familia za Senegal. Serikali sasa inatoa mafunzo kwa badianu goch kusaidia kuwalinda wanawake na watoto walio katika mazingira magumu. ""Wanawake hawa ndio huwa wanajua kinachoendelea na watalifikisha suala hilo polisi,"" anasema Guisse. ''Kuna wanaume wengi kwa sasa wanafunguliwa mashitaka lakini hadi sasa, hakuna hata mwanamume mmoja ambaye amehukumiwa - kwa sababu kwa sababu utaratibu huo mpya ni wa muda mrefu na unahitaji uchunguzi wa kina,'' anasema Aby Diallo, rais wa AJS na afisa mkuu wa zamani wa polisi. Kwa hivyo mchakato huu mrefu wa kisheria unaweza kuwa na tija? Diallo hafikiri hivyo. ''Ni sheria nzuri, lakini inahitaji matumizi bora zaidi, inahitaji mahakimu zaidi na inahitaji uelewa zaidi katika jamii ya eneo hilo kuhusu jinsi sheria mpya inavyofanya kazi.'' Anaelezea kuwa chini ya sheria ya zamani, wabakaji wengi walikuwa wakitoka gerezani baada ya miezi michache tu, na hii ilikuwa na athari mbaya kwa waathiriwa. ''Mwishowe, ni hukumu ngumu ambazo zinaweza kurudisha nyuma uzito wa vitendo hivi,'' anasema Diallo. Lakini kukiwa hakuna hata hukumu moja ambayo imetolewa, ni wazi kuwa wahasiriwa wengi wa unyanyasaji wa kingono bado wanasubiri haki. Lady Mounass anatumai wimbo ambao ameandika kuhusu masaibu yake utasaidia wanawake wengine kuzungumza. ''Nina jukwaa kama mwimbaji na ninahisi hisia ya kuwajibika. Nilihisi kwamba nilipaswa kusema kitu kuhusu hili,'' anasema. ''Ninatoa wito kwa wanaume haswa kukomesha tamaduni kuhusu ubakaji na kuacha kuifanya kuwa kitu ambacho wanawake wanahisi wanapaswa kunyamaza.''"
entertainment	Mpiga picha aliyehatarisha maisha yake kutengeneza makala kuhusu Boko Haram	Mpiga picha wa Nigeria Nelly Ating, ametengeneza makala ya wahanga wa Boko Haram tangu mwaka 2014. Angalia baadhi ya picha alizoweza kuzikusanya katika makala yake.
entertainment	Saudi Arabia: Tamasha lijalo la Nicki Minaj Jeddah lazua gumzo mitandaoni	"Tangazo la kuwa Nicki Minaj atakuwa mmoja ya wasanii watakaotumbuiza katika tamasha la muziki nchini Saudi Arabia, limezua gumzo kali katika mitandao ya kijamii nchini humo. Mtindo wake wa mavazi na maudhui  ya ngono katika nyimbo zake ni baadhi ya masuala watu wanahoji huku wakitafakari tamasha hilo litapokelewaje katika jamii ya kihafidhina ya Waarabu. Rappa huyo anatarajiwa kutumbuiza watu katika tamasha la Jeddah World Fest Julai 18. Tamasha hilo ni mfano wa hivi karibuni wa jinsi Saudi Arabia inavyoendelea kulegeza misimamo yake mikali hasa katika masuala ya burudani ili kuimarisha ukuaji wa sekta ya sanaa. ""Nicki Minaj"" alitrend katika mtandao wa Twitter baada tamasha lake la Jeddah kutangazwa. ""Hebu tafakari kupata fahamu baada ya kupoteza fahamu kwa miaka mitatu na ukizinduka kitu cha kwanza unasikia ni kuwa Nicki Minaj atafungua tamasha la muziki Saudi Arabia, kusema kweli nitafikiria niko katika taifa lingine ,"" mmoja aliandika. Mwingine alihoji ikiwa waandalizi wa tamasha hilo walifanya ukaguzi wa maonesho yake yaliopita japo angalau katika mtandao wa Google kabla ya kumpa kazi hiyo. ""Hivi hakuna mtu Saudi Arabia aliyemtafuta Nicki Minaj kwenye google?"" aliandika Kabir Taneja. Sio maoni yote yalikuwa ya kufanya mzaha. Mtu mmoja aliandika katika Twitter yake kuwa tamasha hilo la Minaj halitakuwa sawa hasa ikizingatiwa kuwa litafanyika karibu na mji Mecca- amabo ni mtakatifu kwa waumini wa Kiislam . Katika video iliyowekwa kwenye Twitter mwanamke aliyevalia mavazi ya kidini alihoji  kwa nini mamlaka ya nchini humo inamrusu rapa huyo kutumbuiza katika tamasha hilo huku ukiwazuia wanawake kuvaa mavazi yanayowabana hadharani. ""Atakuja kutingiza makalio yake na akiimba nyimbo zake zilizo na maudhui ya ngono huku akijitingisha zaidi,"" alisema ""Halafu unaniambia mimi nivae  abaya. Hilo linaingia akini kweli ?"" Wengine walisema hatua ya mwanamuziki huyo kufanya tamasha nchini humo ni unafiki, ikizingatiwa kuwa anatumbuiza piakatika matamasha ya wapenzi wa jinsia moja ili hali anajua msimamo wa Saudia kuhusu uhusiano wa aina hiyo. Hukumu ya kushiriki mapenzi ya jinsia moja nchini Saudia Arabia ni kifo. Minaj sio msanii wa kwanza kuzua hali ya utata kwa kukubali kufanya tamasha nchini Saudi Arabia. Mariah Carey alipuuza wito wa wanaharakati wa kutetea haki za binadamu kumuomba afutilie mabali tamasha lake nchini Saudia huku rapa Nelly nae akilaumiwa vikali kwa kuandaa tamasha la wnaume pekee. Hatua ya hivi karibuni ya kulegeza misimamo kuhusu masuala tofauti ya kijamii ikiwemo burudani ni sehemu ya mkakati wa mwanamfalme Mohammed bin Salman wa kuimarisha uchumi wa nchi hiyo. Turki Al al-Sheikh, mkuu wa kitengo cha burudani alitangaza kuhusu mpango wa siku zijazo wa kufanyia mageuzi sekta ya muziki katika ujumbe wa Twitter mwezi Januari. ""Mungu akijaalia, hatua itakayofuatia katika masuala ya burudani siku zijazo ni maonesho kutoka kwa watumbuizaji tofauti, michezo ya watoto katika maeneo yalio na bustani pamoja na michezo mingine mingi itakyowasaidia vijana, wanawake na wanaume kusaidia kampuni za kitaifa za burudani,"" aliandika."
entertainment	A$AP Rocky: Mpenzi wa Rihanna hatimaye ajitambulisha kwa umma	"Mwanamuziki wa Marekani ASAP Rocky ametangaza kwamba yupo katika mapenzi na mwanamuziki mwenza Rihanna. Rapa huyo alimuelezea Rihanna kuwa penzi la Maisha yake katika mahojiano na GQ. Uvumi kuhusu iwapo nyota hao wamekuwa katika   uhusiano wa kimapenzi ulianza mapema 2013, wakati rapa huyo alipomsaidia Rihanna katika ziara yake ya Diamond World Tour. ""Yeye ni sawa na labda milioni wengine . Nadhani wakati unajua, unajua tu,"" alisema. ""Ni Yeye tu."" Wawili hao walishiriki katika Video ya ASAP Rocky ya 2013 ya fashion Killa. Tangu wawili hao walipoanza mahusiano ya kimapenzi , wamekuwa wakijaribu kuwazuia waandishi wa habari kuwapiga  picha pamoja, taarifa hiyo ilisema. Rapa huyo alisema kwamba mpenzi wake ndiye aliyeishawishi albamu yake mpya ambayo itamshirikisha Morrissey. Mwaka 2019, Asap Rockey , jina lake Rakim Mayers, alipatikana na hatia ya kumshambulia mtu wakati wa vita vilivyozuka Stockholm na kupatiwa hukumu ya miaka miwili. Kesi hiyo ilivutia hisia za kimataifa ,wakati rais wa Marekani Donald Trump wakati huo alipoingilia kati na kusema kwamba ASAP Rocky alikuwa anaonewa."
entertainment	WARIDI WA BBC: Ninajiona mrembo licha ya kukosa uwezo wa kutembea kwa miaka 22	"Tangu Salome Nyakio alipokuwa na miaka 14 maisha yake yalibadilika kabisa. Sasa hivi akiwa na umri wa miaka 35, hajasahau siku aliyoteleza akiwa amebeba mtungi wa maji na kuumiza uti wa mgongo. Ajali hiyo ilimuacha akiwa amepooza kutoka sehemu ya kifua chake hadi miguuni. Mwanadada huyo hajatembea kwa miaka 22 ya maisha yake na anasema panda shuka nyingi maishani alizokumbana nazo ndizo zinazompa msukumo wa kuzungumzia haya ili watu waelewe ulimwengu wa kuishi bila uwezo wa kutembea uko vipi. ""Shida kubwa kwangu sio kuwa siwezi kutembea la hasha!"", hebu tafakari umepooza kutoka kifuani hadi miguuni, huna hisia yoyote, kumbuka hakuna mawasiliano kati ya ubongo na sehemu zilizopooza. Sasa wewe tafakari kinachoendelea mtu mzima kama mimi anapokosa hisia,"" Salome anasema. Na hilo ndilo ambalo limekuwa likimpa msukumo mwanadada huyo kuzungumzia mahangaiko ya wanawake hasa wanooishi na changamoto tofauti tofauti katika miili yao. Salome anaamini kuwa kuna idadi kubwa ya watu haswa ambao hawana uwezo wa kutembea na wanapitia wakati mgumu kutekeleza majukumu ya kawaida ya mwili iwe ni katika haja kubwa au ndogo. Jambo ambalo linaweza kuonekana kuwa la kawaida kwa binadamu wenye uwezo wa kutembea lakini kwake ni kitu ambacho kimemhangaisha mno. Mwanadada huyo anasema kwa kuwa hana hisia kuanzia kifuani hadi miguuni, kinachojiri ni kwamba haja zake zote zisipositiriwa kwa vifaa maalum, matokeo yake ni kwamba mwili utatekeleza wajibu wake pasipo yeye kufahamu. Tangu Salome alipopata ajali hii miaka yote hiyo, amekuwa na changamoto ya kupanga mambo mengi katika maisha yake, lakini pia kupanga kitakachofanyika mwili wake utakapoitisha kwenda haja kubwa au ndogo. ""Ndio ni jambo ambalo sitaona aibu kulisema hadharani, unaona  mama mzima kama mimi, inanibidi nitumie taulo za haja kubwa au ndogo za watu wakubwa almaarufu 'diapers' kwa kimombo, hizi taulo ni za bei ghali mno na vilevile zinapojaa unajipata katika shida kubwa kwani harufu nayo itakuwa imeanza. Wakati mwingine utapata kwamba tayari imevuja kwenye nguo. Sio jambo rahisi,"" Salome anasema. Miaka ya nyuma wakati mwanadadada huyo alipokuwa anasoma chuo kikuu anataja siku hizo kama zilizojawa na kiza kikuu kwake. Anakumbuka siku alizokuwa anafunga taulo ya haja na ilipojaa akiwa darasani ikawa ni mtihani kwake. Salome anatupatia taswira ya siku zilizopita akiwa mwanafunzi chuoni kwamba, wakati wote yeye alikuwa akitumia kiti cha magurudumu, kwa hio hali ya kwamba yuko kwenye kiti hicho na  taulo aliyoivaa ikawa imejaa, na maeneo ya kujisaidia yalikuwa hayako karibu na madarasa, kulimpa msongo wa ni vipi atafika maeneo ya kujisaidia kubadilisha na bado aendelee na masomo darasani. Salome anasema hawezi kuhesabu ni siku ngapi wanafunzi wenzake darasani hawakuwa wanamsogelea kwasababu anatoa harufu mbaya za kuvuja kwa haja ndogo ila hana la kufanya. Vile vile anatoa taswira ya mahangaiko ya kuvaa taulo na jinsi inavyo mchoma mtu hasa iwapo ataivaa kwa muda mrefu bila kubadilisha kwa wakati ufaao. ""Kusema ukweli jambo hili siwezi kumtakia hata adui wangu. kutokuwa na uwezo wa kutumia miguu kunaniweka kwenye gharama kubwa na vile vile mahangaiko ila najituliza kwa kusema huenda sielewi ni kwanini mimi ndio nilipata ajali na kupoteza nguvu ya miguu yangu. Lakini je kuna mtu ambaye hujitakia mabaya duniani? hapana, ndio maana nimekubali hali yangu na kila siku ninaishi kwa kupigania ulimwengu wetu ueleweke."" anasema Salome. Japo mwanadada huyo anasema kwamba kwa miaka ya hivi karibuni hatumii tena taulo za kujisaidia haja zake za kimwiIi, badala yake anatumia teknolojia nyengine ambazo zinagharimu mamia ya fedha na vile vile zinahitaji ustadi kutumia kwani ni vifaa ambavyo vinauwezo wa kumletea mtu madhara mengine ya kiafya. Licha ya changamoto anazoishi nazo, Salome anasema kwamba maumbile ya kawaida ya mwanamke kutamani kuwa mlezi, kutamani mtoto na ndoa sio vitu ambavyo vimemuepuka, hivyo basi aliheshimu hisia zake na kujaaliwa mtoto. Anakubali kwamba wengi ni wale waliokuwa wanamshangaa ni vipi mwanadada kama yeye mwenye changamoto za kutembea atajiweka kwenye majukumu mengine ya kuitwa mama? Salome anasema kwamba sio wengi walioelewa chaguo lake la kuingia kwenye mahusiano ya kimapenzi yaliopelekea yeye kushika mimba. ""Shida ni kuwa kwa watu kama sisi wanaoishi na changamoto za maumbile, mara nyingi tutapata wanaume ambao hawatupendi kutoka moyoni ila wanaona ni kana kwamba wanatusaidia,"" Salome anasema. Na alifanikiwa kushika mimba wakati alitamani lakini kulikuwa na changamoto nyingi zilizoendana na yeye kubeba ujauzito huo, hasa kwa kuwa mara nyingi yuko kwenye kiti kinachomuwezesha kusonga kutoka sehemu moja hadi nyingine. Ilimlazimu mtoto wake kuzaliwa kwa njia ya upasuaji. Anasema kwamba ujauzito kwake ulikuwa mzito ila kumlea mtoto wake ilikuwa rahisi. Alikubali changamoto zilizoandamana nazo kwa mfano kumnyonyesha mtoto na hata kumbadilisha nepi baada ya haja zake huku akiwa kwenye kiti cha magurudumu. Mwanadada huyo anatudhihirishia kwamba alikutana na mwanamume aliyempenda licha ya changamoto zake. Anasema kwamba walikutana, wakapendana na kuwa wapenzi lakini mambo kati yao hayakwenda vizuri. Baada ya muda waliamua kutengana na hapo ndipo Salome alipoamua kuanza maisha yake kama mzazi mlezi wa kipekee kwa mwanae wa kiume ambaye sasa hivi ana miaka minne. Salome anasema wakati watu kama yeye wawe ni wa jinsia ya kike au kiume wanatafuta kupendwa, mara nyingi wanakumbana na changamoto ya ulemavu wao kupewa kipau mbele badala ya utu. ''kwa mfano  wengi ni wale wanakutana na mimi, kitu cha kwanza watu hugundua ni kiti cha magurudumu na kwa hiyo kila kitu kitazungukia ulemavu wangu na wala sio mimi ambaye natumia kiti hicho. Kwa hiyo kunakuwa na changamoto ya kuwa na mwenza aliyekubali maumbile hayo, "" anasema Salome. Na hilo ndio lililochangia kuvunjika kwa uhusiano wake baada ya kuhisi kuwa hakupendwa kwa dhati. Wazazi wake Salome walifariki akiwa na umri wa miaka minane. Yeye pamoja na ndugu zake wawili wamepata malezi ya utotoni kutoka kwa bibi yao. Lakini Salome alipata ajali wakati anaishi na mjomba wake akiwa na miaka, 14. Ulikuwa ni mwaka ambao alifanya mtihani wake mkuu kukamilisha masomo ya shule ya msingi. Kipindi hicho alikuwa anasubiri kuingia shule ya sekondari asijue kwamba ajali aliyoipata ingehairisha ndoto hio kwa miaka mitano mbele. Mwanamke huyo anasema kwamba aliteleza akiwa amebeba mtungi wa maji mngongoni. Eneo aliloteleza lilikuwa ni timboni na anakumbuka akiangukia jiwe lililomuumiza vibaya kwenye uti wake wa mgongo. Mahangaiko yake yalianza hapo na kwa miezi 23 baada ya siku ya ajali alikuwa bado yupo kwenye hospitali aliyopelekwa kupata matibabu huko nchini Kenya. Ilichukua muda kwake kujikubali kwamba hatatembea tena licha ya matibabu aliyoyapata. Salome anasema kwamba alijiuliza maswali mengi kwa mfano mbona yeye tu ndio alipata ajali hio? ila pia alianza kujiuliza iwapo sio mimi ni nani mwengine? na kujipa nguvu ya kuanza maisha mapya ambayo ni kutumia kiti cha magurudumu daima. Ilikusaidia jamii katika uelewa wa hali ya watu wanaoishi na  mapungufu katika maumbile yao, Salome alianza kutumia mitandao ya kijami kama njia rahisi ya kuelemisha umma hasa kupitia simulizi ya maisha yake ya kila siku. Salome pia ana uhusiano wa karibu na jamii inayomzunguka kwani huwa ana hutubia maeneo tofauti tofauti na hata katika shule mbalimbali nchini Kenya kama njia moja ya kuelimisha wengine."
entertainment	Zozibini Tunzi: Changamoto zinazowakumba wanawake weusi katika mashindano ya malkia wa urembo duniani	"Wakati Zozibini Tunzi wa Afrika kusini alipotawazwa kuwa malkia wa Urembo wa taji la MIss Universe  siku ya Jumapili , ilikuwa mara ya kwanza kwa mwanamke mweusi kushinda mataji makuu manne ya malkia wa urembo duniani. Vyombo vya habari vilichapisha habari hiyo na wengi katika mitandao ya kijamii walisherehekea. Baadhi yao walisema kwamba pamoja na bi Tunzi , Cheslie Kryst malkia wa urembo wa Marekani, na Nia Franklin malkia wa urembo Amerika , wanawakilisha kizazi kipya cha malkia wa urembo tofauti. Bi Tunzi hususan amepongezwa kwa ngozi yake nyeusi na nywele zake nyeusi fupi. Hata malkia wa urembo wa Marekani 2016 Deshauna Barber alisambaza kanda ya video katika mtandao wa Instagram kuhusu hisia zake muda tu bi Tunzi aliposhinda. ''Malkia wa Universe anafanana nami'' -  alipiga kelele katika kamera mara kwa mara.  Lakini bi Barber pia aliambia BBC kwamba wanawake weusi wanabaguliwa kirangi wakati wa mashindano hayo na kwamba uwakilishi zaidi unaweza kuwa hatua ya kwanza katika kukabiliana na changamoto hiyo. ''Unapotoka katika kundi ambalo halina uwakilishi mkubwa ni vigumu kuelewa uwakilishi nini'', alisema. Gabriela Taveras - ambaye ni mwanamke wa kwanza kushinda shindano la bi Massachussets alisema kwamba swala moja ni kwamba wanawake weusi hawakuafikia masharti ya kushiriki katika mashindano ya urembo . ''Kuna lile wazo la ni nini urembo'', alisema.  ''Hapo zamani wazo hilo lilikuwa mwanamke mweupe''. Bi Taveras alituzwa taji hilo mwaka 2018  na akaendelea kushiriki katika shindano la bi Amerika na kuwa katika nafasi tano bora.  Mojawapo ya uamuzi mkubwa alioufanya ni kuonyesha nywele zake. ''Nakumbuka vita vya nywele laini dhidi ya zile zilizojisokota'', alisema ulikuwa mjadala m'baya sana kwa kweli. ''Niliogopa kuonyeshwa nywele zangu nyeusi zilizojisokota kwasababu nilijua hazikuafikia kiwango cha Ulaya cha urembo''. Aliamua kuendelea kushindana akiwa na nywele zake zilizojisokota . Wakati wasichana wadogo walipomwambia kwamba walifurahia kwa kuwa alifanana nao , alijua amefanya uamuzi wa busara. ''Nilijua nilifanana na kujihisi mwenyewe'', alisema. Nilijua nimejifanya kuwa mimi mwenyewe na sikuwa nikitaka kuwa mtu mwengine''. Bi Barber pia alisema kwamba aliogopa kuwa na nywele zake asilia akidhania kwamba zingeharibu fursa yake hivyobasi hakuzionyesha wakati wa mashindano hayo. Lakini wakati wa shindano la malkia wa urembo Marekani alivalia nywele zake kuonyesha heshima kwa mamake aliyefariki. ''Alikuwa akinitaka mara kwa mara katika mashindano yote ya malkia wa urembo kuonyesha nywele zangu asilia, lakini nilikuwa nikiogopa sana''. Bi Barber anasema kwamba pia amekabiliwa na ubaguzi wa rangi - ama ubaguzi dhidi ya rangi yake wakati wa mashindano. Ana ngozi nyeusi na baadhi ya watu hawakuiona rangi yake ya ngozi kuwa na mvuto. 'Hakuna aliyekuwa akiwachanganya wenye nywele nyeupe' ""Mwaka wangu kulikuwa na wanawake wengi weusi waliokuwa wakishiriki katika shindano la malkia wa urembo la bi America'', bi Taveras alisema. ''Unapotazama historia kushiriki shindano hilo lilikuwa jambo zuri sana. laskini hilo lilisababisha changamoto zake ''. Bi Taveras alisema kwamba watu wangechanganya wanawake weusi walioshiriki. ''Wakati mmoja nilikuwa nyuma ya jukwaa nikisubiri kuitwa , na mtu mmoja alikuja kwangu na kusema: Luosiana, nenda unaitwa;, hadi kufikia kiwango ambacho hawakuniamini kwa mara ya kwanza niliposema sio mimi''. Watu wengine wangewachanganya  washirika wengine weusi wakati walipokuwa na ngozi tofauti . lakini aliongezea, ''hakuna mtu aliyekuwa akiwachanganya wanawake wenye nywele nyeupe. Pia alisema kwamba kulikuwa na shinikizo la juu kama mwanamke mweusi , akijaribu kupita kati ya laini ya kujiwakilisha na pia kuhisi kana kwamba anawakilisha kundi kubwa la watu. ''Kiwango cha makosa yako ni kidogo mno'' , alisema. ''Kuna kile kiwango ambacho hatuwezi kuthibitisha upendeleo walio nao dhidi yetu''. Hata wakati wanawake weusi wanaposhinda taji la malkia mweusi , bi Taveras alisema kwamba hawakupata pongezi waliohitaji kupewa. ''Watu wangesema kwamba alishinda taji lake kwa kuwa ni mtu mweusi. Walitumia rangi yangu kuwa silaha dhidi yangu''. Bi Barber alihisi ukosoaji kama huo , akisema kwamba ni matusi kwa sababu inamaanisha hatuwezi kufaulu kutokana na uwezo wetu ama kwasababu sisi ndio tulio na uwezo mkubwa wa kufuzu. Wakati bi Taveras alipokuwa akishindana kuwa malkia wa urembo wa kwa kwanza mweusi kushiriki katika taji la malkia wa Massachussets katika historia ya taji hilo, hadi familia yake ilikuwa na wasiwasi. ''Baadhi ya watu wa familia yangu walisema: Ni lini utasalimu amri? Hawajawahi kuchagua msichana kama wewe''. Na baadaye kulikuwa na matamshi ya kibaguzi ya moja kwa moja , hususan kutoka kwa watu mitanadoni . wanawake wote walitumia maeneo kama 'tumbili' ili kukosoa kushiriki kwao. Licha ya changamoto ambazo zinawakumba wanawake weusi katika mashindano ya malkia wa urembo , wanawake wote wawili wanafurahia kuhusu mataji yanayomilikiwa na wanawake weusi na wana matumaini katika siku za usoni. ''Tupo katika wakati ambapo shindano hilo linabadilika na hicho ni kitu ambacho kinawafanya watu wengi kutohisi vyema, lakini inawafanya watu kama mimi kusherehekea'' , alisema bi Barber. ''Sio kuhusu wanawake weusi pekee na mashindano ya malkia wa urembo'' , alisema, lakini pia kila kundi ambalo halikuwakilishwa vyema. ''Ninasubiri kuona malkia wa urembo wa Miss Universe aliyenona ama malkia wa urembo wa Miss Universe aliyevalia hijab''. Bi Taveras anakubali na kutumaa kwamba mabadiliko hayo pia yatawasaidia wanawake wasioshiriki shindano hilo. ''Kila siku nasikia vijana na wanawake wakizungumzia kuhusu jinsi walivyonona , ama hawapendi sura zao ama pua'', alisema. ''Natumai hilo litawatia moyo wengi''."
entertainment	Wimbo Baba: Profesa Jay na Stamina wazungumza baada ya Magufuli kupenda wimbo wao	Wimbo ulioimbwa na wasanii wa Tanzania Profesa Jay na Stamina kwa jina 'baba' umepigwa umepata umaarufu zaidi baada ya rais Magufuli kusema kwamba anaupenda na kutaka upigwe katika kituo kimoja cha runinga . Magufuli alisema kwamba ujumbe uliopo katika wimbo huo ni muhimu sana kwa jamii. Mwanahabari wetu Yusuf Mazimu alizungumza na wanamuziki hao na kuandaa taarifa ifuatayo
entertainment	Papa Shirandula: Msanii maarufu wa Kenya 'alifariki akisubiri matibabu'	"Mwigizaji maarufu wa Kenya Charles Bukeko, maarufu Papa Shirandula, ''alifariki akisubiri kupokea matibabu'' katika hospitali moja jijini Nairobi, mjane wake amewaambia waombolezaji. Bi Beatrice Ebbie Andega , alidokeza hayo Jumatatu Julai 20, wakati wa mazishi ya msanii huyo yaliyofanyika katika Kijiji chao cha Namisi-Bukeko eneo la Nanderema, Funyula kaunti ya Busia. Shughuli nzima ya mazishi ilifanywa kuambatana na kanuni zilizowekwa na Wizara ya Afya nchini Kenya ili kudhibiti maambukizi ya virusi vya corona. Mwili wa Papa Shirandula ulisalia kwenye gari la kubeba maiti baada ya kuwasili nyumbani kwao huku polisi na maafisa wa afya wakiulinda kwa karibu. Aidha, inasemekana wenyeji walipewa taarifa za kutotangamana na waombolezaji waliotoka mji wa Nairobi. Na punde tu magari yaliyobeba waombolezaji yalipowasili, yalinyunyiziwa dawa. Wakati huohuo, baba yake, Cosmas Bukeko amekanusha madai ya kwamba mwigizaji huyo alikufa kwa ugonjwa wa virusi vya corona. Amesema kuwa familia hiyo inahitaji maelezo zaidi kutoka hospitali kuhusu kile kilichotokea kijana wake alipoaga dunia. ""Kwa sasa ziwezi kusema chochote kuhusu ugonjwa wake hadi nitakapofanya mazungumzo na hospitali. Nitasafiri kurejea Nairobi na pamoja na mke wake, tutawasiliana na wakili kupata taarifa kamili kutoka hospitali,"" alisema. Mbali na maafisa wa afya, polisi na familia kidogo ya karibu waliokuwa nje, waombolezaji wengine walichungulia kupitia madirishani mwao wakati mwili unawasili nyumbani. Bwana Bukeko aliyezaliwa 1963, alikuwa na kaka wanane na dada wanne. ""Alifanya mtihani wa kidato cha nne 1981 na kuajiriwa na serikali kama karani. Kisha akafanyakazi katika Chuo Kikuu cha Nairobi, Chiromo kabla ya kuingia kwenye uigizaji,"" amesema Bwana Wafula. ""Kijana wangu amekuwa kila kitu kwetu. Alijenga nyumba zote katika hili boma. Yeye ndio ambaye amekuwa akisimamia kula kwetu. Hata hatujui umeme unalipwa pesa ngapi na hatujawahi kukatiwa hata siku moja,"" mama yake amesema. Mwili wa Papa Shirandula umezikwa saa mbili na dakika 45 asubuhi baada ya ibada fupi ya kumuaga ambapo mke wake amedai kuwa Hospitali ya Karen ilizembea katika utenda kazi wake. Punde tu baada ya mazishi watu waliombwa kutawanyika."
entertainment	Kwanini waandamanaji wa Nigeria wanamtaka Beyoncé kuwa kama Rihanna	"Rihanna, Kanye West na Nicki Minaj ni miongoni mwa watu mashuhuri ambao wamejitokeza  uunha mkono maandamano dhidi ya ukatili wa polisi nchini Nigeria. Lakini waandamanaji walimkaripia Beyoncé alipozungumzia suala hilo. Kwanini? Waandamanaji usiku ya Jumanne mjini Lagos walisema wanaume waliokuwa wamevalia sare za polisi waliwafuata na kuanza kuwapiga risasi walipokuwa wanaimba wimbo wa taifa, madai ambayo wanajeshi wanapinga wakisema ni ""taarifa ghushi"". Hatua iliyozua gumzo kali kote duniani. Mchekeshaji wa Afrika Kusini Trevor Noah alisema: ""Kama tulivyoshuhudia nchini Marekani, polisi wa Nigeria wanavunja maandamano y akupinga ukatili wa polisi kwa kufanya ukatili zaidi. Wasanii kadhaa wa kimataifa wamejitokeza kuunga mkono maandamano hayo Rihanna aliweka kwenye mtandao wake wa Twitter picha ya bendera ya Nigeria iliyokuwa na damu na kuambatanisha maneno: ""Moyo wangu umevunjika kutokana na matukio yanayoendelea Nigeria. Nikki Minaj alizungumza na waandamanaji moja kwa moja katika Twitter yake, akisema: ""Sauti yenu inasikika"". Halafu ikafuata kauli ya Beyoncé Kupitia shirika lake la misaada la, BeyGood, alisema: ""Nimevunjika moyo kuona unyama usiokuwa na maana unafanyika nchini Nigeria ... tunashirikiana na miungano kutoa huduma za dharura za afya, chakula na malazi. "" Kauli hiyo haikupokelewa vyema na waandamanaji. ""Nani alimwambia Beyoncé tuna njaa?"" alitoa maoni mjasiriamali wa kidijitali Papi Jay. Maoni yake yaliungwa mkono na muuzaji wa vipodozi Mercy Ehimare. ""kuna mtu anaweza kumwambia mwanamke huyu hatuna njaa??????? Tunahitaji msaada kupigania haki yetu, ""alijibu. Wafuatiliaji wa mtandao wa Twitter walighadhabishwa na kauli ya Beyoncé iliyoashiria wao ni maskini. Hiyo sio jinsi waandishi wa habari wa Nigeria walivyowaelezea watu ambao walianzisha maandamano hayo mtandaoni. Badala yake waliamua kuwaita  watu wenye ""ushawishi katika mtandao ya kijamii"". Siku za mwanzo wa maaandamano hayo, mwandishi wa BBC Nduka Orjinmo aliwataja watu waliokuwa wakiandamana kama ''kama vijana ambao baadhi yao wameweka rangi nywele zao, wengine wakiwa wametoboa pua na kutchora tattoo kwenye miili yao"". Pia kulikuwa na watu kama mwanaharakati Rinu Oduala, ambaye alikuwa amewashawishi waandamanaji wengine kukesha nje ya majengo ya serikali mjini Lagos mwezi Oktoba tarehe 7. Kwa hivyo wakati huu, waandamanaji walitaka tu kupaziwa sauti ujumbe wao kuhusu ukatili dhidi ya polisi Beyoncé ana wafuatiliwa na zaidi ya watu milioni 15 katika akaunti yake binafsi ya Twittter - Hii inamaanisha ujumbe atakaotuma utawafafikia watu wengi. Lakini walighadhabishwa na ujumbe wa Beyoncé anasema dor_gd, ambaye alisema aliuamua kuwaunga mkono maandamano hayo kupitia akaunti ya shirika lake la misaada. Wakosoaji pia walisema Beyoncé alichelewa kujiunga na maandamano hayo Maandamano yalianza wiki kadhaa kabla aamue kujiunga na wimbi la pili  la watu maarufu kuonnyesha uungaji mkono wake. Watu kama muigizaji wa Star Wars, John Boyega, Mchezaji wa Arsenal Mesut Özilna rappa Kanye West tayari walikuwa wametangazakuunga mkono maandamano hayo kwenye Twitter wiki moja kabla yake.. Wakati alipotweet, maandamano ya amani yalikuwa tayari yamegeuka kuw aya umwagikaji damu. Kwa nini watu wanaandamana? Maandamano yalianza karibu wiki mbili zilizopita kushinikza kuvunjiliwa mbali kwa kitengo maalum cha polisi cha kukabiliana na wizi wa mabavu (Sars). Kitengo hicho kimetuhumiwa kuwazuilia watu kinyume cha sheria, kuwanyanyasa na kuwa kuwapiga risasi na kilivunjwa na Rais  Muhammadu Buhari Oktoba tarehe 11. Lakini maandamano yameendelea kushuhudiwa katika maeneo kote nchini, miito ya kutaka huduma za usalama kufanyiwa mageuzi pamoja na serikali kwa ujumla. Katika kipindi cha wiki mbili zilizopita, kumeshuhudiwa ongezeko la watu wanaounga mkono maandamano ya Nigeria kupitia mtandao wa Twitter, kupitia hashtag tofauti, lakini ile iliyopata umaarufu ni ya #EndSARS. Maandamano hayo wakati mwingine yamekubwa na vurugu. Siku ya Jumanne shirika la kutetea haki la Amnesty International lilisema makundi ya watu waliojihami yalishambulia watu katika mji mkuu, Abuja. Kwa upande wao pilisi wamewalaumu watu kwa ""kujifanya"" waandamanaji na kuiba silaha na kuchoma moto ofisi za polisi katika jimbo la kusini la Edo. Katika hotuba ya video siku ya Jumatatu, Rais Buhari alisema maafisa wa polisi waliojihusisha na visa vya uvunjifu wa sheria watachukuliwa hatua za kisheria na kuongeza kwamba kuvunjwa kwa kitengo cha Sars ni ""hatua ya kwanza katika jitahada za serikali za kufanya mageuzi katika idara ya polisi""."
entertainment	Waridi wa BBC: Mume wangu alikuwa akija nyumbani kulala na wapenzi wake wa nje	"Narumbe Ekiru hupenda kutabasamu sana. Ukikutana naye utadhani ni mtu mwenye furaha tele maishani. lakini hali ni tofauti. Kutabasamu kwake huficha ukweli wa mambo yaliyomo ndani ya moyo wake. Chanzo chake hasa ni mahangaiko na masikitiko aliyoyapitia katika maisha yake ya ndoa. Mwanadada huyu mwenye miaka 35 sasa, anapozungumzia ndoa yake ya miaka 11, anaifananisha na matukio kwenye sinema ila yalitendeka. Usiku wa kuogofya Mwanamke huyu anasema moja ya siku ambazo hatawahi kuzisahau maishani ni wakati ambapo bila yeye kutarajia, mumewe alirejea nyumbani jioni akiwa ameandamana na mwanamke aliyekuwa mpenzi wake. Alimweleza kuwa usiku huo alikuwa na mgeni mpenzi wake ambaye lazima angelala naye usiku huo. ""Nilishtuka mume wangu aliponieleza kuwa nitafute kwa kulala ili mradi apate kufurahia usiku na mpenzi wake.  Mume wangu alinieleza kuwa niamue kama ningelala kwenye kochi au nitafute jirani au rafiki yangu.  Lakini usiku huo ulikuwa wake na mpenzi wake, ""  Narumbe anakumbuka Narumbe anasema kuwa matukio ya usiku huo yalimchanganya mno . Alijikuta tu anaitikia lolote ambalo mume wake alikuwa anamweleza. Alishindwa kusema chochote wala kuchukua hatua zozote za kutetea ndoa yake. Aliamua kuondoka na kumuacha mume wake, baba ya watoto wake na mpenzi wake, kulala na mwanamke huyo usiku huo. Je Narumbe alikwenda wapi ? Alipotoka nje na kumuacha mume wake na mpenzi wake, alikuwa hajui iwapo abishie majirani milango, au alale tu nje ya nyumba yake . ""Kulikuwa na giza nje, lakini giza kubwa lilikuwa katika moyo wangu nisijue la kufanya. Hapo hapo nilikumbuka kuhusu rafiki yangu wa karibu ambaye hakuwa anaishi mbali na kwangu. Ni yeye aliyenipokea na kunipa pa kulala usiku huo, "" Narumbe anakumbuka. Usiku wenyewe Narumbe anasema kuwa ulikuwa mrefu zaidi. Hakuweza kufunga macho hata tone la usingizi halikumjia. Akilini mwake alikuwa anacheza picha za mume wake akiwa na mpenzi wake na jinsi walivyokuwa wanaburudika. Mwanadada huyu anasema kuwa usiku huo ulikuwa umejaa kiza kikuu na alijikakamua tu kuishi. Alfajiri na mapema, Narumbe anasema kuwa mumewe alimpigia simu na kumweleza arejee nyumbani kwani yeye na mgeni wake walikuwa wamemalizana. Amini usiamini Narumbe alijikokota hadi kwake nyumbani. Mwanadada huyu anasema kuwa akilini mwake alikuwa anataka ndoa yake inawiri na angefanya lolote kuiokoa . Aliingiaje kwenye ndoa? Narumbe Ekiru alingia kwenye maisha ya ndoa akiwa na umri wa miaka 19. Alijitosa kwenye ndoa na shauku ya kutamani iwe nambari moja kwa hali na mali. Mwanamke huyu alifahamu tangu akiwa binti kuwa mwanamke mzuri ni yule ambaye huvumilia, na hutafuta kila mbinu kuishi na mume wake bila ugomvi. ""Miaka ya kwanza ya ndoa yangu tulianza na ufukara mkubwa kiasi kuwa tulianza kuishi nyumba ya rafiki wa karibu wa mume wangu. Kusema ukweli mume wangu hakuwa na chochote hata kijiko kwahivyo tulianza maisha ya chini mno na tukaanza kupanda polepole,"" Narumbe anakumbuka. Kando na hayo ni kuwa mwanadada huyu alisumbuka kushika mimba. Kwa mara tatu mimba alizokuwa nazo zilitoka. Aliposhika mimba kwa mara ya nne ndipo alipojaaliwa mtoto wao wa kwanza mwaka wa 2007, na baada ya hapo alijaliwa watoto wengine wavulana mwaka wa 2009 na mwaka wa 2012 mtawalia . Mwanadada huyu anasema kuwa hata kipindi ambacho mume wake alipopatwa na ugonjwa alisimama naye. Katika hali hio iliwabidi wahame na kuanza maisha mapya kijijini kwa kukosa namna ya kuishi mijini. Baada ya miaka miwili ya kuishi kijijini na mume wake kupata nafuu walihama tena. Lakini maisha yalibadilika hususan tabia na mienendo ya mume wake waliporejea tena mjini na kuanza maisha yaliokuwa angalau na ustarehe. Visa vya michepuko Waliporejerea maisha ya mjini, biashara ya mume wake ilianza  kunawiri, na kwa hivyo maisha ya ufukara waliyaaga kwaheri. Narumbe anasema kuwa mumewe naye alibadilikia wakati huo. Akiwa na ujauzito wa mtoto wa pili , anakumbuka kuwa mume wake alirejea nyumbani na mwanamke mwengine aliyekuwa na mtoto mdogo. Narumbe anasema kuwa mumewe alimweleza kuwa amemletea msaidizi kwani kama mjamzito alihitaji usaidizi wa hapa na pale nyumbani. Ila alichokuja kugundua baadaye ni kuwa mwanamke aliyeletwa nyumbani kwake kama kijakazi, alikuwa ni mpenzi wa kando wa mume wake. Kulingana na Narumbe, mpenzi wa mumewe baadaye alishika mimba akiwa pale pale nyumbani kwao. Vuta nikuvute ilipojiri ilibidi mpenzi wa mumewe aondoke Narumbe anasema kuwa waliendelea na uhusiano wa kimapenzi na mumewe. Alipangishiwa nyumba  kwengine na wakaendelea na uhusiano huo . Baada ya hapo kila baada ya muda Narumbe anadai kuwa mume wake alikuwa anaingia kwenye mahusiano ya mapenzi na wanawake tofauti. Kilichokuwa kinamkera sana ni kwamba mume wake alikuwa anamueleza kuhusiana na visa na vituko vyake na wale wapenzi wake . ""Katika muda niliokuwa kwenye ndoa yangu , mume wangu alikuwa na uhusiano wa kimapenzi na wanawake tisa. Wote hao alikuwa ananieleza jinsi walivyo na kila kitu kuhusu maisha yao. Hali hiyo ilikuwa inanipa uchungu na kero nyingi , ila kila wakati nilidhani kuwa mume wangu angebadilika na kurudi kwangu kama mke wake , ila haikuwa hivyo,"" Narumbe anakumbuka Wakati mmoja alitoroka ndoa yake kwa kushindwa kuhimili 'kuchovyachovya' kwa mume wake. Licha ya kuwa mbali naye, alikuwa anahisi kuwa mke mwema ni yule ambaye huvumilia matukio na changamoto za ndoa , ila wakati aliotoroka alihisi kana kwamba hangeweza kuhimili machungu ya mume anayeruka kutoka kwa mpenzi mmoja hadi mwengine. Vifo vya watu hawa muhimu katika maisha ya mwanamke huyu vilifanyika miaka tofauti na katika mazingira tofauti kama alivyoelezea. Mwana wake  wa tatu ndiye  aliyefariki kwanza mwaka wa  2013 akiwa na siku saba baada ya kuzaliwa. Hii ni baada ya kuugua kwa muda mfupi . Mvulana wake wa kwanza  akiwa na miaka 9 alianza kuugua, Kifua kikuu (TB) ugonjwa ambao ulimdhoofisha sana. Kando na hayo Narumbe anasema kuwa Macho na masikio ya mwana wake yalikuwa yanamsumbua sana na kwa miaka miwili, mtoto huyo aling'ang'ana na usumbufu wa mwili wake. Alizidiwa na kufariki mwezi Mei mwaka wa 2016. ""Wakati huu wote nilikuwa najiuliza ni kwanini watoto wangu wameanza kufariki. Vile vile nilikumbuka ugumu na mahangaiko  ya kushika mimba. Baada ya kupoteza mimba tatu kutoka kabla ya kujifungua. Nilijwa na maswali mengi na sikuwa na wakunijibu,"" anakumbuka Narumbe Narumbe alikuwa amesalia na mvulana wake mmoja tu na mume wake naye alikuwa tayari amemuoa mwanamke mwengine baada ya Narumbe kuacha ndoa ile. Kifo cha mume wake kilitokea wakati ambapo Narumbe anasema alikuwa amejitenga kwa maombi . Narumbe anasema kuwa mumewe aliaga mwaka wa 2017 mwezi sawia na wakati ambapo mwana wao wa kwanza alifariki . Kulingana na alivyoelezwa ni kuwa mumewe alipatwa na mshtuko wa moyo alipokuwa kwenye bodaboda, na juhudi zake kupelekwa hospitalini hazikufua dadu kwani alifariki kabla ya kupewa matibabu yoyote. Kwa sasa Ekiru Narumbe amejikakamua kuwa mama mlezi wa watoto zaidi ya 40. Hawa anawapa malezi katika makao ya watoto. Mwanzoni makao haya yalikuwa yameanzishwa na aliyekuwa mume wake ambaye ni marehemu lakini baada ya kifo chake aliamua kuendeleza kazi ya kuwapa malezi na upendo watoto wanaohitaji usaidizi . Kando na kuwa ana jukumu la kumpa malezi na upendo mtoto wake wa kipekee aliyesalia hai. Narumbe ni mtoa nasaha ambaye ; yeye kama mama aliyepitia uchungu wa kufiwa na watu aliowapenda na vilevile kufa kwa ndoa yake anafahamu misukosuko ya maisha jinsi hutokea katika maisha ya mtu."
entertainment	Mwanamuziki wa kike wa Uganda Juliana Kanyamozi ajifunguwa mtoto wa kiume	Mwanamziki kutoka Uganda Juliana Kanyomozi amejifungua mtoto wa kiume usiku wa kuamkia leo na kumpa jina la Taj. Kupitia ukurasa wake wa Instagram, nyota huyo wa kibao maarufu cha usiende mbali alichomshirikisha bushoke kutoka Tanzania ametangaza habari hizo njema kwa kuweka picha yake na mwanawe mchanga wakiwa hospitali.
entertainment	Van Gaal na Neyo walihudhuria tamasha la kuwapatia majina Sokwe Rwanda	Rwanda imewapa majina watoto wa sokwe 25  ikiwa ni desturi inayofanyika kila mwaka kwa ajili ya kuvutia ulimwengu kutembelea sokwe hao . Wakati huo huo serikali ya nchi hiyo imetangaza kwamba idadi ya sokwe hao iliongezeka  kwa kiwango cha asilimia 26 tangu mpango kabambe  wa kuwahifadhi ulipoanza mwaka 2003.
entertainment	Thebe Magugu: Kijana aliyewapiku wenzake na kuibuka mshindi wa tuzo la kifahari	"Mbunifu wa mitindo mwenye umri wa miaka  26- raia wa Afrika Kusini amekuwa  Muafrika wa kwanza kushinda tuzo ya LVMH , ambayo ni tuzo ya kifahari ya kijana mdogo mbunifu zaidi wa mitindo ya mavazi,  tuzo ambayo ilianzishwa mwaka  2013. Thebe Magugu aliwashinda watu wengine 1,700 waliopigania tuzo hiyo   inayoambatana na zawadi ya dola  $331,272;  na pia atapatewa mafunzo ya mwaka mmoja wa mafunzo ya fasheni kutoka  kampuni nzuri ya kifahari. Majaji wa tuzo hiyo walimsifia  Magugu kwa  ""ubunifu wake asilia  wa kukata vitambaa, kutambua rangi na vitambaa "", ""ambavyo ni rahisi kwa jinsioa ya kike kuvaa "", na kujumuisha  ''hadithi ya Afrika Kusini'' katika ubunifu wake. Mwanamitindo huyo wa fasheni ambaye anafanyia kazi zake mjini  Johannesburg- akibuni mavazi  ya wanawake  amesema kuwa mavazi yake ya kipindi cha kipupwe ya mwaka 2018 yanaitwa Chumi za nyumbani ""yakiangazia hali ya kazi za kike za wanawake nchini Afrika Kusini "". Hivi karibuni kabisa mavazi yake  aliyoyapatia  majina Art History na African Studiespia yalikuwa na mtizamo wa utamaduni na siasa. Hii ni baadhi ya mitindo ya mavazi  yake:"
entertainment	Kim Kardashian West ajiunga na mgomo wa mitandao ya kijamii	"Kim Kardashian West na wasanii wengine wametangaza kufunga akaunti zao za mitandao ya kijamii kupinga kuenea kwa chuki kwa chuki, propaganda na taarifa zisizo sahihi"". ""Taarifa potofu zinazowekwa mitandaoni zina athari kubwa,"" Kardashian West aliandika siku ya Jumanne. Hatua hiyo ni sehemu ya kampeni ya kupinga chuki ifaamikayo kama  #StopHateforProfit ambayo imeandaliwa na wanaharakati wa haki za  raia. Wasanii hao watafunga akaunti zao za mitandao ya kijamii kwa muda 24 , siku ya Jumatano. ""Siwezi kukaa kimya wakati mitandao ikiendelea kuridhia kusambazwa kwa habari za chuki , propaganda na taarifa zisizosahihi- zilizoandaliwa na makundi yanayotaka kuigawa Marekani , alisema,"" Kardashian West said. ""Upotoshaji wa taarifa unaotumwa mitandaoni una athari kubwa katika uchaguzi na kuminya demokrasia yetu,"" aliongeza. Wasanii wengine ambao wamekubali kushiriki katika zoezi hilo ni pamoja na waigizaji  Leonardo DiCaprio, Sacha Baron Cohen na Jennifer Lawrence,pamoja na muimbaji Katy Perry, ""Siwezi kukaa tu bila kufanya kitu wakati mitandao ya kijamii inafumbia macho makundi ya watu wanaotuma ujumbe na maoni ya chuki na yasio na ukweli wowote,"" Perry aliandika katika mtandao wa Instagram. Muigizaji Ashton Kutcher, ambaye ana mamilioni ya wafuasi pia amejiunga katika kampeni hiyo , alisema mitandao hii haikutengenezwa ili kusambaza chuki na ghasia"". Waandaaji wa kampeni ya #StopHateforProfit campaign, ambayo ilizinduliwa Juni , imeishutumu  Facebook na Instagram kwa kushindwa kusitisha taarifa za chuki na za upotoshaji. Kundi hilo limewalenga Facebook, ambayo pia inamiliki Instagram na WhatsApp na mwaka jana kampuni hiyo iliweza kupata kodi ya matangazo ya karibu dola bilioni sabini $70bn (£56.7bn). Maelfu ya biashara na makundi ya kutetea haki za raia yalisaini kampeni hiyo. ""Tunakaribia kufikia uchaguzi mmoja ambao ni muhimu sana katika historia ya Marekani,"" kundi hilo liliandika katika taarifa yake. Mwezi Juni, Facebook ilisema kuwa itaweka alama kwenye machapisho ambayo yangeweza kuwa na madhara au yanapotosha watu. Muasisi wa Facebook,  Mark Zuckerberg alisema pia kuwa kampuni ya mitandao ya kijamii itapiga marufuku matangazo yaliyo na madai  ya aina hiyo ""kuwa watu wa kabila Fulani, asili  yao, taifa , mitazamo ya dini , jinsia  na nyinginezo ni tishio kwa wengine. ""Tayari tulikuwa tumejiandaa kukabiliana na hali hiyo katika uchaguzi wa mwaka 2020,"" aliandika katika taarifa yake. ""Katika wakati huu, Facebook itachukua tahadhari zaidi ili kusaidia kila mtu awe salama na kupata taarifa sahihi."" Lakini kampeni ya #StopHateforProfit inataka jitihada zaidi kufanyika kukabiliana na tatizo hilo na huku zaidi ya makampuni 90 yamesitisha matangazo yao kuunga mkono jitihada hizo. Matokeo ya hatua hiyo ya kususia mitandao, hisa za Facebook zilishuka ghafla na vyombo vya habari vya Marekani vimeripoti kuwa dola bilioni 7.2 ziliondolewa katika fedha binafsi za Zuckerberg. Watunga sheria na wasimamizi walioko duniani wana wasiwasi kuhusu kukua kwa ongezeko la taarifa za chuki, sio kwenye mitandao ya Facebook peke yake ,katika mataifa mengi wanaibua maswali  ya namna teknolojia inavyofanya kazi na jinsi inavyokabiliana na tatizo ."
entertainment	Tyler Perry: Tajiri wa Marekani aliyewapa makao Meghan na Harry nyumbani kwake	"Katika mahojiano yao na Oprah Winfrey, Duke na Duchess wa Sussex wamesema wazi kwamba baada ya kusitishwa kwa ufadhili wao na Familia ya Kifalme - tajiri wa Marekani Tyler Perry ndiye aliyewapa hifadhi ya makao na ulinzi katika eneo la California mwaka 2020. Ni mtengenezaji filamu mashuhuri, 51, mchekeshaji, mwigizaji, mzalishaji wa vipindi na mtunzi. Filamu zake na vipindi vya kwenye televisheni ndio chanzo cha kumfanya kuwa mmiliki wa nyumba Marekani hasa miongoni mwa Wamarekani Waafrika. Bwana Perry anafahamika sana kwa filamu zake za Madea alizoandika, akazisimamia, mwelekezi na aliyeshiriki kama mhusika mkuu, mwanamke mzee anayetumia viungo bandia. Mwaka 2015, alijenga studio yake katika kipande cha ardhi cha ekari 330 nje ya eneo la Atlanta, Georga. Mwaka jana alikuwa bilionea, kulingana na jarida la Forbes. Pia aligonga vichwa vya habari miezi michache alipoweka wazi kwamba anapitia changamoto za kimaisha, akitangaza kuwa ameachana na mchumba wake wa muda mrefu, na mama ya mtoto wake mmoja, Gelila Bekele. ""Nina miaka 51, sina mchumba na najiuliza ukurasa wangu wa maisha unaofuata utakuwaje. Haijalishi vile hali itakavyokuwa, nitasimama na Mungu, nitakuwa baba mzuri kadiri ya uwezo wangu, na kujitahidi kwa kila namna!!"" Bwana Perry aliandika katika ukurasa wake wa Instagram. ""Katika dunia yenye huzuni nyingi, tafadhali jitahidi kuwa mzuri!"" Bwana Perry alijitolea kuishi na wanandoa hao - bure - katika moja ya majumba yake ya kifahari na kutuma ulinzi wake walipokuwa wanahama kutoka Canada hadi Los Angeles mwaka 2020, Mwanamfalme Harry na Meghan walisema hivyo katika mahojiano yao maalum na shirika la habari la CBS nchini Marekani Jumapili. Wanandoa hao walisema waliamua kuondoka baada ya eneo la nyumba waliokuwa wanaishi kisiwa cha Vancouver, magharibi mwa Canada kufahamika na watu wengi. ""Hatukuwa na mpango wowote,"" Meghan amesema katika mahijiano. ""Tulihitaji nyumba na [Tyler Perry] alijitolea kutusaidia na maafisa wake wa ulinzi pia na hilo likatupatia fursa ya kupumua na kufikiria hatua tutakayochukua."" ""Wasiwasi mkubwa ulikuwa ni kwamba wakati tuko Canada, katika nyumba ya mtu mwingine, niliarifiwa kwamba ulinzi utaondolewa ndani ya kipindi kifupi,"" Harry amesema. ""Ghafla ikanijia akilini kwamba: 'Nikafikiria kwa haraka, mipaka inaweza kufungwa, ulinzi wetu utaondolewa, na hakuna anayejua hatua ya kufungiwa itaendelea kwa muda gani, dunia inajua tuko wapi, sio salama, na bila shaka tutahitajika kuondoka hapa.'"" Harry na Meghan walisema kwamba baadaye, waliamua kwenda kuishi California, na kununua nyumba Montecito."
entertainment	Atamba kwa mtindo wake wa kipekee wa maonyesho ya fasheni za mavazi	Fashion Week au Wiki ya Fasheni ni sehemu  muhimu ya sekta ya mitindo ya mavazi,  lakini kutokana na Covid- 19, nembo mbalimbali za fasheni zilisitisha maonyesho yao. Lakini si mbunifu huyu wa mitindo. Anifa Mvuemba alijifunza binafsi fasheni ya 3D kwa kutumia Google, matokeo yake yalikua ni maonyesho yajayo ya maonyesho ya fasheni  na yalisambaa sana mtandaoni.
entertainment	Waridi wa BBC: Kazi ya malkia wa video sio ukahaba, asema Official Lynn	"Irene Jefrey Luis almaarufu Official Lynn ni mojawapo ya wasanii na malkia wa video 'videovixens' ambao ni maarufu nchini Tanzania. Umaarufu wake unaibua hisia mseto. Hasa kwa kuwa amehusishwa kuwa na uhusiano wa kimapenzi na wasanii tajika nchini humo. Japo wasanii ambao amewataja tayari wamekanusha hayo. Lynn ni kijana wa kike anayefwatiliwa mno hasa na vijana kutokana na mtindo wake wa maisha. Ameshiriki kwenye video za wasanii wa Tanzania na Kenya mbali na kuwa kwa wakati huu ameanza kutunga na kuimba nyimbo zake. ""Ninapenda kuwa malkia wa video za muziki, na sitishwi na fikra za baadhi ya watu kuhusu kazi yangu, kuna watu wanasoema kuwa kazi hii ni njia ya ukahaba lakini sivyo,"" anasema Lynn. Lynn anakiri kuwa kazi ya kuwa malkia wa video inatoa taswira kuwa wasichana kama yeye huenda wanatumia urembo  na muonekano wa miili yao kujiuza, swala ambalo anakanusha kwa nguvu zake zote. Swala hili la malkia wa video sio geni , katika nchi nyingi gumzo limekuweko kuhusu nafasi yao katika miziki wanayoshiriki kama modo au wanenguaji. Kwake Lynn kazi ni kazi na hii yake anatamani pia kila mtu aiheshimu kama kazi rasmi. ""Sina hela nyingi, ila ninajitajhidi kuishi maisha mazuri na maisha haya nayagharimikia. Faida ni kuwa nimejulikana, pili ninatambulika kama balozi wa bidhaa kadhaa hapa Tanzania ""anasema Lynn. Ni mzaliwa wa eneo la Buguruni jijini Daresalam, akitokea katika familia ambayo Lynn anasema ilikuwa na maisha ya kawaida. Akiwa na miaka miwili baba yake mzazi aliaga dunia na baadae alipotimu miaka 13 mama naye alifariki na hapa aliikuta akiuingia ulimwengu wa kuwa yatima. Licha ya kuwa na kaka na dada zake anasema kuwa aliukosa sana uwepo wa mama yake. Lynn anaeleza kuwa maisha yake yaliingia katika mazingira magumu hasa kwa kuwa baadhi ya ndugu zake walikuwa tayari wamo katika maisha yao mengine aidha kuwa katika ndoa au shughuli nyengine. ""Baada ya mama kuondoka duniani, nilikuwa naishi na dada, ila nilikuwa sina ujasiri, mara nafokewa, wajua mali ya  wazazi wangu zilikuwepo ila sikuwa na usemi kwani nilikuwa binti mdogo, yale maneno mabaya yalinisukuma nje ya mazingira ya kwetu,"" anakumbuka Lynn. Lynn aliamua kutoroka nyumbani kwao na kuanza kuishi pekee yake, yaani kujilea. ""Nilianza kupanga nyumba, nikawa naishi maisha yangu pekee yangu, mara nyingi sikuwa na hela na nikaamua sitaki kuomba chochote, kule kukaa pekee yangu kulinikomoza , sio kwamba nilikuwa sina kwa kwenda ila nilichagua maisha hayo,"" anakumbuka Lynn. Mwanadada huyu anasema haikuwa kawaida kwa msichana wa umri mdogo kama wake kuishi pekee yake na kulikuwa na ugumu, ila anasema kuwa aling'ang'ana. Alifanya biashara ndogo ili kujikimu, akianza na kuuza viatu na mapochi. Wakati anashiriki video ya kwanza ya 'Kwetu' ya msanii Rayvanny alipata umaarufu wa kiasi chake, wakati huo alikuwa na miaka 18, anakiri alikutana na mwanamume mmoja na wakaanza urafiki wa kimapenzi, ni mwanamume aliyemchumbia na hata kutoa mahari kule kwao nyumbani. Kipindi hicho aligundua alikuwa ameshika ujauzito, na alikuwa tayari anaishi kwa mchumba wake. Lynn anasema kuwa haikuchukua muda kwao kuanza mikwaruzano katika uhusiano wao, anasema kuwa mahusiano yanayoleta watu wawili wenye umri mdogo pamoja hautakosa hali kama hiyo. Mwanadada huyu anasema wakati wanakosana, mimba yeke iliharibika. Kwa maoni yake nimuhimu, aendelee kujitafutia maisha mazuri kwa mana awe na mali na pesa zake  kwa kuwa anamawazo ya kuwa baadhi ya wanaume hubadilika baada ya kuingia kwenye ndoa au mahusiano ya kimapenzi, yeye hataki kujipatakujikuta kwenye pandashuka ya kukosa chochote maishani mwake . Kuhusu haya ya mahusiano anadai kuwa amekuwa mahusiano ya kimapnezi  na wasanii tajika, lakini kwa sasa anajipatia muda akomae na ajijue kabla ya kuanza mahusiano mengine. Ni wimbo kuhusu maisha yake- wimbo huu ujulikanao kama 'Maneno' unazungumzia hasa shida na magumu ambayo ameyapitia kama yatıma. Wimbo wenyewe Lynn anasema kuwa aliuimba ili kuhimiza wasichana wasikate tamaa licha ya ugumu wa maisha ambao unawakabili. Official Lynn anadokeza kuwa mtazamo wa baadhi ya watu unaeza kuwa amefanikiwa, kutokana na kutizama shughuli zake kaaika mitandao ya kijamii hasa Instagram, ila hali sivyo na ndio sabubu kuwa wimbo huu ni wa maana kwake kwani unaeleza bayana maisha yake halisi ""Yule mama ambae anauza nazi, ifikapo jioni atakuwa amepata faida, kwa hiyo huwezi kukaa hivi hivi bila kufanya chochote na utarajie mafanikio. Licha ya kwamba utamuomba Mwenyezi Mungu kwa mafanikio maombi hayo hayawezi kutimia hadi uwe na malengo na ujishughulishe kila siku. Huo ndio upeo wangu ""anasema Lynn."
entertainment	Utata juu kukamatwa kwa 'shujaa' wa filamu ya mauaji ya Rwanda.	"Baada ya Paul Rusesabagina kuonyeshwa mbele ya waandishi wa habari na maafisa wa upelelezi wa serikali ya Rwanda (RIB) sasa familia yake inasema  kuwa alikuwa safarini Dubai wakidai kuwa alitekwa nyara. Akizungumza na BBC mtoto wa kike wa Bwana Rusesabagina -Anaïse Kanimba alisema :''alitekwa nyara alipokuwa safarini Dubai "", katika Muungano wa nchi za  kiarabu (UAE).'' ""Alifika Jumanne, ndio mara ya mwisho tulipozungumza nae akituambia kuwa amefika salama, hatukumsikia tena hadi tulipoona kuwa amekamatwa na utawala wa Rwanda. ""Hatujui alifikaje huko na kilichotokea, ndio maana tunafikiria kuwa alitekwa kwasababu asingeenda Rwanda kwa hiari yake."" Anaishi uhamishoni  Marekani na ni raia wa ubelgiji , aliongeza. ""Kwahiyo tungependa  nchi hizi mbili zitusaidie kumrudisha nyumbani. ""Mashitaka wanayomshitaki hayana msingi ,"" Bi Kanimba aliongeza katika mahojiano na kipindi cha  BBC Newsday Bwana  Rusesabagina, 66, ni mkosoaji mkubwa wa rais Paul Kagame. Unachosema Muungano wa kisiasa unaoongozwa na Rusesabagina Waziri Mkuu wa zamani wa Rwanda Faustin Twagiramungu na mkosoaji mkuu wa serikali ya Kigali  ambaye ndiye msemaji wa Muungano wa vyama vya upinzani,unaoongozwa na Rusesabagina -MRCD-Ubumwe, ameiambia BBC  pia kwamba  alitekwa nyara: ""Tunafahamu  vyema kuwa alikamatwa katika miji alikotoka, hatukufahamu kuwa alikuwa amesafiri Dubai . Alikua katika matembezi yake ya kibinafsi sio kuhusu vyama vyetu hivi."" Kwa upande wa serikali ya Rwanda, inasema kwa muda mrefu  jina la Bwana Rusesabagina lilikua miongoni mwa majina yaliyopo kwenye waranti ya kimataifa, kwa ajili ya kukamatwa na kuwasilishwa katika mahakama za Rwanda. Ofisi ya Rwanda ya upelelezi (RIB) ilisema kuwa  amekamatwa kwa ushirikiano wa kimataifa. '' Rusesabagina anakabiliwa na  mashitaka kadhaa ikiwa ni pamoja na ugaidi, utekaji, kuchoma moto mali na mauaji'' , alisema kaimu msemaji wa Ofisi ya Rwanda ya upelelezi (RIB) Dkt Thierry Murangira  . Bwana Murangira aliwaambia waandishi wa habari kuwa uhalifu  anaodaiwa kuufanya aliutekeleza dhidi ya Wanyarwanda ambao hawakuwa na silaha, wasio na hatia kwenye ardhi ya Rwanda ikiwa ni pamoja na   mashambulizi yaliyotekelezwa katika wilaya ya Nyaruguru Juni  2018,  Nyungwe, na Wilaya ya Nyamagabe Disemba  2018. Waziri wa sheria na Mwanasheria Mkuu wa Rwanda , Johnston Busingye alisema kuwa kukamatwa kwa  Rusesabagina ni ujumbe wa wazi kwa yeyote anayeua au kufanya ugaidi dhidi ya Rwanda atakamatwa. ""Wale wanaoshukiwa kuua na kufanya ugaidi dhidi ya Wanyarwanda , wale wanaopanga, kudhamini kwa pesa ugaidi dhidi ya Wanyarwanda wataletwa mbele ya sheria,"" alisema. Waziri Busingye  alipongeza ushirikiano wa kimataifa na juhudi zilizofanyika katika kumkamata Bwana Rusesabagina. Paul Rusesabagina,  ni kiongozi wa muungano wa kisasa MRCD-Ubumwe  ambao Rwanda inauhusisha na mashambulio ya ugaidi yaliyowauwa  Wanyarwanda katika kituo cha polisi cha mjini Kigali. Rusesabagina alipata umaarufu baada ya kucheza filamu ya  Hollywood kwa jina Hotel Rwanda iliyotolewa mnamo mwaka 2004. Katika filamu hiyo , Paul  Rusesabagina aliangaziwa kama mtu aliyetumia ushawishi wake - na rushwa- kuwashawishi maafisa wa kijeshi kuwapa njia salama ya kuwatorosha karibu watu1,200 ambao walitafuta maficho katika Hôtel des Mille Collines, ambayo alikuwa meneja wake wakati wa mauji ya kimbari ya mwaka 1994 dhidi ya Watutsi. Baada ya filamu hiyo kutolewa Bw. Rusesabagina alitunukiwa medali ya Rais wa Marekani  ya Uhuru 2005,George Bush. Hata hivyo kundi  la manusura wa mauaji ya kimbari nchini Rwanda Ibuka lilisema kuwa alitilia chumvi jukumu lake la kuwasaidia wakimbizi kujificha hotelini katika siku 100-za mauaji ya kikatili mwaka 1994. Jina la Rusesabagina hivi karibuni lilikuwa katika kesi ya ugaidi nchini. Mahakama ilisikiliza madai kwamba kundi la waasi wa  the National Liberation Front (FLN), lilipokea msaada kutoka kwa rais wa Zambia Edgar Lungu kwasababu ya urafiki wake wa karibu na Bwana Rusesabagina. Msemaji wa Bwana Lungu alikana madai hayo katika mahojiano na BBC.  Mwaka 2011, Bwana Rusesabagina alishutumiwa kudhamini kundi  na muungano wa makundi ya ugaidi yenye silaha  na itikadi kali. Rusesabagina ni Naibu kiongozi wa muungano wa vyama vya kisasa vinavyoipinga serikari ya Kigali wenye makundi ya kijeshi  -FLN -unaoendesha harakati zake mashariki mwa Jamuhuri ya kidemokrasi ya Kongo. Mwaka 2018,  kundi la FLN  lilidai kufanya mashambulizi kwenye ardhi ya Rwanda kwenye maeneo ya msitu wa Nyungwe ambapo watu wengi waliuawa."
entertainment	Elsa Majimbo: Mchekeshaji wa Kenya apewa mkataba kukuza nembo ya fesheni ya Rihanna kwa jina Fenty	Mchekeshaji wa kula viazi Elsa majimbo ambaye alijipatia umaarufu kwa hotuba zake  katika mtandao wa twitter na Instagram tangu kuanza kwa mlipuko wa corona  amefanikiwa kuingia mkataba na nembo ya fesheni ya Rihanna kwa jina Fenty. Mchekeshaji huyo mwenye umri wa miaka 19 alisema kwamba anajivunia mkataba wake wa kukuza nembo hiyo ya Rihanna. Nembo hiyo ya Rihanna ilituma ujumbe wa  ukanda wa video katika mtandao wa twitter ambapo ilitangaza mpango huo. ''Naishukuru familia ya fenty  wamekuwa watu wazuri pamoja na Rihanna katika nembo hii'', Elsa alituma ujumbe wa twitter. Kanda zake za video alizopiga chumbani mwake mjini Nairobi zimewavutia watazamaji wengi barani Afrika . Anakula viazi huku akiwa ametegemea mto wake wakati akizungumza, kabla ya kuficha uso kwa kuvalia miwani meusi. Kanda zake za video zimevutia makumi ya maelfu ya watazamaji  katika mitandao ya kijamii. Katika maelezo yake mafupa alioandika katika mtandao wake wa YouTube  anasema kwamba anatumia simu aina ya iphone 6 kupiga video hizo. Mwezi Julai , aliambia gazeti la Uingereza The Guradian kwamba familia yake haipendi video zake lakini sasa wameanza kuzipenda polepole. Alisema kwamba katika siku za baadaye atafanya uigizaji na kusoma kidogo - ni mwandishi katika chuo kikuu cha Strathmore jijini Nairobi.
entertainment	Lisa Li: Nyota mashuhuri wa mtandaoni aliyeanikwa kwa kuishi 'maisha feki''	"Mshawishi maarufu wa mtandao nchini China ameangaziwa kwa kuishi maisha ya ""uwongo"", baada ya mwenye nyumba aliyopangisha kufichua maisha yake halisi yanayotofautiana na muonekana anaonadi mtandaoni. Kanda ya video iliosambazwa kwenye mitandao ya kijamii inaonesha nyumba ya Lisa Li - Mwanablogu maarufu aliye na mashabiki milioni  1.1  - ikiwa na uchafu uliozagaa kila sehemu- ikiwa ni pamoja na vyakula vilivyooza na kinyesi cha mbwa. Tangu kanda hiyo iliposambazwa mitandaoni Bi Li ameomba msamaha. Kwanini Bi Li ni mashuhuri? Lisa Li anafahamika China kama ""wang hong"", ama ""Mtu mashuhuri"", katika mtandao maarufu wa Sina Weibo. Akaunti yake, sawa na ya vijana wa Kichina ambao ni watu mashuhuri wa mtandaoni, inaonesha jinsi anavyopenda starehe kwa kusafiri katika maeneo ya kuvutia, kuhudhuria hafla tofauti na kula vyakula vya hali ya juu. Lakini tangu mwenye nyumba aliopanga kumuanika mtandaoni amepata umaarufu mwingine tofauti kabisa (maisha yake ya faraghani ambayo ameweka siri). Mwenye nyumba alifanya nini? Baada ya Lisa Li kupuuza simu alizompigia, mamilioni ya watumiaji wa mtandao wa kijamii wa Weibo walimtazama mwenye nyumba aliyetajwa na vyombo vya habari kama Bi Chen, akioneshana mazingira machafu ya nyumba ya Lisa. Bi Chen aliiambia Pear Video kuwa  hata wataalamu wa kufanya usafi wamekataa kusafisha nyumba hiyo na kuongeza kuwa mpangaji alikuwa anadaiwa maelfu ya yuan ambazo hajalipa kupata huduma muhimu wanazopewa wapangangaji wengine. Chen amesema hakua na budi kupiga ripoti polisi ili kukoa mali yake na kupata fedha anazoda. Lakini  Chen alipata umaarufu baada ya kuonesha ukurasa wa Weibo wa mpangaji wake kwa kituo hicho, akisema: ""Huyu ni mtu mashuhuri sana mtandaoni na anafuatiliwa na watu milioni moja."" Aliaimbia Pear Video katika mahojiano ya kipekee akisema ""mwanamke mrembo"" lakini muonekano wake ni tofauti na ""uvundo"" na uchafu uliopo nyumbani kwake. Bi Li amesemaje? Baada ya mamiliaoni ya watu kuona kanda ya video ya nyumba hiyo Bi Li alijitokeza na badala ya kutoa taarifa katika mtandao wa kijamii aliamua kukutana na mwenye nyumba ana kwa ana na kuomba msamaha. ""Nakubali nimekosea kutokana na tukio hili,"" alimwambia Bi Chen. Alinaswa katika kanda ya video akimsalimia mwenye nyumba. Alielezea sababu za kutokuwepo kwake katika mtandao maarufu wa habari -The Paper, akisema ilitokana na kazi nyingi. Pia alisema alikuwa mgonjwa na alipotoka hospitali alienda safari ya kikazi. Aliongeza kuwa hivi karibuni alipokea ujumbe mwingi katika WeChat na huenda hakuona ya mwenye nyumba. ""Sasa nitasafisha … nitapasafisha usiku huu,"" aliiambia The Paper. Mashabiki wa Bi Li wanasemaje? Kanda inayomuonesha Bi Li akizoa kinyesi cha mbwa kwa kutumia kifagio cha nyumbani imewagutusha mashabiki wake huku baadhi yao wakimkejeli mtandaoni. Zaidi ya watumiaji 60,000 wametoa maoni katika ukurasa wake, na wengi wao wamesema wataacha kumfuatilia huku wakiimuita ""feki"". Baadhi yao pia wamehoji ukweli wa mahajiano yake katika vyombo vya habari. Mashabiki wake pia wamegundua kuwa amebadilisha anuani yake katika mtandao wa kijamii na kufuta posti za awali. Hii sio mara ya kwanza visa kama hivi vinashuhudiwa nchini China. Taifa hilo limekua likiwashinikiza raia wake mashuhuri kuwajibika katika jamii. Mwezi Julai vlogger mmoja raia wa China alikejeliwa sana mitandaoni  baada ya hitilafu ya kimitambo wakati akifanya live-stream( matangazo ya moja kwa moja mtandaoni) kumuonesha kuwa mwanamke wa wa umri wa makamo tofauti na jinsi alivyojinadi mtandaoni kuwa mwanamke kijna. Baadhi ya watu mashuhuri mtandaoni walikiuka ""maadili"" wamefungwa jela kwa muda mfupi. Mwezi Oktoba mwaka 2018, Yang Kaili, kinara mashuri wa live-stream aliye na mamiliaoni ya mashabiki, alizuiliwa kwa siku tano kwa kukashifu wimbo wa taifa. Mtandao Huya wa kupeperusha matangazo ya moja kwa moja mtandaoni ulifuta tangazo hilo na kumpiga marufuku,ukisema kuwa mitandao ya kurusha matangazo yanastahili kuzingatia sheria kikamilifu."
entertainment	Dj Babymama ni msichana wa kwanza wa kizanzibari anayepiga muziki	Aisha Bakari Mohamed maarufu kama DJ Babymama ni msichana wa kwanza wa kizanzibari anaefanya shughuli za kupiga muziki katika maeneo mbalimbali (DJ). Huvalia mavazi ya kujistiri ikiwemo hijab wakati wa kazi zake, na kupiga muziki katika maeneo ya starehe kama vilabu na migahawa. Hijab ni vazi la wanawake wa Kiislam ambalo hutumia kujifunika maeneo ya mwili ama kujistiri, Aisha hutumia vazi hilo hata akiwa katika kazi zake, ikiwemo kupiga muziki kwenye vilabu vya burudani. Unaweza kupata taarifa zaidi kwa kusoma Dj Babymama: 'Naheshimu dini yangu na kufanya kazi ninayoipenda'
entertainment	Tanzania yaongoza katika nyimbo kumi bora za Afrika Mashariki 2019	Sekta ya sanaa ya muziki imeshuhudia mabadiliko makubwa mwaka 2019. Mojawapo ya taarifa kubwa mwaka huu ikiwa msanii Harmonize kujitosa nje ya kundi la Wasafi na mtindo mpya wa Gengetone kutetemesha sana nchini Kenya. Licha ya yote hayo, wasanii tajika wa mataifa ya Afrika Mashariki na Kati wamejitahidi kuwatumbuiza mashabiki kwa ngoma moto moto. Lakini ni nyimbo zipi ambazo zilitetemesha sana chati za muziki mwaka huu? Mwenzetu Roncliffe Odit anatathmini nyimbo 10, ambazo kwa mtizamo wake, ndio zilikuwa kubwa zaidi mwaka huu wa 2019… Vilio vya uuuuwwwwwwi, vya kundi la Sailors kutoka Kenya vinafungua chati yangu katika nafasi ya kumi. Vijana hawa kutoka mtaa wa mabanda wa Kayole jijini Nairobi wamebadili sera ya muziki wa kizazi kipya. Wimbo wao 'Wamlambez' ni kama wimbo wa taifa, na kupelekea kuzaliwa kwa mdundo mpya wa Gengetone nchini Kenya, Wamlambez.... Katika nafasi ya tisa, naiweka Halleluyah ushirikiano wa Willy Paul na binti mrembo, malkia wa Bongo Flava, Nandy. Utamu wa ajabu katika wimbo huu ambao hujui uuweke katika jedwali la nyimbo za injili ama za burudani tu. Lakini ukweli ni kwamba weledi wa Willy Pozee katika kucheza na mistari hauna mfano wake. Kisha ukiongeza umaridadi wa sauti ya Nandy, ah, acha nisiseme sana, Halleluyah... Katika nafasi ya nane, Never Give Up yake Harmonize akizungumzia maisha yake ya shida ya zama za kale, kabla awe msanii tajika. Huu ulikuwa wimbo wake wa mwisho ulionoga sana kabla ya kuihama lebo ya Wasafi na kuunda lebo yake mwenyewe ya Konde Gang. Ama kwa kweli, Never Give Up... Turejee tena Kenya katika nafasi ya saba, Extravaganza ya Sauti Sol wakishikiana na Bensoul, Nviiri the Storyteller, Crystal Asige na kundi la Kaskazini, wote hao ni wasanii walio chini ya lebo yao ya mpya Sol Generation. Mchanganyiko wa sauti tamu, na mpigo wa ajabu wa ala za muziki katika wimbo huu unakupatia utamu wa kipekee, yaani Extravaganza. Nafasi ya sita nitaipa Mshumaa yake Ali kiba. Wimbo huu aliuachia mwezi mmoja tu uliopita. Ndio wimbo wake wa peke yake wa hivi karibuni zaidi, baada ya kufanya collabo kadhaa za kuwajulisha wasanii waliosajiliwa na lebo yake ya Kings Music Records. Mshumaa ni wimbo ambao unaturudishia kumbu kumbu za King Kiba kama tunavyomfahamu. Melody tamu na mistari yenye uzito, weee, washa Mshumaa... Nafasi ya tano inasalia Tanzania, na wimbo Tamu wake Mbosso Khan, msanii wa kundi la Wasafi. Sina mengi ya kusema kumhusu Mbosso, ila huyu kijana kabarikiwa mistari ilioiva, sauti tamu, na ushairi wa hali ya juu. Ama kwa kweli ni Tamu. Katika nafasi ya nne nasalia ndani ya kundi la Wasafi na wimbo mpya wa Rayvanny I Love You. Msanii huyu wa kundi la Wasafi amecheza na mistari, na kuachia melody safi sana iliyojaa mashairi ya kipekee. Mdundo wa pole pole unaenda kinyume sana na Rayvanny wa kitambo tuliyemjua  kwa kufokafoka na midundo sawia na hip hop. Hata mimi nakwambia msomaji I Love You... Sasa tugeukie nyimbo tatu ambazo ndizo kubwa zaidi Afrika Mashariki na Kati. Nafasi ya tatu inakwenda Uganda kwa wimbo Parte After Parte wake Big Tril. Nilipouskiza mara ya kwanza, wimbo huu ulisikika kama mchezo tu. Lakini miezi minne tangu kuachiwa kwake, umekuwa wimbo mkubwa zaidi ya ulivyotarajika. Mdundo wake wa club ukichanganya na hisia za sherehe zinazoambatana na wimbo huo zimefanyiza mchanganyiko ambao kila mtu anaucheza sasa. Parte After Parte... Wimbo namba mbili Afrika Mashariki na Kati ni wake gwiji wa muziki wa Bongo Flava Diamond Platinumz, Inama, ambao amemshirikisha Fally Ipupa. Wimbo huu uliachiwa Juni mwaka huu. Mdundo wake wa densi na video safi ya wacheza densi wa Wasafi wakiongozwa na Mose Iyobo unaifanya ngoma hii kupendeza na kuandaa burudani safi sana. Yaani usiseme sana, wewe Inama... Na hatimaye wimbo namba moja, wimbo mkubwa zaidi Afrika Mashariki na Kati... Yope Remix ni wimbo wa msanii mkongomani Innocent Balume almaarufu Innoss B, ambaye ni muimbaji na dansa kutoka Goma, mashariki mwa Jamuhuri ya Kidemokrasia ya Congo. Katika remix ya wimbo wake Yope, Innoss B amemshirikisha Diamond na kuleta utamu wa mdundo wa DRC wa kusakata kiuno na melody tamu ya Bongo Flava. Miezi mitatu tu tangu kuachiwa kwa wimbo huo, umetazamwa zaidi ya mara milioni 41 katika mtandao wa Youtube. Yope Remix ndio chaguo langu...
entertainment	Sarah Baartman: Mfahamu Mwanamke mweusi kutoka Afrika Kusini aliyesafirishwa Ulaya kwa maonesho	"Karne mbili zilizopita  Sarah Baartman alifariki baada ya kuishi akifanya   ""maonyesho ya vituko "". Sasa tetesi kwamba kuna uwezekano wa kutengenezwa kwa filamu ya Hollywood  inayohusu maisha ya  Baartman zimeibua utata. Sarah Baartman alifariki dunia tarehe 29 Disemba 1815,  lakini maonyesho yake yakaendelea Ubongo wake, mifupa, na viungo vyake vya uzazi viliendelea kuoneshwa  katika jumba la makumbusho ya Paris hadi mwaka  1974. Masalia yake hayakuwahi kuhamishwa na kuzikwa mpaka ilipofika mwaka 2002. Aliletwa Ulaya kwa njia za madai ya uongo na daktari Muingereza  , akiitwa kwa jina la jukwani ""Hottentot Venus"", ambapo alioneshwa katika kumbi za ""maonyesho ya vituko"" mbali mbali katika miji ya London na Paris, huku umati wa watu ukialikwa kuyaangalia makalio yake makubwa. Lakini sasa anaangaliwa na wengi kama kielelezo cha  unyonyaji wa kikoloni na ubaguzi wa rangi, kejeli na utumiwaji wa watu weusi kama vyombo. Taarifa kwamba Beyonce anapanga kuandika na kucheza katika filamu kuhusu Baartman zilikanushwa na wawakilishi wa mwanamuziki huyo. Lakini minong'ono ilikuwa tayari imesababisha hofu ya kutosha. Jean Burgess, chifu kutoka kikundi cha Khoikhoi ambacho ndicho alichotoka  Baartman , alidai kuwa  Beyonce alikosa ""utu wa kimsingi wa binadamu kuweza kuwa na thamani ya kuandika hadithi ya Sarah, mbali na kucheza filamu kama Sarah "". Lakini  Jack Devnarain,  mwenyekiti wa Shirikisho la wachezaji filamu wa Afrika Kusini  alisema kuwa watengenezaji wa filamu walikuwa na ''haki ya kuelezea hadithi za watu unaopata kuwa wanavutia na hilo ndio tunapaswa kuwa waangalifu na hilo"". Hata katika kukanusha kuhusika katika filamu, alisema mwakilishi wa  Beyonce   : ""Hii ni hadithi muhimu ambayo inaweza kuelezewa."" Maisha ya Baartman yalikuwa ni moja ya maisha magumu sana. Inadhaniwa kuwa alizaliwa katika jimbo la Afrika Kusini la  Eastern Cape mwaka 1789, mama yake alifariki dunia alipokuwa na umri wa miaka miwili na baba yake, mfugaji, alifariki alipokuwa katika  umri wa kubalehe. Aliingia katika utoaji wa huduma za nyumbani mjini   Cape Town baada ya mkoloni Mholanzi kumuua mwenza wake, ambaye alikuwa tayari amezaa naye mtoto ambaye alikufa. Mwezi Oktoba 1810, ingawa hakuwa amesoma, Baartman alidai kuwa alisaini mkataba na daktari wa upasuaji wa meli ya Uingereza William Dunlop na mjasiriamali chotara Hendrik Cesars, ambaye alimfanyia kazi kama kijakazi, akisema alisafiri kwenda Uingereza kushiriki katika maonyesho. Haya yalimfanya asababishe mvuto wakati alipokuwa akifanya onyesho katika eneo la Piccadilly Circus jijini London baada ya kuwasili. ""Unapaswa kukumbuka hilo, wakati ule ,ilikuwa ni kitu kilichokuwa kwenye fasheni na kupendwa kwa wanawake kuwa na makalio makubwa, kwa hiyo watu wengi walimuonea wivu kwa kile alichokuwa nacho cha asili yake, bila kuongezea umbo lake ,"" anasema Rachel Holmes, mwandishi wa kitabu cha  maisha na kifo cha Bi Baartman-The Hottentot Venus: The Life and Death of Saartjie Baartman. Jukwaani alivaa nguo ya kubana mwili wake ( skin-tight) yenye rangi, pamoja na shanga na manyoya na alikuwa akivuta tumbaku. Wateja matajiri walikuwa wanalipa pesa zao kwa ajili ya kuburudishwa kibinafsi majumbani mwao, huku wageni wakiruhusiwa kumgusa. Kuwasili kwake nchini Uingereza kulitokea wakati kukiwa na tetesi juu ya iwapo   Lord Grenville na muungano wake  Whigs - wanaofahamika kama  ""makalio mapana"" kwasababu ya ukubwa wa nyuma wa Grenville- wangejaribu kuiteka serikali . Hii ilikuwa ni zawadi kwa wachoraji wa vibonzo. Katuni moja, iliyokuwa na kichwa cha habari-A Pair of Broad Bottoms, iliwaonesha   Grenville na Baartman wakiwa wamesimama mmoja nyuma ya mwingine, huku mtu mwingine akipima ukubwa wa makalio yao. Mapromota wa Baartman walimpatia jina la bandia ""Hottentot Venus"", huku ""hottentot"" - sasa ikionekana kama  udhalilishaji- wakati ule likitumiwa na Waholanzi kuelezea makundi ya Khoikhoi na San, ambao kwa pamoja huunda jamii ya watu wanaofahamika kama Khoisan. Himaya ya Uingereza ilikuwa imezuia biashara ya utumwa katika mwaka 1807, lakini sio utumwa wenyewe. Hata hivyo, wanaharakati walishtushwa na jinsi Baartman alivyotumikishwa London. Waajiri wake walishitakiwa kwa kumshikilia Baartman kinyume na matakwa yake, lakini hawakuhukumiwa, huku Baartman mwenyewe akitoa ushahidi uliowatetea. ""Swali linasalia-je  Baartman alilazimishwa, kama wanaharakati wa haki za binadamu wanavyodai, au alikuwa katika maonyesho hayo kwa hiari?"" anasema Christer Petley, mwalimu wa historia katika Chuo kikuu cha Southampton . ""Iwapo alilazimishwa, lazima alihisi kutishwa kuelezea ukweli katika mahakama. Hatutajua hilo kamwe. Baada ya kesi, onyesho la Baartman taratibu lilianza kupoteza umaarufu wake miongoni mwa watazamaji katika jiji kuu la London na akaenda katika maonyesho katika maeneo mengine ya Uingereza na  Ireland. Alikuwa mtu maarufu sana, akinywa kahawa katika mgahawa wa Cafe de Paris na  kuhudhuria sherehe za kijamii. Cesars alirejea Afrika Kusini  Baartman akawa muonyeshaji mwenye ""tabia ya kinyama"", akiwa na jina la jukwaani - Reaux. Alikunywa pombe kali, kuvuta sigara nzito na , kulingana Holmes, alikuwa ""huenda kahaba"" wake. Baartman akikubali kufanyiwa utafiti na kuchorwa na kikundi cha wanasayansi na wasanii lakini alikataa kuonekana akiwa uchi wa mnyama mbele yao, akidai kuwa hilo lingekuwa chini ya heshima na  utu wake   - hakuwahi kufanya hili katika maonyesho yake mengine. Kipindi hiki kilikuwa mwanzo wa utafiti wa kile ambacho kinafahamika kama ""sayansi ya rangi "", anasema Holmes. Baartman alifariki akiwa na umri wa miaka 26. Sababu ya kifo chake ilielezewa kama  ""majeraha na ugonjwa wa kulipuka"". Ilisemekana kuwa hilo lilitokana na  maradhi ya kifua, kaswende au ulevi. Georges Cuvier, ambaye alicheza densi na Baartman katika moja ya sherehe zilizofanyika katika  Reaux nchini Ufaransa, alitengeneza kadi iliyoonesha umbile la mwili wake  kabla ya kuichana. Alitunza mifupa yake na kuchukua ubongo wake na sehemu zake za siri, na kuziweka katika birauli na kuiweka kwenye jumba la maonyesho ya binadamu la Paris . Mabaki ya mwili wake yalioneshwa kwenye jumba hilo hadi mwaka 1974, kitu ambacho  Holmes anakielezea kama  ""cha kutisha"" Baada ya kuchaguliwa kwake aliyekuwa rais wa Afrika Kusini 1994 , Nelson Mandela aliomba kuhamishwa kwa mabaki ya mwili wa Baartman na sanamu yake   . Serikali ya Ufaransa hatimaye ilikubali na mwezi Machi mwaka 2002 mabaki hayo yakapelekwa Afrika Kusini. Mwezi Agosti mwaka huo, mabaki yake yalizikwa katika eneo la Hankey, katika jimbo la Eastern Cape province, miaka 192  baada ya Baartman kuondoka akielekea Ulaya."
entertainment	Kipindi cha televisheni kutafuta wapenzi kilivyogeuka burudani	Mchezo wa kwenye televisheni wa kukutana kwa wapenzi uekuwa aina ya burudani kwa watazamaji kwa miongo mingi. Lakini hivi karibuni, Televisheni imechukua kipindi hiki na kutengeneza vipindi kama Love Islands na First Dates. Na sasa michezo hiyo imeelekea kwenye mitandao ambapo kila mmoja anaweza kushiriki
entertainment	Habari katika picha: Baadhi ya picha bora zilizopigwa barani Afrika	Pictures from AFP, EPA and Reuters.
health	Saratani: 'Nilikusihi unieleze dhamira yako'	Othelia Maimane, raia wa Afrika kusini ni mama wa watoto wawili  na amekuwa akipokea matibabu ya saratani ya matiti anayougua. Je ugonjwa huo umeyaathiri vipi maisha yake? Amezungumza na Mwandishi wa BBC David Wafula. Video: Anne Okumu
health	Coronavirus: Watanzania na Wakenya washinikiza serikali zao kutangaza 'lockdown'?	"Baadhi ya raia wa Tanzania na Kenya wamekua wakizitaka serikali zao zitangaze amri ya watu kukaa nyumbani ili kudhibiti maambukizi ya coronavirus. Lakini je marufuku hii ya ''lockown'' ina maana gani? Nchini nyingi duniani zimelazimika kuweka amri ya kutokuwepo na mikusanyiko baina ya watu ''lockdown'', ili kudhibiti maambukizi zaidi ya virusi vya corona yaliyowapata karibu watu 250,000 kote duniani na kusababisha vifo 9,900. Amri ya kukaa nyumbani ''lockdown'' imekua ikiwekwa na nchi mbali mbali zilizokumbwa na mlipuko wa coronavirus duniani  kwa kiwango tofauti  kulingana na kiwango  na mlipuko na kasi ya kusambaa kwa virus katika nchi husika. ''Lockdown'' imewafanya watu kubadili mtindo wao mzima wa maisha ili kuzingatia sheria. Swali ni je Watanzania na Wakenya watarajie nini iwapo serikali zao zitatangaza ''lockdown? Kuna aina mbili za ''lockdown' Moja ikiwa ni amri kamili ya kukaa nyumbani ikimaanisha kuwa watu hawaruhusiwi kabisa kutoka majumbani mwao na nyingine ikiwa ni ile ambayo sio kamili ambapo baadhi ya shughuli za umma na matembezi ya watu hudhibitiwa kwa kiwango fulani. Kwa mfano tarehe 23 Januari  wakati Uchina ilipoweka amri kamili ya kukaa nyumbani  dhidi ya wakazi wa jiji la Wuhan, lenye watu milioni 11, ambako virusi vya  Covid-19  inadhaniwa kuanzia  ilikua ni amri yamili ya kukaa nyumbani. Amri hiyo iliwataka wakazi wa jiji hilo kutosafiri kuingia ama kutoka nje ya jiji hilo, hata wale waliokua na sababu za kimatibabu au kwa sababu za kibinadamu. Ndani ya jiji, usafiri wa umma ulizuiwa magari ya kibinafsi yalizuiwa kuendeshwa barabarani mara nyingi, isipokua pale yanapokua sehemu ya kampeni ya vita dhidi ya virusi  vya corona. Italia pia ilitangaza Amri kamili ya watu kukaa nyumbani baada ya kuwa na kasi ya maambukizi ya coronavoirus nyuma ya imekuwa ikifuata nyuma ya Uchina kwa kuwa na idadi kubwa ya maambukizi ya coronavirus ikiwa na vifo 1,284 huku 4,440  wakiambukia virusi hiy, kulingana na data za Chuo Kikuu cha Hopkins. ''Lockdown'' ilianza kutekelezwa kwa mara ya kwanza kaskazini mwa nchi, kabla kutekelezwa kitaifa, na serikali imewataka watu milioni 60 wa Italia kubakia majumbani mwao pale inapowezekana. Ufaransa, Pia imetangaza amri kamili ya kukaa nyumbanina. Kulingana na amri hiyo raia wanaotoka majumbani mwao lazima wabebe waraka unaoelezea ni kwa nini, huku nchi hiyo ikiwa imeweka faini ya €135 ($150; £123) kwa yeyote atakayekiuka amri ya kutoka bila sababu. Rais Emmanuel Macron awali aliwaamuru watu kubaki majumbani mwao na waende nje tu pale wanapoenda kufanya majukumu muhimu. Bwana Macron alisema: ""Tuko vitani... hatupambani na jingine lolote lile wala nchi yetu wenyewe. Lakini adui yuko hapa, haonekani, hawezi kuguswa ... na anasonga mbele."" Uingereza imetangaza haijatangaza ''Lockdown'' kamili licha ya kwamba imerekodi , vifo vya watu 71, lakini watu wamekua wakiambiwa waepuke matangamano ya kijamii, watu kufanyakazi nyumbani ikiwa wanaweza na kuepuka safari za kigeni zisizo muhimu. Waziri Mkuu Boris Johnson Jumatatu aliwataka watu waepuke kwenda kwenye maeneo kama vile baa, vilabu vya pombe na migahawa. Amri kamili ya hivi karibuni ya kukaa nyumbani imetolewa Alhamisi  katika Jimbo la Californianchini Marekani, wakazi wake wakiagizwa ""kukaa nyumbani"" au ''lockdown'' huku likijaribu kudhibiti maambukizi ya coronavirus, yanayoongezeka mara dufu kila baada ya siku nne. Amri itawaruhusu wakazi kuondoka majumbani mwao kununua mahitaji ya nyumbani au dawa, au pale wanapotembeza na mbwa au wanapofanya mazoezi ya mwili, lakini itawataka kuacha mikusanyika ya watu. Pia italazimisha biashara ambazo sio za lazima kufungwa, huku ikiwaruusu wengine wanaofanya biashara za vyakula na mahitaji na bidhaa nyingine muhimu za nyumbani, maduka ya dawa, benki na vituo vya mafuta ya petroli kuendelea kufunguliwa. Amri yake itawaruhusu wakazi kuondoka majumbani mwao kununua mahitaji ya nyumbani au dawa, au pale wanapotembeza mbwa au wanapofanya mazoezi ya mwili, lakini itawataka kuacha mikusanyika ya watu. Itawalazimisha biashara ambazo zinaonekana si za lazima kufungwa, huku ikiwaruhusu wengine wanaofanya biashara za vyakula na mahitaji na bidhaa nyingine muhimu za nyumbani, maduka ya dawa, benki na vituo vya mafuta ya petroli kuendelea kufunguliwa. Awali alikadiria kuwa zaidi ya watu milioni 40  katika jimbo lake wanaweza kupata maambukizi ya virusi vya Covid-19 katika miezi miwili ijayo. Virusi vya corona tayari vimewaua watu 205 nchini Marekani huku watu 14,000 wakipata maambukizi, kwa mujibu wa Chuo Kikuu cha Hopkins. Ujerumani haijatangaza '' Lockdown''ambayo ina zaidi ya visa zaidi ya 6,000 na vifo 13, imezuia ibada za kidini na ikawambia watu wafute safari zao za ndani na nje ya nchi yao au safari za mapumziko y za kitalii. Hata hivyo serikali  imeweka masharti yanayowazuwia raia kukusanyika katika  maeneo kama baa, burudani, hifadhi za wanyama na pia viwanja vya michezo vimefungwa. Shule pia zimefungwa na inatafakari uwezekano wa  kuweka ''lockdown''. Je nchi za Afrika Mashariki zinaweza kuwa chini ya ''lockdown''? Ukweli ni kwamba nchi za Afrika Mashariki zimepata hivi karibuni  visa vya maambukizi ya virusi vya corona ikilinganishwa na maeneo  mengine ya dunia na idadi ya maambukizi bado ni ya kiwango cha chini, hali inayoyazuwia mataifa hayo kuchukua hatia ya kutoa amri ya kukaa nyumbani ''lockdown'' Hata hivyo kasi ya kuenea kwa maambukizi ya coronavirus imewatia hofu  baadhi ya raia wa Tanzania na Kenya na kupitia mitandao ya kijamii wamezitaka serikali zao kuchukua hatua itakayowaamuru watu ''kukaa ndani'' kama njia wanayoiona kuwa ndiyo inayofaa ya kudhibiti maambukizi ya virus. Nchi za Afrika mashariki hazijatangaza ''lockdown''  kukabiliana na janga la coronavirus: Kile kilichofanywa na mataifa kama Tanzania, Kenya, Uganda, na Rwanda katika kukabiliana na maambukizi ya virusi vya corona ni kutolewa kwa maagizo au melekezo kwa raia. Tanzania yenye visa vitano kwa sasa,  baada ya kutangaza kisa chake cha kwanza cha maambukizi  ya coronavirus kwa mfano mfano iliwaagiza  Watanzania kuzingatia kanuni ya 46 ya sheria ya afya ya jami na Waziri wa Afya ummy Mwalimu akatoa maelekezo yafuatayo: Katika hatua ya hivi punde ya kukabiliana na mlipuko wa coronavirus Serikali imetangaza kupiga marufuku kuwatembelea wafungwa...Tanzania yathibitisha kuwa na kisa cha kwanza cha corona Kwa upande wa Kenya ambayo sasa ina visa saba vya coronavirus hali si tofauti  na Tanzania kwani baada ya  ilipopata kisa coronavirus Wakenya walipewa maagizo,  na katika jitihada za kudhibiti rais Uhuru Kenyatta akatoa maagizo mkiwemo akawaambia: Waziri wa Afya rikali ya Rwanda imetangaza kuchukua hatua kadhaa za dharura kukabiliana na janga la coronavirus, saa kadhaa baada ya kutangaza kwamba raia mmoja wa India aliyewasili nchini humo Machi 8, kuwa na virusi vya corona. Nchi hiyo ambayo imekua na idadi kubwa zaidi ya maambukizi ya coronavirus katika Afrika mashariki kwa kiwango cha watu 11 imetoa maagizo kwa umma wa wanyarwanda  mkiwemo: Uganda haijapata kisa chochote cha virus Licha ya kwamba bado haijaripoti kisa chochote cha maambukizi ya coronavirus Uganda imechukua hatua za kudhibiti maambukizi ya corona huku serikali ikitoa maagizo kwa raia inayoamini yatasaidia kudhibiti maambukizi ya virusi. Serikali ya Uganda iliweka sera ya  karantini ya lazima kwa wasafiri wanaowasili nchini humo kutoka mataifa 16 yaliyo katika 'hatari zaidi' ili kuzuia kusambaa kwa virusi vya Corona. Uingereza, Marekani na nchi kadhaa za Ulaya ni miongoni mwa mataifa yatakayoathiriwa na sera hiyo mpya ya usafiri nchini Uganda. Awali serikali  pia ilisema wasafiri wanaowasili katika uwanja wa kimataifa wa Entebbe watakuwa wakipuliziwa dawa. Ni dhahiri kwamba visa vya coronavirus katika mataifa ya Afrika mashariki ni ndogo, ikilinganishwa na maeneo mengine ya dunia. Licha ya kasi ya maambukizi kuangaliwa na baadhi ya  wana Afrika Mshariki kuwa ni  ya kutisha, huenda wakasubiri kwa muda kwa mataifa yao  kutangaza amri ya kukaa nyumbani au''lockdown''"
health	Luciana Campagnoli: Afariki kutokana na saratani baada ya kupona corona	Madaktari walisitisha tiba ya saratani ya Bi Luciana Campagnoli wakati alipoambukizwa virusi vya Covid-19. Luciana alipona lakini madaktari hawakuwa na muda wa kuanzisha upya tiba hiyo kabla ya saratani kumuua.
health	Mwanamke mwenye HIV apona bila kutumia dawa	"Mwanamke kutoka nchini Argentina anaonekana kupona kutokana na virusi vya ukimwi bila ya kutumia madawa au kupata matibabu - kikiwa ndicho kisa cha pili cha aina hiyo  kuwahi kutokea duniani.  Madaktari wanaamini kuwa mfumo wa kinga ya mwili wa mgonjwa huyo ulisafisha kirusi hicho.  Vipimo kwa zaidi ya seli zake bilioni moja viligundua kuwa hakukuwa na dalili zozote za maambukizi.  Iwapo mfumo huu utatumiwa unaweza kugundua  njia ya kumaliza au kutibu virusi vya HIV, kulingana na wataalamu.  Matokeo hayo ni thibitisho zaidi kuwa watu wachache wanazaliwa wakiwa na kinga dhidi ya HIV. Wengine wana jeni zinazozuia maambukizi.  Wengine - akiwemo mgonjwa wa Esperanza ambaye hataki kutajwa jina - wanaonekana  kuambukizwa lakini baadaye wanatokomeza kirusi hicho.  Lakini watu wengi walio na HIV wanahitaji  dawa za kupunguza makali ya kirusi hicho ya (ART)  Na iwapo wataacha  kutumia dawa hizi, kirusi hicho kinaweza kuamka tena na kusababisha matatizo  tena.  Miaka ya hivi karibuni kumekuwa na ripoti za wale wanaojulikana kama ""elite controllers"" wanaoweza kondoa  kirusi hicho  bila ya msaada wa dawa.  Adam Castillejo, kutoka London aliacha kunywa dawa za kila siku za HIV baada ya kupata matibabu ya saratani, ugonjwa ambao pia alikuwa nao.  Seli zilizokuwa na HIV zilitokomezwa wakati akipata matibabu ya saratani.    Lakini mgonjwa wa Esperanza hakuwa na HIV iliyotambuliwa kwa zaidi ya miaka nane.  Loreen Willenberg, kutoka San Francisco pia anaoneka kupona kutokana na virusi vya HIV kwa njia ya kinga yake ya mwili  Ni hii inatoa matumaini kwa wagonjwa amboa miili yao inaweza kutibu HIV.  Mtafiti mkuu Dr Xu Yu kutoka taasisi ya Ragon ya hospitali ya Massachusetts anasema huenda kuna njia ya kuweza kuwatibu watu ambao hawana uwezo wa kufanya hivyo wenyewe.    Prof John Frater, kutoka chuo cha Oxford aliiambia BBC kuwa ni vigumu kuamua ikiwa mtu amepona kabisa kutokana na HIV.  Swali kuu ni iwapo mgonjwa amefanikiwa kupona mwenyewe au kwa njia nyingine.  ""Kinga yake ya mwili inaonyesha wazi kuwa alikuwa na kirusi hicho, kwa hivyo hakuna swali iwapo alikuwa hivyo.  Huenda kuna wagonjwa kama hao pale nje, wanaoweza kusaidia kwenye utafiti kuhusu tiba ya HIV.  Prof Sarah Filder mtaalamu wa HIV katika chuo cha Imperial mjini London anasema kazi hiyo itasaidia kuboresha tiba za kinga ya mwili ambazo  kwa sasa zinafanyiwa utafiti.  Lakini Dr Andrew Freedman, kutoka chuo cha  Cardiff  Medical School anasema  madawa ya sasa ya kutibu HIV ni mazuri na licha kuwa kutafuta matibabu zaidi ni muhimu, kuhakikisha madawa ya  ART yanafika kote duniani ndilo suala  muhimu kwa sasa."
health	Siku ya wanawake duniani: Mwanamke mwenye Watoto 19 asimulia masaibu ya kuwalea	"Je unaweza kutamani kuwalea watoto zaidi ya kumi kwa wakati mmoja? Mwanamke mmoja mwenye umri wa miaka 49 kutoka eneo la Kilifi, pwani ya Kenya amejaliwa watoto 19. Mboze Munga Chiro ana watoto 10 wa kiume na 9 wa kike. Mtoto wake wa kwanza ana miaka 32 na kitinda mimba ana miaka miwili. Amekuwa akijaliwa mtoto kila mwaka na kwa bahati nzuri watoto wake wana afya nzuri, ingawa alimpoteza mtoto mmoja wa kike. Mboze ndiye mwana pekee kwao lakini kutokana na maisha magumu ya ufukara aliyoyapitia nyumbani kwao aliamua kuolewa mapema. Alitumai kwamba akiolewa na kupata familia labda angalau  angepata mahitaji ya kimsingi kama vile chakula, nguo na upendo, vitu ambavyo hakuvipata nyumbani. Alipokuwa na miaka 17 aliolewa na mpenzi wake na kuanza maisha ya familia na haikumchukua muda mrefu kabla ndoa yao haijabarikiwa. Alijaliwa mtoto wake wa kwanza wa kiume na kila mwaka akawa anajifungua mtoto hadi akawa na watoto watano. Lakini maisha hayakuwa rahisi ya kuwalea watoto watano kwani mume wake alikuwa akifanya kazi ya vibarua kwenye mijengo, yeye naye akiajiriwa kupalilia na kulima mashamba ya watu. Kulingana na Mboze, watoto wake 3 wa kwanza alisaidiwa na wakunga wa nyumbani alipokuwa anajifungua lakini alipoendelea kujaaliwa watoto zaidi majirani walianza kumsema na kumcheka  kwa  kuwa anajifungua kila mwaka. Hapo ilimbidi aanze kujifungua bila usaidizi wa mtu yeyote. ""Nimezaa mpaka nimemaliza hata huyu wa mwisho nimejifungua peke yangu,"" anasema. Bi Mboze amesema  aliwapa majina watoto wake wawili pekee na wengine walipewa majina na mumewe. Baadhi walipewa majina ya watu waliomtembelea baada ya kujifungua na wapo wengine waliopewa majina tofauti ya watu tajika duniani kama Bruno, Bruce Lee na Sadaam. Ingawa mwanamke huyo anasema anawafahamu watoto wake wote kwa  majina yao, huwa ni changamoto kwake kukumbuka wanavyofuatana kwa kuzaliwa. ''Mimi hata sijui huyu ni mtoto wa ngapi. Mara nyingi lazima nifikirie au nihesabu mmoja baada ya mwingine, ndio nijue ni mtoto wangu wa ngapi'' ''Lakini nawapenda watoto wangu wote sawasawa''. Mboze alipokuwa amejifungua mtoto wa 18 alirudi kwa daktari kutafuta usaidizi lakini alipofanyiwa uchunguzi wa kimatibabu alikutwa na uja uzito mwingine. Hapo, aliwaomba madaktari wamsaidie kupanga uzazi. Baada ya kumpima, madaktari walimwambia: ''Mama una mayai matano''. Hapo ndipo aliamua kufunga kizazi chake na kusema hatamani mtoto wake hata mmoja awe na kizazi kama chake. Mtoto wake wa kumi na tatu ambaye ni Jesicca Munga aliye darasa la saba amesema kuzaliwa katika familia kubwa kuna changamoto zake kwani hata kupata kiamsha kinywa huwa vigumu. Hata chakula wakati mwingine hawapati na iwapo kitapatikana angalau mara moja kwa siku mara nyingi huwa hakitoshi. ''Mara nyingi kuna vurugu kwa sababu ya chakula hakitoshi, kwasababu wengine hawashibi wanataka chakula cha wengine,'' Jesicca anasema ''Kama leo tumeamka hatukupata kiamsha kinywa tukienda shule na hivi sasa ni saa saba na pia hatuna hata maji ya kunywa.'' ''Nina Imani kuwa siku moja moja tutapata chakula na baada ya masomo yangu natamani kuwa wakili ili niwajengee wazazi wangu nyumba ya kuishi,''Jesicca anasema. Jesica amesema anataka kuwa wakili  ili aweze kuisaidia  familia yake. ''Sitaki kuwa na watoto wengi natamani tu watoto  watano kwasababu ninachokipitia ni hali nhgumu'' Jesicca anasema. Na mtoto wake wa kiume Bruno Munga ambaye ni mtoto wa 11 amesema anafurahia maisha ya kuzaliwa kwenye familia kubwa kwani anasema familia yake ina amani licha ya changamoto za hapa na pale. 'Mimi sipendezewi na haya mazingira ndio maana najituma niende shule ndio nije niisaidie familia yangu,'' anasema. Bruno amesema wazazi wake wamemfundisha kutokuwa na wivu na watu, kujiepusha na ugomvi na kuwapenda wengine."
health	Siku ya Afya ya Akili Duniani 2021: Jinsi kupata msaada kunategemea ni nani na uko wapi	"Jumapili Oktoba 10, ni Siku ya Afya ya Akili Duniani, hafla ya ulimwengu ambayo inakusudia kuhamasisha jamii kuelewa juu ya hali ya afya ya akili. Kauli mbiu ya mwaka huu, iliyowekwa na Shirikisho la Afya ya Akili Dunia(WFMH), ni 'Afya ya Akili katika Ulimwengu Usio na Usawa'. Kati ya asilimia  75 na 95 ya watu wanaokabiliwa na matatizo ya afya ya kiakili katika nchi zenye mapato ya chini na zile za mapato ya wastani hawawezi kupata huduma kabisa, kulingana na WFMH. Hata hivyo, baadhi ya waathiriwa ambao wanaishi katika  nchi tajiri pia wanatatizika kupata huduma ya afya wanayohitaji. BBC imezungumza na mama wa mwathiriwa, mtoa huduma na mtaalamu wa magonjwa ya akili kutoka nchi tofauti kufahamu kwa nini waathiriwa wanatatizika kupata msaada. Mgonjwa: 'Asipokua na kitambulisho, hapati matibabu' Mara tu baada ya kuolewa, mume wa P Thiruchelvi alianza kumnyanyasa - hata ""kumtesa"" - anasema. Thiruchelvi anasononeka akikumbuka madhila aliyopitia chini ya mume wake. Alijifungua mtoto wa kiume lakini miaka kadhaa baada ya 2009, mume wake alimtelekeza katika hali ambayo ilimfanya kupata msongo wa mawazo. Thiruchelvi na mwanawe waliachwa bila makazi, na mahitaji mengine ya kimsingi wilayani Gudalu, jimbo la Tamil Nadu kusini  mwa India. Cha kusikitisha hakuwa na nyaraka za kuthibitisha yeye ni nani. Alipoteza matumaini maishani baada ya kukosa wa kumsaidia. Nchini India, ni vigumu sana kupata huduma yoyote ya afya bila ya kuwa na kitambulisho. Sawa na wengine wengi, Thiruchelvi hakua na nyaraka ya kuthibitisha utambulisho na hakua na mahali maalum anapoishi , kumaaninisha hakuwa na uwezekano wa kupata kadi. Bila ya kuwa na uwezo wa kupata matibabu katika hospitali za umma, hali ya afya ya akili ya Thirucheli ilizorota. ""Si kujua mahali paa kwenda aula kufanya. Niliingwa na mawazo ya kujitoa uhai,"" anasem. Thiruchelvi alifanikiwa kufika makao makuu ya jimbo lake, Chennai, ambako alipata msaada kutoka kwa shirika la Banyan. Wakati huo, Banyan ilikuwa inaendesha mradi unaowaangazia watu wasiokuwa na makazi. Mambo yalibadilika kwa Thiruchelvi na mwanawe baada ya kupatana na shirika hilo - alipewa makazi ya muda katika hoteli moja na kuanza kupokea matibabu. Leo, anajitegemea na kuwasiliana na familia zinazokabiliwa na changamoto za kiakili na kuziunganisha na mashirika yanayotoa huduma za afya. Pia anafanya kazi na watoto ambao wazazi wao  wanakabiliwa na matatizo ya kiakili kupata usaidizi. Mhudumu wa afya: 'Lakini ni msaada gani unaopatikana?' Mnamo mwaka wa 2014, Sunday Times ya Afrika Kusini iliripoti kuwa watu milioni 17 nchini walikuwa wakikabiliwa na msongo wa mawazo, matumizi mabaya ya dawa za kulevya, wasiwasi, na ugonjwa wa bipolar au schizophrenia. Hii ni kutokana na utafiti wa awali uliofanywa na  kitengo cha afya ya akili nchini Afrika Kusini, ambao ulibaini kuwa asilimia 30.3% ya watu wazima wanakabiliwa na aina fulani ya shida ya akili katika maisha. Hii inamaanisha kuwa ""thuluthi moja ya Waafrika Kusini wataugua ugonjwa wa akili "", kulingana na Philippa Reekie,mwanaharakati wa afya ya akili. Anasema watu walio na umri kati ya miaka 15-hadi-25 wanakabiliwa na hatarizaidi ya kuathiriwa, na visa vya kujitoa uhai vinaendelea kuongezeka kila mwaka. Lakini kuna uhaba wa wafanyikazi wa huduma ya afya ya akili, na ukosefu wa muda mrefu wa wataalam wa magonjwa ya akili. ""Hudma za afya ya jamii haina ufadhili ya kutosha,"" Reekie anasema. ""Kuna huduma chache sana kwa watoto au vijana ambao wako katika hatari zaidi."" Reekie anasema kuna ukosefu mkubwa wa wodi za magonjwa ya akili katika hospitali za umma na uhaba mbaya zaidi wa taasisi za magonjwa ya akili nchini Afrika Kusini. Tume ya Haki za Binadamu ya Afrika Kusini imeripoti juu ya usimamizi mbaya wa kifedha na upungufu wa muda mrefu wa wafanyikazi katika taasisi za afya ya akili."
health	Roe v Wade:Mashirika ya Marekani yaahidi kulipa gharama za usafiri za wafanyakazi kwa ajili ya utoaji mimba	"Makampuni makubwa ikiwa ni pamoja na Disney, JP Morgan na mmiliki wa Facebook Meta wamewaambia wafanyakazi watagharamia usafiri wa wafanyakazi kwa uavyaji mimba, huku mamilioni ya wanawake wa Marekani wakikabiliwa na vikwazo vya kufikia huduma hiyo. Inafuatia uamuzi wa kihistoria wa Mahakama ya Juu ya Marekani uliobatilisha haki ya kikatiba ya kutoa mimba. Hukumu hiyo inafungua njia kwa majimbo binafsi kupiga marufuku utaratibu huo. Makampuni mengine, kama vile Amazon, tayari yalikuwa yametangaza hatua kama hizo. Lakini tangu uamuzi huo, idadi kubwa ya makampuni yamethibitisha kwamba yatagharamia usafiri kupitia mipango yao ya bima ya afya kwa wafanyikazi wanaoondoka katika jimbo lao ili kutoa mimba. Disney ilisema iliwaambia wafanyikazi kuwa inatambua athari za uamuzi wa Mahakama ya Juu na imesalia kujitolea kuwapa ""upatikanaji kamili"" wa huduma za afya za bei nafuu, ikiwa ni pamoja na kupanga uzazi na uzazi, ""bila kujali wanaishi wapi"". Disney inaajiri takriban watu 80,000 katika hoteli yake ya mapumziko huko Florida, ambapo gavana tayari ametia saini kuwa sheria marufuku ya utoaji mimba baada ya wiki 15 za ujauzito, ambayo imepangwa kuanza tarehe 1 Julai. Kampuni kubwa ya benki JP Morgan pia aliwaambia wafanyakazi wake wa Marekani itagharamia usafiri kwa huduma za matibabu, ikiwa ni pamoja na ""utoaji mimba wa kisheria"", kulingana na memo ya wafanyikazi, ya tarehe 1 Juni na kuonekana na shirika la habari la Reuters. ""Tunaangazia afya na ustawi wa wafanyikazi wetu, na tunataka kuhakikisha ufikiaji sawa wa faida zote,"" msemaji wa benki alisema Ijumaa. Benki nyingine inayoongoza ya uwekezaji ya Marekani , Goldman Sachs, pia ilisema itagharamia gharama za usafiri kwa wafanyikazi ambao walihitaji kwenda katika jimbo lingine kutoa mimba kutoka 1 Julai, kulingana na Reuters. Kampuni ya mitandao ya kijamii ya Meta ilisema inakusudia kufidia gharama za usafiri pale inaporuhusiwa na sheria, ""kwa wafanyakazi ambao watawahitaji kupata huduma za afya nje ya jimbo"". ""Tuko katika harakati za kutathmini jinsi bora ya kufanya hivyo kutokana na utata wa kisheria unaohusika,"" msemaji aliongeza. Kampuni zingine ambazo zimedokeza zitachukua hatua kama hizo ni pamoja na mchapishaji wa Vogue Conde Nast, chapa ya jeans ya Levi Strauss, na kampuni za utangazaji za Lyft na Uber.  Lyft pia ilisema itawalinda kisheria madereva katika kesi za uavyaji mimba, huku msemaji wake akiongeza kuwa ""hakuna dereva anayepaswa kumuuliza mpanda farasi wapi wanaenda na kwa nini"". Makampuni mengine kadhaa, ikiwa ni pamoja na Amazon, tovuti ya ukaguzi ya Yelp, na kampuni kubwa ya benki Citigroup, walikuwa tayari wamesema kabla ya uamuzi wa Mahakama Kuu kwamba watawalipa wafanyakazi ambao watasafiri ili kukwepa vikwazo vya utoaji mimba wa ndani. Afisa mkuu mtendaji wa Yelp Jeremy Stoppelman alisema kwenye Twitter kwamba uamuzi wa mahakama ""unaweka afya ya wanawake hatarini"", akiongeza kuwa ""viongozi wa biashara lazima wazungumze"". Uavyaji mimba hautakuwa haramu kimara moja nchini Marekani - lakini majimbo binafsi sasa yataruhusiwa kuamua kama na jinsi ya kuruhusu utoaji mimba. Jumla ya majimbo 13 tayari yamepitisha ""sheria za vichochezi"", ambazo zitaanza kutumika baada ya Roe v Wade kupinduliwa, kuharamisha uavyaji mimba. Zaidi ya majimbo 20 yanachukua hatua kuzuia ufikiaji, kulingana na Taasisi ya Guttmacher. Kampuni zinazotoa kulipia gharama ya kusafiri hadi jimbo lingine kwa utaratibu huo huenda zikakabiliwa na upinzani kutoka kwa wanachama wa Republican wanaopinga uavyaji mimba. Wabunge wa jimbo la Texas tayari wametishia Citigroup na Lyft kwa athari za kisheria, huku mwenyekiti wa chama cha Republican Matt Rinaldi akiwataka Republican kutotumia huduma za Citi. Uavyaji mimba ni suala lenye mgawanyiko mkubwa nchini Marekani. Utafiti wa hivi majuzi wa Pew uligundua kuwa 61% ya watu wazima wanasema utoaji mimba unapaswa kuwa halali wakati wote au mara nyingi, wakati 37% wanasema inapaswa kuwa kinyume cha sheria wakati wote au mara nyingi."
health	Fahamu vyakula muhimu unavyopaswa kuwa navyo karibu kila wakati	"Kwa karne nyingi, hali ya lishe isiyofaa imedhoofisha afya za watu wengi na kuwasababishia magonjwa. Awali kulikuwa na tatizo la utapiamlo na sasa nikinyume chake na watu kunenepa kupita kiasi. Ingawa hakuna vyakula vya miujiza, umuhimu wa kula mlo kamili hauwezi kupingwa. Hili ndilo jina la moja ambayo inashughulikia mahitaji yote ya mtu binafsi ya virutubisho tofauti: wanga, protini, mafuta, madini, vitamini na maji. Wakati huohuo inatupa nishati tunayohitaji, si zaidi au kidogo. Ndani ya usawa huo, hivi karibuni  tumegundua virutubishi na vitu fulani vilivyo kwenye chakula ambavyo hufanya kazi kama kinga na kuboresha afya. Pamoja na hayo, katika Chuo Kikuu cha Valladolid (Hispania) tumechapisha hivi punde kitabu "" Vyakula 101 vya afya kuwa na nyumbani "". Kati ya mbogamboga zote, nyanya ni muhimu sana kuainishwa. Nyanya zina maji mengi i (karibu 95% ya uzito wake), kutoa kalori 20 tu kwa gramu 100. Ingawa jambo muhimu sana kuhusu nyanya ni kuwa ina vitamini na madini, hasa vitamini C (26 mg kwa gramu 100). Kama mtu akiamua kula nyanya za gramu 150 kwa siku inatosha kufikia 100% ya mahitaji ya kila siku ya vitamini hii kwa mtu mzima mwenye afya. Huwezi kuacha kutaja lycopene ambayo inazifanya nyanya kuwa tabia za rangi nyekundu na pia tikiti maji na zabibu za pinki). Zaidi ya hayo, tafiti mbalimbali zimeonesha kuwa nyanya zanatumika mara kwa mara katika mlo wetu na hupunguza hatari ya kupata magonjwa  kama ya  kongosho, mapafu na utumbo mpana. Kutoka kwa kile tunachojua hadi sasa, ni kula nyanya ambayo haijapikwa lakini bora zaidi kupitia juisi ya nyanya au mchuzi wa nyanya. Kwa kile tunachojua hadi sasa, ni kuwa ukila nyanya tunda ni bora zaidi ya zile zilizopikwa mchuzi. Kwa mboga nzuri, ina ulaji wa kalori wa chini (kalori 20 kwa gramu 100), protini na mafuta, hasa kutoa wanga na nyuzi. Chakula hiki ni muhimu na chanzo cha vitamin C , haswa kutoka kwa hoho nyekundu. Hatujasema bado lakini  vitamin C ina nguvu sana katika kutengeneza seli nyekundu, mifupa na meno. Samaki wadogo Kati ya samaki tulio nao ni samaki sadini ni kuwa moja ya samaki wenye mafuta mengi, ambayo katika miaka ya hivi karibuni imepokea umakini mkubwa kwa mchango wake wa asidi ya omega-3. Haipaswi kusahaulika kuwa matumizi ya mara kwa mara ya omega-3, samaki huyu ana na athari yenye faida kwa kukinga magonjwa. Kuhusu vitamini, samaki huyu anatoa mchango wa kuvutia wa vitamini D, E na A. Vitamini D ni muhimu sana kwa katika kuimarisha  mifupa, na vitamini A na E katika kutoa kinga. Pia wamewakilisha  mchango huo muhimu katika matumizi ya virutubisho ya nishati.Na ulaji wake wa kalsiamu ni muhimu, ndiyo, wakati unatumiwa na miiba. Tunda hili likaribia  90% ya maji na haitoi kalori nyingi. Mchango wake wa kabohaidreti ni mdogo (gramu 6 kwa 100), na asilimia ya protini na mafuta ni 0.6 gramu. Kinachotoa ni kiasi kikubwa cha nyuzinyuzi (gramu 5). Ingawa umuhimu wake wa lishe unahusiana zaidi na nguvu ya protini inayopatikana. Na sio tu kuwa ina  vitamini C nyingi (22 mg kwa 100), lakini pia ina ulinzi wa seli zenye nguvu. Nyanya zina uwezo wa kutoa kinga za mtu kujizuia au kutibu maambukizi ya mkojo. Ingawa haifahamiki kwa ulaji wake na wingi wa kalori (kalori 70 kwa gramu 100), ni chakula kingine cha kupendeza. Hutoa potasiamu (350 mg kwa gramu 100) na, kwa kiasi kidogo, chuma na magnesiamu. Matunda haya  hupunguza hatari ya magonjwa ya moyo na mishipa, kupunguza oxidation katika mishipa na kuboresha viwango vya cholesterol. Ngozi na mbegu ni muhimu kama kinga na kuzuia saratani. Kwa Wamisri na Wagiriki, ambao walitumia kama biashara ya  kujadili wa kufikia muafaka,ina sifa za wazi za lishe na afya.Kuna aina nyingi za asali kulingana na ua ambalo hupatikana na nyuki na hali ya hewa ya eneo wanamoishi. Ulaji wake wa kalori ni karibu kalori 300 kwa gramu 100 kwa gharama ya wanga, kutoa protini kidogo sana na hakuna mafuta. Asali inatumika katika majeraha au kuchoma juu juu: kwa sukari nyingi huharibu bakteria kwa osmotic lysis. Chakula hiki cha maarufu cha lishe ya Mediterania kisingeweza kukosa kwenye orodha yetu. Ushahidi wa kisayansi unaonesha kwamba hutokeza kupungua kwa kolesteroli mbaya (LDL) na ongezeko la kolesteroli nzuri (HDL) katika damu. Aidha,  vitamini E ambayo inalinda mishipa kutoka kwa cholesterol tayari iko katika damu, kuzuia arteriosclerosis. Kama bonasi iliyoongezwa, mafuta ya ziada ya mzeituni hupenya kwa urahisi kwenye chakula wakati wa kukaanga."
health	Virusi vya corona : Idadi ya watu waliokufa yapita 100,000 na hakuna dalili ya kupungua kwa mlipuko	"Brazil imerekodi zaidi ya vifo 100,000 vilivyotokana na  Covid-19, ikiwa ni idadi ya pili kwa ukubwa, huku mlipuko nchini humo ukiwa hauoneshi dalili ya kupungua. Virusi viliwauwa watu  50,000  katika kipindi cha miezi mitatu , lakini idadi hiyo iliongezeka mara dufu katika kipindi cha siku 50 pekee. Watu zaidi ya milioni tatu wamethibitishwa kupata virusi vya corona nchini humo hadi sasa. Janga bado halijafikia kilele chake lakini maduka na migahawa tayari vimefunguliwa. Rais wa Brazili Jair Bolsonaro amepuuza athari za virusi na amepinga hatua za kudhibiti maambukizi ambazo zinaweza kuathiri uchumi. Kiongozi huyo wa mrengo wa kulia, ambaye binafsi alipatwa na maambukizi ya corona, alipinga masharti yaliyowekwa na magavana wa majimbo ya kukabiliana na  Covid-19,  na mara kwa mara alijiunga umati wafuasi, wakati mwingine bila kuvaa barakoa. Wataalamu wamelalamika juu ya ukosefu wa mpango ulioratibiwa wa sertikali ya   Bolsonaro  ambapo maafisa wa nchi hiyo sasa wanaangazia jinsi ya kufungua shughuli za kiuchumi, ambazo huenda zikachochea zaidi kusambaa kwa virusi. Jinsi Brazil inavyoshughulikia mzozo wa virusi ? Wizara ya afya inaongozwa na Jenerali wa jeshi ambaye hana uzoefu katika masuala ya huduma ya afya kwa umma. Awali wawili , wote madaktari , waliacha kazi baada ya kuindwa kukubaliana na rais juu ya hatua za kukaa mbali baina ya watu na matumizi ya dawa ya  Mawaziri  hydroxychloroquine  kama tiba. Rais Bolsonaro - ambaye aliuita ugonjwa wa  Covid-19   ""mafua madojgo""  na ambaye amekuwa akikosolewa nyumbani na nje ya nchi kwa namna alivyoushughulikia mlipuko wa corona- alisema kuwa alipona maambukizi ya corona  kwa kutibiwa na dawa ya malaria. ""Ujumbe wa serikali leo hii ni kwamba : 'Pata virusi vyako vya corona na kama utaugua sana , kuna kitengo cha wagonjwa mahututi .' Kwa kifupi hiyo ndio sera yetu leo."" Dkt José Davi Urbaez, afisa wa ngazi ya juu wa taasisi ya udhibiti wa magonjwa ya maambukizi-Infectious Diseases Society, ameliambia shirika la habari la  Reuters Brazil imekua na vifo 100,477 vya virusi vya coronana wagonjwa wa ugonjwa huo 3,012,412 , kwa mujibu wa wizara ya afya, ingawa idadi inaaminiwa kuwa ni ya juu zaidi kwasababu watu hawapimwi vya kutosha . Ni Marekani tu ambayo ina idadi kubwa zaidi ya watu wenye virusi vya corona zaidi ya Brazil kwa sasa. Ni wapi kuna maambukizi zaidi ? Idadi ya wagonjwa imeongezeka katika wiki za hivi karibuni katika maeneo ya vijijini hususan katika majimbo ya kusini na magharibi mwa nchi , huku hali ikionekana kuboreka katika jiji la  São Paulo, ambalo ni maarufu zaidi. Wakati huo huo, idadi ya maambukizi imepungua katika majimbo ya kaskazini- ikiwa ni pamoja na  Amazon ambalo awali lilikua ni kitovu cha maambukizi na  katika Rio de Janeiro, ambako picha za umati wa watu waliokuwa wanavinjari kwenye baa na fukwe ziliwashangaza wengi mapema wiki hii. Katika rambirambi zilizotolewa kwa waathiriwa wa corona Jumamosi, kikundi kisicha cha kiserikali cha  Rio de Paz kiliweka misalaba kwenye mchanga juu ya  mwenge wa Rio wa ufukwe wa    na kuachilia tufe nyekundu 1,000 angani. Virusi vimewaathiri sana watu weusi na wakazi wa maeneo masikini yanayofahamika kama favelas ,  na kuna hofu kwamba vitaendelea kusambaa miongoni mwa jamii za wazawa. Takriban wazawa 22,300  wameathiriwa  huku  633 wakifa, limesema shirikisho kuu la watu wa jamii ya wazawa nchini Brazil -Apib Sipka wa bunge la seneti nchini humo Davi Alcolumbre alitangaza siku nne za maombolezo na katika Congresi lakini Rais Bolsonaro  hajatoa kauli yoyote. Mapema wiki hii alisema kuwa anasikitika kwa wale wote waliokufa lakini akasema: ''lazima tuendelee na maisha yetu""."
health	Virusi vya corona: Idadi ya wagonjwa Tanzania yafika 147 baada ya wagonjwa 53 zaidi kukutwa na virusi hivyo	"Tanzania imethibitisha visa vipya 53 vya ugonjwa wa corona nchini humo hatua inayoongeza idadi ya watu walioathirika na ugonjwa huo kufikia watu 147. Katika taarifa iliotumwa kwa vyombo vya habari , waziri wa Afya Ummi Mwalimu amesema kwamba wagonjwa wote ni raia wa Tanzania. Idadi hiyo ni kubwa zaidi kutangazwa kwa siku moja katika taifa la Afrika mashariki tangu wagonjwa wa kwanza wa virusi hivyo kugunduliwa katika eneo hili. Amesema kwamba miongoni mwa wagonjwa hao 38 wanatoka katika mkoa wa Dar es salaam, 10 katika Kisiwa cha Zanzibar , mmoja kutoka  Kilimanjaro , 1 kutoka Mwanza , Pwani Mtu 1 na Kagera mtu 1. ''Munaweza kuona nimetoa  takwimu kubwa sana lakini tumeamua tuseme ukweli  kwa sababu Watanzania sasa lazima waelewe kuwa tunakabiliwa na changamoto kubwa."" alisema waziri huyo. Ameongezea kwamba Idadi ya watu waliopona ni 11 huku waliofariki wakiwa 5. Vilevile amewataka Watanzania kuchukua tahadhari kubwa kujilinda dhidi ya ugonjwa wa Corona. ""Kama kuna mmoja alikuwa na shauku basi ni wakati afahamu Corona inaanza na wewe kujikinga na pia uwakinge wengine"" Aidha afisa huyo wa serikali amesema kwamba kuna watu wenye dalili za ugonjwa wa corona ambao wamekuwa wakienda kupata huduma za matibabu katika hospitali ya Taifa ya Muhimbili. Kutokana na hilo ametoa wito kwa hospitali hiyo kutopokea wagonjwa kama hao akisema kwamba Muhimbili ni hospitali kuu ya rufaa inayokabiliana na magonjwa mengine na badala yake akawataka wagonjwa hao kuripoti katika hospitali ya rufaa ya mkoa ya Amana mjini Dar es Salaam. Idadi hiyo ni kubwa zaidi kutangazwa kwa siku moja katika taifa la Afrika mashariki tangu wagonjwa wa kwanza wa virusi hivyo kugunduliwa katika eneo hili. Hatua hiyo inajiri siku moja tu baada ya Rais John Pombe Magufuli wa Tanzania kuwaomba raia wa taifa hilo kutenga siku tatu kuanzia tarehe 17 hadi 19 Aprili 2020, kumuomba Mwenyezi Mungu ili kuwaepusha na janga la ugonjwa wa corona. Mikutano ya ibada inaruhusiwa nchini Tanzania. Katika chapisho lake la mtandao wa Twitter Magufuli aliwataka raia wa taifa hilo kusali na kwa imani yake Mungu atawasikia. Kisiwani Zanzibar idadi hiyo imeongezeka kutoka wagonjwa  24 hadi 35 kulingana na taarifa iliotumwa kwa vyombo vya habari na waziri wa Afya Hamad Rashid Mohammed. Kulingana na taarifa hiyo wagonjwa hao ni kati ya umri wa miaka 20 hadi 66  na hawana historia yoyote ya kusafiri  nje ya nchi katika siku za hivi karibuni. Waziri huyo wa Afya amewasisitizia wananchi ambao wana dalili za homa kali, kukohowa na kupiga chafya kujitokeza katika vituo vya Afya  au kupiga simu nambari 190. '' Ni vyema mgonjwa mwenye dalili za maradhi haya asijichanganye na wagonjwa au watu wengine na tuache tabia ya kujitibu wenyewe kwani kwa kufanya hivyo tutendelea kueneza maambukizi na vifo vinavyohusiana na ugonjwa huo'', alisema bwana Hamad Rashid katika taarifa yake. ."
health	Bwana Budha: Mwanamume anayepiga ngoma huku akifanyiwa upasuaji wa ubongo	Tazama mwanamuziki huyu kwa jina bwana Budha akipiga ngoma…huku aifanyiwa upasuaji wa ubongo mjini Nepal
health	'Saratani ya tezi dume haihusiani na tendo la ngono'	N﻿a Dinah Gahamanyi B﻿BC News Swahili Korodani ni mojawapo ya sababu za kawaida zinazosababisha saratani kwa wanaume. Korodani inapatikana chini ya kibofu cha mkojo na kazi yake ya kawaida ni kutengeneza majimaji  ambayo ni sehemu ya mbegu za kiume za uzazi. Majimaji haya ni muhimu kwa ajili ya ukuaji mbegu za uzazi za kiume. Korodani ya saratani ni moja ya saratani zinazowapata zaidi wanaume kote duniani. Kulingana na ripoti ya Umoja wa Mataifa, iliyotolewa mwezi Machi, 2022, Saratani kwa ujumla ni ugonjwa unaoongoza duniani kwa kusababisha idadi kubwa ya vifo, huku watu milioni 10 wakifariki kutokana na saratani  mwaka 2022. Hii ni sawa na kifo kimoja kati ya vifo sita. Kulingana na ripoti hiyo watu milioni 1.41 walifariki  kutokana na saratani ya korodani. Kwa mfano nchini Marekani taasisi ya kukabiliana na saratani -American Cancer Society (ACS) inakadiria  kuwa wanaume wapya 268,490, watakuwa wamepatikana na saratani hii katika mwaka 2022. Saratani ya Korodani hutokea pale  ukuaji wa seli zisizo za kawaida unapojitokeza katika  tezi ya  korodani  na hili ambao hutokea kwa wanaume pekee. Kwa kawaida homoni za testosterone hudhibiti utendaji wa korodani, tezi ya prostate hutengeneza majimaji , yanayofahamika kama  semen kwa lugha ya kitaamu. Semen huwa ni mbegu za kiume za uzazi ambazo hutoka nje kupitia mrija wa mkono wakati mwanaume anapomaliza tendo la kujamiiana. Wakati ukuaji usio wa wa kawaida wa tezi ndani ya korodani unapotokea,  ukuaji wa seli mbaya pia huongezeka – na hii huitwa uvimbe – hutokea katika korodani. Kwasababu saratani hutengenezwa na seli kutoka katika korodani, huitwa saratani ya korodani. Saratani hii inaweza kusambaa kwenye maeneo mengine ya mwili . Dkt Afred Karagu anasema, saratani ya korodani ni mojawapo ya saratani zinazowapata wanaume zaidi, lakini ni pia ni  saratani inayoweza kupona iwapo itagundulika mapema. Dkt. Karagu kutoka Rwanda  anasema njia mojawapo ya njia bora zaidi za kugundua saratani hata kabla ya dalili yoyote kujitokeza ni kwenda kufanyiwa uchunguzi. ‘’Kadri inavyogundulika mapema kuwa una saratani ya Korodani  , ndivyo inavyoweza kuwa rahisi kutibika.’’, anasema Dkt Karagu. Anasema Saratani ya korodani  ina uwezekano mkubwa wa kutibiwa na ikapona kabisa iwapo itagundulika mapema. Hatahivyo anatahadharisha kuwa ‘’Saratani ya korodani inapochelewa kugundulika, inaweza kuwa imesambaa kwenye maeneo mengine ya mwili au viungo vingine vya mbali vya mwili. Inapokuwa hivyo huenda isitibike...ndio maana tunahimiza kuwa wanaume watu wazima ni vyema wakafanya uchunguzi wa mara kwa mara wa afya zao , ikiwa ni pamoja na uchunguzi wa saratani ya korodani. ‘’ anasema. Saratani ya korodani pia imewekwa katika makundi mawili kulingana na kasi ya ukuaji wake: D﻿aktari Karagu anasema saratani ya korodani haihusiani na tendo la ngono au la ndoa ''Kuna hizi imani ambazo sio za kweli kwamba  watu wakifanya tendo la ngono sana hawawezi kupata saratani ya korodani...hilo si kweli au unapofanya tendo hilo kila mara unaweza kupata saratani ya korodani, hizi imani sio za kwali '', ameiambia BBC Aina ya saratani ya korodani  isiyokuwa haraka, uvimbe wake hukua taratibu  hatahivyo, saratani ya korodani inayokua kwa kasi, uvimbe wake hukua kwa kasi, ambapo inaweza kukua kupita kiasi na kusambaa katika maeno mengine ya mwili , kama vile kwenye mifupa hali inayojulikana kama saratani ya metastatic K﻿ulingana na Dkt Karagu, zipo dalili mbali mbali za saratani ya Korodani miongoni mwake ikiwa ni pamoja na: M﻿wanaume mwenye umri wa kuanzia miaka 40 anatakiwa kufanya uchunguzi wa afya yake  wa mara kwa mara, ikiwa ni pamoja na uchunguzi wa saratani ya korodani, anasema Dkt. Karagu. H﻿atahivyo anashauri kuwa  wanaume wenye umri wa kuanzia miaka 50 wanakabiliwa na uwezekano mkubwa wa kupatwa na saratani ya Korodani hivyo basi wanashauriwa kuhakikisha wanapimwa hali hii. Ni nani hasa anaweza kupatwa na saratani ya korodani?: Daktari Leo Ngeruka  kutoka Rwanda anasema mambo yafuatayo yanaweza kusaidia   kupunguza uwezekano wa kupata  saratani hatari ya korodani
health	W﻿atawa walima bangi wafanya maombi ili kupata faida ya bangi wanayolima	"Kaunti ya Merced iko katikati ya Bonde la California. Kwa kadiri jicho linavyoweza kuona, kuna safu zinazofanana za mazao, pamoja na banda la muda la shamba au nyumba ya familia. Kwa nje moja ya nyumba hizi inaonekana isiyo na hadhi. Hakuna jambo lisilo la kawaida kuhusu jengo hilo au ardhi inayolizunguka, isipokuwa kuna kikundi kidogo cha wanawake, wamevalia vitambaa vyeupe kichwani, kuchoma uvumba, na kuimba nyimbo huku wakitembea kwa hatua kubariki mimea yao ya bangi. Wanawake hawa ni ""Masista wa eneo hilo,"" wanaojulikana zaidi kama Watawa wa bangi. Wakiongozwa na Mtawa Kate, wanawake hao ni wanachama wa kundi linalojiita watawa wanaojitambulisha kama watetezi wa haki za wanawake, lakini muhimu zaidi, ni wafanyabiashara. Hawawakilishi dini rasmi. ""Nilichagua tasnia ambayo imeharibika,"" Dada Kate anasema. "" California ni eneo linalojulikana kwa uzalishaji wa bangi. Ilikuwa jimbo la kwanza kuhalalisha bangi kwa ajili ya matibabu mnamo 1996, na matumizi ya burudani yamekuwa halali tangu 2016. Sheria ya jimbo hilo, hata hivyo, imejaa mianya ya udhibiti, ambayo ina maana kwamba uhalali wa kilimo cha bangi hutofautiana kati ya kaunti na kaunti na jiji moja na jiji lingine. Kwa hivyo ingawa ni halali kutumia bangi katika jimbo hilo, karibu theluthi mbili ya miji ya California imepiga marufuku biashara ya bangi, na mingine ikifanya kuwa ngumu sana kupata vibali vya kuzalisha zao hilo. Hii ina maana kwamba kwa Masista ama watawa hawa, hulima mimea yao 60 nje, hapa katika Kaunti ya Merced, haingii ndani ya sheria. “Polisi wanajua hilo, waliniruhusu tu nifanye hivi,” anakiri Kate. ""Lakini kwa kweli hakuna sababu ya wao kuniruhusu. ""Wangeweza kunifungia kwa sasa kwa sababu ni haramu kulima bangi katika kaunti hii. ""Lakini nadhani wanajua tutapinga tu sheria na kuifanya ibadilishwe katika kaunti… Na nadhani wanajua itakuwa vita ambayo hawataki kujiingiza."" Wanazalisha na kuuza dawa zao zote zinazotengenezwa kwa bangi, biashara ambayo kabla ya janga la Covid_19 ilikuwa ikiwaingizia dola $1.2m kwa mwaka (£1m). Licha ya kuombea, na kubariki kila uzalishaji wanaoufanua, sasa wanaingiza nusu tu ya pesa hiyo. Kuuza kupitia zahanati kunaweza kuwasaidia kujijenga upya, lakini hiyo ingemaanisha kukabiliana na kanuni zaidi, na kodi kubwa zaidi. Maili ishirini katikati mwa jiji la Merced, Joel Rodriguez, ambaye anaendesha duka la kuuza bangi, anafanya kazi hiyo kihalali. Walakini, California imeweka ushuru mwingi kwenye mnyororo wa usambazaji wa bangi, kitu ambacho Bw Rodrigez anasema kinawafanya watu kufanya shughuli hizo kwa kificho na kwa kukwepa kisheria. Yeye ni mmoja wa wafanyabiashara wengi wa bangi huko California ambao wanalalamika kwa kukandamizwa na ushuru na gharama kubwa za uendeshaji. ""Hatuwezi kupuuza hilo (gharama za juu za ushuru na kodi) na yote yanaingia kwenye gharama ya mwisho kwa mteja."" Ada ya awali ya maombi ya leseni ya kuuza bidha za bangi za rejareja huko California ni $1,000 Kuna wito wa kuikumbatia biashara halali. ""Tunahitaji kuifanya iwe rahisi kidogo kwa wale watu ambao wanaifanya kihalali,"" anasema Chifu Ruben Chavez wa Idara ya Polisi ya Gustine katika eneo hilo. ""Wafanye iwe rahisi kuwa na uwezo wa kuzalisha bidhaa na si lazima kupitia milolongo mingi."" Kufikia sasa na mwaka huu, California imeingiza karibu dola milioni 580 kama mapato ya ushuru na Chifu Ruben anaamini kuwa kurahisisha kanuni kunaweza kusababisha kuongezeka zaidi kwa mapato kwa jiji lake na kusaidia juhudi za idara yake katika kutokomeza biashara hiyo haramu. ""Rasilimali zetu zinapungua,"" anasema. ""Lakini kama tunaweza kupata mapato, usaidizi fulani, sio tu kutoka kwa serikali, labda kutoka kwa Shirikisho la Vyama vya Misitu kuwafuata wale watu ambao wanafanya kinyume cha sheria ... Ukizuia wakulima haramu, na shughuli haramu zaidi, nadhani zile halali, zitaongeza mapato zaidi."" Mbinu hiyo ingewanufaisha wakulima kama Watawa wa bangi, Kate anasema. ""Ukweli ni kwamba, ningependa waturuhusu, kwa sababu hiyo itakuwa ushindi mkubwa. Na kwa sababu tunaamini katika kulipa kodi."""
health	Je kuongeza ukubwa wa midomo ni ishara ya urembo?	"Wanawake wa Kisomali wamekuwa wakitumia utaratibu wa kuongezea ukubwa wamidomo ili kuimarisha urembo wao. Baadhi ya watu wanafikiria utaratibu wa kuongeza ukubwa wa midomo ni sehemu ya urembo huku wengine wakihoji matokeo ya utaratibu huo ''sura mbaya''. Upasuaji bandia wa mifupa katika juhudi za kutafuta urembo ni utaratibu mpya ambao umewavutia wanawake wa KIsomali. Utaratibu wa kuongeza ukubwa wa midomo umepata umaarufu duniani katika siku za hivi karibuni, ripti zikiashiria kuwa vijana wadogo wanapendelea sana mtindo huo wa urembo. Watu mashuhuri wanaotumia mitandao ya kijamii ndio wanaathiriwa zaidi na vijana hawa, ambao ni mfano wao wa kuigwa. Mmoja wa wasichana waliofanyiwa utaratibu huo, Filsan aliambia vyombo vya habari kwamba, ""Kwa muda mrefu nimekuwa nikitamani kuongeza ukubwa wa midomo yangu. Leo nina furaha hatimaye nimefanikiwa kufanya hivyo. Najihisi mrembo zaidi kuliko nilivyokuwa .Ni utaratibu ambao unaimarisha muonekano wako kama inavyooneshwa kwenye picha zinazotumiwa kunadi utaratibu wenyewe. ""Mimi ni mrembo,"" alisema. Utaratibu huu unatumika katika mataifa mengi sawa na Uingereza, lakini kumekuwa na miito ya kubuniwa kwa sheria ya kudhibiti  utaratibu wa kuongeza midomo na jinsi utaratibu huo unavyofanywa. Baadhi ya watu wanalalamikia hatari inayotokana na utaratibu huo wa kuongeza urembo. ""Ilifikia mahali midomo yangu ulikuwa kubwa katika hali ambayo haikuwa ya kawaida. Ilikuwa mbaya sana nilihisi imeanza kupitana ,"" mwanamitindo Lora Mua,32  aliiambi BBC. Knappier, pia anafurahi hatimaye ameweza kutoka nje baada ya kusalia ndani kwa muda kutokana na madhara yaliyotokana na utaratibu huo. ""Badala ya kupata urembo aliokuwa akitafuta, amekuwa na sura mbaya,""alisema. skiku zijazo ni vyema kutafuta ushauri kwa wale wanaofanya utaratibu huo. Vidonge vya ngozi ni sindano zinazotumiwa kujaza mikunjo na nyufa kwenye ngozi, ingawa hutumiwa pia kuongeza ukubwa wa midomo na mashavu Sheria ya sasa ya nchini Somaliana mataifa mengine duniani zinasema unahitaji uwe na mafunzo ya matibabu ili kutekeleza utaratibu, ijapokuwa mtu yeyote anaweza kuagiza kifaa hiki mtandaoni na kujidunga mwenyewe sindano. Lennes, kutoka  Leicester, anasema alihisi 'uchungu sana'. Anawashauri wasichana kutoingilia urembo wa aina hiyo na ikiwa wanataka kufanya hivyo basi waende kwa wataalamu walio na ujuzi. Inategemeao unafanyia katika mji gani, kiwango na sindano- kuongeza midomo kunaweza kukugharimu kati ya ya dola 500hadi dola 1,000. Ikiwa unaishi katika miji mikubwa kama New York au Los Angeles, unaweza kulipa hadi dola  2,000. Ijapokuwa bei hiyo huenda ikaonekana kuwa ghali mno. Inachukuwa muda gani kusalia na urembo huu? Muda unategemea miaka yako na kiwango unachotaka kuongezea midomo yako lakini kwa kawaida urembo wa aina hii hudumu kw kati ya miezi sita hadi miaka mitatu kabla ya kurejelea tena mfumo wa tiba."
health	Utafiti: Unajua kulala kati ya saa 4 na saa 5 usiku kunapunguza hatari ya magonjwa ya moyo?	"Inaonekana kuna muda muafaka wa kulala - kati ya saa 4 na 5 usiku - ambao unaohusishwa na afya bora ya moyo, wanasema watafiti ambao wamewachunguza watu wa kujitolea takribani 88,000. Timu maalumu kutoka Biobank ya Uingereza inaamini kwamba kuwa na uwiano sawa wa usingizi na namna mwili unavyotaka kunaweza kufafanua uhusiano uliopo wa uwezekano wa kupunguza hatari ya mshtuko wa moyo pamoja na kiharusi. Namna ya mwendendo wa asili wa mwili wa saa 24 ni muhimu kwa ustawi pamoja na tahadhari.  Kwa sababu kuna uwezekano wa kutokea kwa shinikizo la damu. Katika utafiti huo, ambao umechapishwa katika Jarida kuhusu masuala ya Moyo la Ulaya, watafiti walikusanya data kuhusu nyakati za kulala na kuamka kwa zaidi ya siku saba kwa kutumia kifaa kinachofanana na saa ya mkono kinachovaliwa na watu waliojitolea. Walifuatilia kile kilichotokea kwa waliojitolea katika suala la afya ya moyo na mzunguko wa damu kwa wastani wa miaka sita. Zaidi ya watu wazima 3,000 walipata ugonjwa wa moyo na mishipa. Visa hivi ving kati ya zilizotokea kwa watu ambao walichelewa kulala au walilala mapema kabla ya muda muafaka wa kati ya saa 4 na saa 5 usiku. Watafiti hao walijaribu kudhibiti  vyanzo ama mambo mengine yanayosababisha matatizo ya moyo wa mtu, kama vile umri wao, uzito na viwango vya 'cholesterol', lakini mkazo uliowekwa na utafiti wao ni kwmaba hauwezi kuthibitisha chanjo na athari. Mwandishi wa utafiti huo, Dk David Plans, kutoka Chuo Kikuu cha Exeter, alisema: ""Ingawa hatuwezi kuhitimisha sababu kutoka kwenye utafiti wetu, matokeo yanaonyesha kuwa kulala mapema au kuchelewa kulala kunaweza kutatiza namna mwili unavyojiendesha kwa saa 24 na kusababisha matokeo mabaya kwa afya ya moyo na mishipa. ""Wakati wa hatari zaidi ulikuwa baada ya usiku wa manane, kwa sababu inaweza kupunguza uwezekano wa kuona mwanga wa asubuhi, ambao huweka upya saa ya mwili ama mwili unavyoanza upya wasaa wake wa maisha ya siku."" Regina Giblin, muuguzi mkuu wa magonjwa ya moyo katoka taasisi ya magonjwa ya moyo ya British Heart Foundation, alisema: ""Utafiti huu mkubwa unaonyesha kuwa kulala kati ya saa 4 na saa 5 usiku kunaweza kuwa mahali pazuri kwa watu wengi kuweka mioyo yao kuwa yenye afya kwa muda mrefu. ""Hata hivyo, ni muhimu kukumbuka kuwa utafiti huu unaonyehsa uhusiano tu uliopo wa kulala kati ya saa 5-6 na afya ya moyo na utafiti huu hauwezi kuthibitisha sababu hasa nini ya hilo na athari ni zipi. Utafiti zaidi unahitajika kuhusu wakati wa kulala kama moja ya sababu zinazoweza kuleta hatari ya magonjwa ya moyo na mzunguko wa damu. Kupata usingizi wa kutosha ni muhimu kwa ustawi wetu kwa jumla pamoja na afya ya moyo na mzunguko wa damu. Watu wazima wengi wanapaswa kulenga kulala kwa angalau masaa saba hadi tisa kila usiku, alisema. ""Lakini usingizi sio jambo pekee linaloweza kuathiri afya ya moyo. Ni muhimu pia kuangalia mtindo wako wa maisha kama kujua hali ya shinikizo la damu na viwango vya cholesterol, kuwa na uzito mzuri, kufanya mazoezi mara kwa mara, kupunguza ulaji wa chumvi na unywaji wa pombe. Pia kula mlo kamili kunaweza pia kusaidia kudumisha afya ya moyo wako."" alisema."
health	Archie Battersbee: Mahakama Uingereza yaenda kinyume na wazazi na kuamuru mtoto aondolewe mashine ya kupumua 'afe'	"Matibabu ya mtoto mmoja wa kiume huko Uingereza ambaye alipoteza fahamu kutokana na majeraha ya ubongo yanapaswa kusitishwa, hakimu wa mahakama ya Uingereza ametoa uamuzi huo katika kesi inayozua utata nchini humo. Archie Battersbee, 12, alikutwa amepoteza fahamu nyumbani kwao Southend, Kusini Mashariki mwa Uingereza, Aprili 7. Madaktari wanaomtibu katika Hospitali ya Royal London katika mji mkuu wa Uingereza waliambia mahakama kwamba mvulana huyo ""ana uwezekano mkubwa"" ""ubongo wake umekufa"" kwa maana hautafanya kazi tena na wakaomba aondolewe mashine maalumu ya uhai inayomsaidia kupumua. Mama yake Archie, Hollie Dance, amesema ""amesikitishwa"" na uamuzi huo. Familia inapanga kukata rufaa dhidi ya hukumu hiyo. Archie alipata shida ya ubongo na upoteza wakati wa tukio moja nyumbani kwake, ambalo mama yake anaamini huenda lilihusiana na ushindani wa kujifurahisha wa mtandaoni. Tangu wakati huo, hajapata fahamu tena. Wazazi wa Archie hapo awali hawakukubaliana na uamuzi wa hospitali, na wamepata usaidizi wa kisheria kutoka Shirika moja la Kikristo linaitwa Christian Legal Center Kikristo. ""Nimesikitishwa na kusikitishwa sana na uamuzi wa hakimu baada ya kupigana vita vya kisheria kwa wiki kadhaa, wakati nilichotaka ni kuwa kando ya mtoto wangu,"" mama ya Archie alisema katika taarifa iliyotolewa baada ya kupata habari kuhusu uamuzi wa mahakama. ""Kutoa hukumu hii kupitia matokeo ya kipimo cha MRI kwamba 'pengine' atakufa hiyo haitoshi. Hii itakuwa ni mara ya kwanza mtu kutangazwa 'pengine' amekufa kwa mujibu wa kipimo cha MRI."" Alisema alihisi ""kuchukizwa"" kwamba hospitali na hakimu hawakuzingatia matakwa ya familia, na kuongeza kwamba hadhani kwamba ""Archie alipewa muda wa kutosha."" ""Moyo wake bado unadunda, amenishika mkono na kama mama yake najua bado yuko hai,"" alisema. ""Hadi kwa mapenzi ya Mungu, vinginevyo sitakubli kumuacha. Najua miujiza ipo ambapo watu wamepona kutoka tatizo la ubongo kufaau kutofanya kazi"". ""Tunakusudia kukata rufaa na hatutakata tamaa kwa Archie."" Mawakili wanaowakilisha hospitali hiyo walikuwa wamemtaka jaji kuamua ni hatua gani ingemfaa Archie. Wakati wa siku tatu za kusikilizwa kwa kesi hiyo katika Kitengo cha Familia cha mahakama hiyo wiki iliyopita, wataalamu walihakikisha kwamba vipimo tofauti vilivyofanywa kwa mvulana huyo havijaonyesha shughuli za ubongo ""zinazoonekana"". Katika uamuzi uliotolewa, Jaji Arbuthnot alihitimisha kwamba Archie alikufa saa sita mchana wa Mei 31, kulingana na picha za MRI za siku hiyo. Jaji anaona kuwa imethibitishwa kuwa ubongo wa kijana huyo haufanyi kazi. ""Ninatoa ruhusa kwa wataalamu wa matibabu katika Hospitali ya Royal London kusitisha zoezi la kumsaidia kwa mashine ya upumuaji Archie Battersbee."" Hakimu pia alibaini pia kwamba namna familia ya Archie ilivyhoamua kujitoa ni jambo kubwa la ""ajabu"". ""Ikiwa Archie atabaki kwenye mashine za hewa, matokeo yake ni kifo cha ghafla, na matarajio ya kupona hayapo,"" alisema. ""Hawezi kufurahia maisha na kutofanya kazi kwa ubongo wake hakuwezi kurekebishwa. Hawezi kupona ama kupata nafuu. Ubaya wa kifo cha ghafla kama hicho ni kutoweza kwa familia yake kipenzi kumuaga."" Jaji alisema kwamba kama hangehitimisha kwamba Archie alikuwa amekufa, angetoa uamuzi kwamba haikuwa vyema kuendelea kupokea matibabu ya kumudu maisha. ""Hatua nilizozichukua hapo juu ni halali,"" aliongeza. Alistair Chesser, mkurugenzi wa matibabu wa Barts Health NHS Trust, taasisi inayoendesha hospitali hiyo, alisema ""Masikitiko na majonzi"" yake zilikuwa kwa familia ya Archie. ""Kwa mujibu wa miongozo iliyotolewa na mahakama, madaktari wetu watatoa huduma bora zaidi huku mashine ya msaada wa maisha ikiondolewa,"" Chesser alisema. Hata hivyo, kabla ya kuanza mchakato wowote, wataipatia familia muda iwapo wataamua kukata rufaa dhidi ya uamuzi huo."
health	Multiple myeloma: Aina ya saratani ambayo dalili yake kuu ni maumivu ya mgongo	"Myeloma nyingi ni aina ya saratani ya damu inayoathiri mfumo wa hematolojia na, hasa, husababisha matatizo katika figo na mifupa. Aidha, dalili zake ni vigumu kutofautisha na za magonjwa mengine. Myeloma nyingi hushambulia seli za plasma, aina ya chembe nyeupe ya damu ambayo ina kazi ya kuzalisha kingamwili za kupambana na maambukizi. Badala ya seli zenye afya, matoleo mabaya huongezeka na kuanza kutoa kingamwili zisizo za kawaida, zinazojulikana kama protini ya M au protini ya monokloni, ambayo huharibu sehemu tofauti za mwili. Ndiyo maana ugonjwa huo una neno ''nyingi'' yaani 'multiple' kwa jina lake. Wagonjwa kawaida husikia, kabla ya dalili nyingine yoyote, maumivu ya chini ya mgongo, hali ambayo inaweza kuwa ni matokeo ya usiku mmoja kwa kulala usingizi katika sehemu ambayo kulikupa wasiwasi, mafunzo makali katika mazoezi au mambo mengine mengi ya maisha ya kila siku. Lakini maumivu ya chini ya mgongo pia yanachukuliwa kuwa dalili kuu ya saratani hii adimu. Kwa usahihi ni kwamba hali ya ugonjwa huu ilimfanya mfanya biashara Fernando Fontenele, mwenye umri wa miaka 37, kurejea katika safari ndefu ya uchunguzi na ushauri wa kitabibu hadi alipogundua ugonjwa kwamba ndicho anachougua. ""Nilikuwa na maumivu mengi na ni miezi saba tu baada ya kupata tatizo la kwanza nilipokea uchunguzi. Nilijisababishia wasiwasi mimi mwenyewe kwa sababu nilikuwa nimesoma kuhusu dalili za ugonjwa huo kwenye mtandao "", anakumbuka. Kama ilivyotokea kwa Felipe Fernando, ugonjwa huu unaweza kusababisha majeraha ya kuvunjika, kwa kuwa husababisha mifupa kuwa dhaifu; anemia, kutokana na ziada ya seli za plasma katika uboho, ambayo ndio chanzo cha kupungua kwa seli zinazounda damu; na katika visa vikali zaidi, huonekana matatizo ya kufeli kwa figo kutokana na uharibifu ambao husababisha kwa mirija ya figo. Ingawa ni nadra, ni saratani ya pili ya damu ya kawaida duniani. Ugonjwa huu ni wa kawaida zaidi kwa watu walio na umri zaidi ya miaka 60, lakini pia umegundulika kwa watu walio na umri mdogo. Tukio la aina yake lilitokea nchini Brazil. Mvulana wa miaka 8, mkazi wa Salvador, Bahia, aligundulika kuwa na ugonjwa huo. Kwa mujibu wa Shirika la Fedha Duniani (IMF), yeye alikuwa mtoto wa kwanza katika historia kutambuliwa. Pia, saratani hii ya Multiple myeloma inaweza kugunduliwa kupitia kipimo cha mkojo au kipimo cha damu kinachojulikana kama serum protini electroforesis, ambacho huamriwa wakati dalili zinaonyesha ugonjwa wa shinikizo la damu, kufura mwili, ugonjwa wa taifodi, kuhara au maambukizi sugu, ugonjwa wa ini au figo. ""Ingawa mimi hufikiria kwamba si muhimu kuwa na utaratibu wa mara kwa mara kwa ajili ya kufanyiwa vipimo vya mwili kwa watu wote - kwa sababu umma unaweza kusababisha  rasilimali za kupambana na vita dhidi ya magonjwa mengine. Mimi hufikiria haikubaliki kwamba mgonjwa anaweza kubaki hivyo muda mrefu na dalili, na kwamba, kutokana na ukosefu wa maarifa ya wataalamu ambao si wataalamu, hawana ombi kwa ajili ya uchunguzi ambao inaongoza kwa ajili ya utafiti na profesa wa Chuo Kikuu cha Uaragiro"", Mahemelo anasema. Baada ya dalili za kwanza, 29% ya wagonjwa wenye matatizo mbalimbali nchini Brazil huchukua mwaka mmoja kupata utambuzi na 28% kusubiri hata zaidi, kwa mujibu wa utafiti uliofanywa na Abrale (Chama cha Brazil cha Lymphoma and Leukemia). ""Nimeona matukio ya watu waliokuwa kwenye upandikizaji, wakiwa na figo zilizolemaa sana, ambao waligundua ugonjwa huo miaka mitatu baadaye"", anasema Maiolino. Tangu uchunguzi wa kwanza wa ugonjwa huu, katika karne ya 18, dawa imebadilika katika uvumbuzi na maarifa ya kibiolojia ya ugonjwa huu na matibabu, ambayo leo hii yanaruhusu wagonjwa wenye aina hii ya saratani kuishi miaka mingi na katika afya bora. Ugonjwa huu hauna tiba, lakini kwa kiasi kikubwa kuna matibabu yanayowezesha wagonjwa kuishi vizuri, na kudhibiti dalili zake. ""Ni kama vile walikuwa na ugonjwa sugu kama kisukari, shinikizo la damu""... anasema Maiolino. Kwa mujibu wa daktari, kugundulika mapema ni njia bora ya kuzuia kuendelea kwa ugonjwa huu bila kutatizo matibabu ya wagonjwa. ""Tunatumia aina moja ya matibabu kwa kila hatua ya ugonjwa, lakini kama hali itagundulika kuchelewa, mgonjwa hataweza kupata faida za hatua za awali za matunzo"", anaeleza. Chaguo jingine la kawaida sana ni dalili ya upandikizaji wa shina seli. Kabla ya upandikizaji, matibabu ya mionzi hutumika kutengeneza nafasi kwa ajili ya uboho uliopo (ambapo mwili hutengeneza damu, seli nyeupe za damu, seli nyekundu za damu, na vigandisha-damu, ) kuunda uboho mpya. Mfupa mpya wa uboho ni kioevu na unaweza kutoka kwa mfadhili au kuwa tahafifu (kutoka kwa mgonjwa mwenyewe). Luiz Fernando alifanyiwa upandikizaji lakini alipatwa tena na ugonjwa huo. ""Ilikuwa vigumu zaidi ya nyakati ugonjwa ulitambulika. Nina matibabu maalum, na mchanganyiko wa dawa kila siku 28 katika mazingira ya hospitali na kila siku 21 nyumbani. Niligundua kuwa na ugonjwa wa multiple myeloma nikiwa na miaka 28 na sikumbuki kupitia siku bila maumivu. Ni vigumu, lakini tunajifunza kuishi nao. Mchanganyiko wa dawa unaniwezesha kuwa na maisha ya kawaida ""."
health	Virusi vya corona: WHO yaunga mkono chanjo ya Oxford isiyozuia aina mpya za corona	"Shirika la afya dunaini limeshauri matumizi ya chanjo ya virusi vya corona iliyotengenezwa na Chuo Kikuu cha  Oxford na  AstraZeneca hata kama nchi zinakabiliana na aina mpya za virusi vya corona. Baadhi ya aina za virusi hivyo zinaonekana kuifanya aina hiyo ya chanjo kutokuwa na ufanisi wa kutosha wa kuzuia maambukizi. WHO pia inasema chanjo hiyo inaweza kutumiwa kwa watu wenye umri wa zaidi ya miaka 65, jambo linalozuiwa na baadhi ya nchi. Kutenganisha muda wa utoaji wa dozi za chanjo hiyo, kama inavyofanyika nchini Uingereza, kunaifanya chanjo hiyo kuwa na ufanisi zaidi, inashauri WHO. Chanjo ya  Oxford vinaonekana kama   ""chanjo ya dunia "" kuutokana na kwamba ni nafuu, inaweza kutengenezwa kwa wingi , na inaweza kutunzwa katika friji ya kawaida. Hatahivyo, imeibua  utata  juu ya ufanisi wake, wengi wakijiuzliza iwapo inapaswa kutumiwa miongoni mwa wazee na ni kwa muda gani dozi mbili zinapaswa kutulewa, kutokana na ukosefu wa taarifa(data) kuhusiana na hilo. Kikundi cha wataalamu na washauri wa mkakati  wa utoaji chanjo wa cha  WHO, kinachofahamika kama Sage, kimekuwa kikichunguza kwa kina ushahidi kutoka katika majaribio ya chanjo. Ushauri wake kwa sasa unasema chanjo ya Oxford ina una ufanisi kwa 63%. Hata hivyo data za awali kutoka nchini Afrika Kusini zilionesha kuwa chanjo hiyo inayoa''kinga kidogo "" dhidi ya ugonjwa vijana wanaougua kwa kiwango cha chini na cha kadri. Mkurugenzi wa WHO wa masuala ya utaji wa chanjo, Dkt  Katherine O'Brien, alisema kuwa utafiti wa Afrika Kusini  ""haukukamilia"" na ulikuwa ni  ""ubashiri "" chanjo bado inaweza  kuzuwia mtu kuugua sana. Aina mpya ya virusi nchini humo imegeuka na kupata umbo jipya ambayo inaonekana kusaidia kuondoa kinga ya chanjo na ile mtu anayoipata baada ya maambukizi ya awali. Hatahivyo wanasayansi wa Oxford sbado wanatarajia chanjo yao inaweza kuzuia watu kuugua sana kutokana na Covid-19   na kuhitaji matibabu ya hospitali. "" Hakuna sababu ya kutowasahauri watu kuitumia hata katika nchi ambazo zina aina mpya za corona zinazozunguka ,"" alisema Dkt Alejandro Cravioto, mwenyekiti wa  wataalamu na washauri wa mkakati  wa utoaji chanjo wa cha WHO. Kumekua na ukosoaj juu ya ukosefu wa data kuhusu ufanisi wa chanjo miongoni mwa wazee huku baadhi ya nchi , ikiwani pamoja na Ufaransa na Ujerumani, zikishauri dhidi ya matumizi yake kwa watu wenye mri wa zaidi ya miaka 65. WHO ilisema kuwa ingawa kulikuwa na  idadi ndogo ya  watu wenye umri wa zaidi ya miaka 65 walioshiriki majaribio ya chanjo hiyo, tafiti nyingine zinaonesha kuwa watu wenye umri mkubwa walikuwa na kinaga ya mwili karibu sawa na ya vijana watu wazima majaribio kwahiyo chanjo inapaswa kutumiwa kwa wote. Washauri wa kisayansi pia walisema kutoa dozi mbili, ya  kwana na nyingine baada ya wiki nane kunaongeza ufanisi wa chanjo na kutoa kinga kubwa dhidi ya kuugua. mwanzoni, WHO ilikuwa imeshauri kuwe na muda wa wiki sita baina ya chanjo ya dozi ya kwanza na ya pili, isipokuwa kwa hali za kipekee za nadra. Prof Sarah Gilbert,  mchunguzi  mkuu wa jaribio la chanjo ya  Oxford alisema: ""Ni taarifa nzuri sana  kwamba WHO imeshauri matumizi ya chanjo ya   Sars CoV-2  ya kwanza kutengenezwa katika Oxford. ""Uamuzi huo ulitoa fursa ya kusambazwa kwa matumizi ya chanjo hiyo kwa ajili ya kuwalinda watu dhidi ya  Covid-19 na pia kudhibiti janga la corona ."" Waziri Mkuu wa Uingereza Boris Johnson, alisea anaaafiski uungaji mkono wa WHO kwa chanjo ya Oxford-AstraZeneca, na kwa muda mrefu uliowekwa kati ya dozi mbili. nchin i Uingere, zaidi ya watu milioni 13 sasa wamekwishapokea chanjo kujikinga dhidi ya  Covid-19. Jumatano, vifo vingine  1,001 viliripotiwa katika kipindi cha siku  28 za upimaji wa corona. Kwa ujumla watu zaidi ya milioni  2.3  wamekufa dunaini katika kipindi hiki cha janga."
health	Katie alikuwa mraibu wa dawa za kuondoa maumivu tangu akiwa na miaka 16	Katie 26, anasema: usiku mmoja mwaka jana, nililala kitandani pembeni ya rafiki yangu wa kiume, nikisubiri alale usingizi. Alipolala, nilinyakua begi langu lililoluwa pembeni yake, na kuanza kupekua haraka haraka kwenye makasha matupu ya vidonge nikitafuta kasha jipya ya dawa kali za kuondoa maumivu co-codamol. Kelele nilizokuwa ninazitoa wakati natafuta dawa zilimuamsha akaniangalia. ''ulimeza dawa kabla ya kulala. Kwa nini unahitaji dawa zaidi'' aliuliza. ''Nina maumivu. Endelea kulala.'' Niligeuka nikiendelea kupekua mkoba. ''Katie, ninaogopa kuna siku utameza dawa nyingi na hautaamka tena.'' Maneno yake yalikuwa kama kofi usoni mwangu. Yalianza nilipokuwa na miaka 16 nilikimbizwa hospitali madaktari wakidhani nina shida kwenye kidole tumbo (appendicitis). Nilikuwa natazama  televisheni, mara, nikahisi maumivu makali upande wa kulia mwa tumbo langu, kama vile nilipigwa teke tumboni. Nikafanyiwa upasuaji kuondoa appendix lakini ikabainika maumivu hayo makali hayakuwa kwa sababu ya appendicitis. Madaktari wakaona uvimbe kwenye Ovari kisha waliondoa uvimbe huo kwa upasuaji. Siku iliyofuata, niliandikiwa kutumia vidonge vya co-codamol ambazo niliambiwa kuwa zitaondoa maumivu. Miaka tisa baadae, maisha yangu yanasonga kwa kutumia vidonge hivyo. Uraibu wa pombe ulivyoyabadilisha maisha ya Rachel Wafanyabiashara wa cocaine waunda vituo vya kusambaza huduma Ulaya Mamlaka za huduma ya afya nchini Uingereza zinasema inawezekana kuwa mraibu wa co-codamol lakini aghalabu hali hutokea hivyo kama unatumia dawa hizo kwa ushauri wa madaktari. Baada ya upasuaji, nilijihisi nafuu. Tayari nilishatolewa uvimbe, bila shaka uvimbe uliondoka kwa siku chache . Baada ya siku chache kupita nilipata tena maumivu, baba akanipeleka hospitali. Niliandikiwa co-codamol zaidi na kisha nikaambia nijitazamie maumivu yangu. Madaktari kuwapa dawa kali za kuondoa maumivu wagonjwa, kunachangia changamoto za kiafya, katika nchi kama Marekani na Canada, Uingereza na Wales pia zikitajwa na ripoti ya hivi karibuni ya Maendeleo na ushirikiano wa kiuchumi (OECD). Uingereza sasa ni ya tatu kwa kuwepo kwa matumizi makubwa ya dawa zenye kusababisha uraibu. Mwaka jana, uchunguzi wa BBC ulibaini kuwa madaktari nchini Uingereza walitoa ruhusa kutumiwa kwa dawa karibu milioni 24 mwaka 2017,ongezeko la milioni 10 tangu mwaka 2007, mamlaka nchini humo zikishutumiwa kuwatengeneza waraibu wa dawa. Idadi ya vifo na visa vya kunywa dawa zilizozidi kipimo vinaongezeka, kwa mujibu wa utafiti uliofanywa na gazeti la Sunday Times. Uchunguzi umesema kuwa watu watano hufa kila siku nchini Uingereza na Wales kutokana na matumizi ya dawa yaliyokithiri na kusababisha uraibu. Mwanzoni nilimeza dozi ya co-codamol. Lakini kabla ya muda mrefu kupita, nikagundua kuwa nimekuwa mraibu wa dawa hizo. Nilikuwa nina hamu ya kumeza dawa zaidi na kila ninapokutana na daktari wangu baada ya mazungumzo humuomba dawa hizo. Ni vigumu kueleza namna dawa hizo zinavyonifanya nijisikie. Ziliondoa maumivu lakini ilikuwa zaidi ya hicho. Ubongo wangu ulikuwa mzito nilipozitumia dawa hizo, nilikuwa kama nisiyejua nina shida gani nilikuwa kama niliyeharibikiwa. Baada ya kwenda hospitali, maisha yangu yalijawa na matukio ya kufanya vipimo na upasuaji wakati madaktari walipokuwa wakitafuta kinachonisababishia maumivu. Nilirudishwa nyumbani na kasha la dawa, nilikuwa nikiomba dawa zaidi kila zinapoisha nikidai kuwa nina maumivu. Nilikuwa najisikia kama nahitaji dawa za kuondoa maumivu ili niweze kuwa vizuri. Kila asubuhi huwa naweka kasha la dawa kwenye mkoba wa shule , kuhakikisha kuwa zinakuwepo wakati wote kama ikitokea nahitaji zaidi. Nilitegemea dawa kwa sababu nilikuwa nahisi siwezi kufanya vitu vingine . Sikuweza kukaa darasani na kuwa makini na masomo siku nzima kwa sababu ya maumivu, hivyo sikuweza kumaliza elimu ya sekondari. Nilipata kazi ya muda mfupi katika duka la nguo lakini nilishindwa kwa sababu ya kuumwa. Nilishindwa kujua ni nini kilichokuwa kikinisumbua hasa Nilikuwa mwenye msongo wa mawazo, niliendelea na dawa za maumivu, nikijua kuwa ndio njia pekee ya kuniondolea maumivu ya mwili, akili, kila kitu. Nikaanza kuongeza idadi ya vidonge haraka haraka kwa majuma machache, nikawa nameza mara mbili na nusu ya dozi niliyopewa na daktari kwa siku. Ilikuwa kama dawa ziko kwa ajili yangu na nilipokuwa kwenye shida nilizitegemea sana. Wakati mpenzi wangu alipoamka na kunikuta nikitafuta dawa, niligundua kuwa wakati huo aliniona mraibu, nilikuwa mfichaji mzuri sana wa dawa zangu nikijua kuwa hawezi kuziona. Siku iliyofuata, niliamua kutafuta msaada, daktari wangu alinielekeza kwenye kituo kimoja kinachowasaidia watu kuondokana na uraibu kwa kutumia miongozo na ushauri nasaha. Mwanzoni nilikuwa na hofu . Nilipokuwa kazini nilikuwa nikiangalia kidonge kimoja mkononi, nikakichukia na kujichukia, nikiwa sitaki kukimeza. Kujiondoa kwenye hali hiyo ilikuwa vigumu, nilikuwa najihisi mgonjwa sana na mchovu, siku nyingine nilishindwa kutoka kitandani na nilipokuwa kwenye maumivu nilikuwa napambana nisimeze vidonge. Hatimaye niliimudu vita hiyo mwishoni mwa mwaka, nilikuwa safi, nilikuwa nikipunguza idadi ya vidonge mpaka nikaacha kutumia kabisa. Siwalaumu madaktari. Ninajua wanafanya jitihada kubwa huku wakiwa na muda mchache na upungufu wa rasilimali. Na wataalamu wanasema kuwa watu wanapokuwa na uraibu hufanya kila mbinu wapate wakitakacho. Ndicho nilichokifanya. Lakini nafikiri hatua zaidi zinapaswa kuchukuliwa kuhakikisha watu wanafahamu madhara ya vidonge kwenye maisha yao, wanaponasa kwenye matumizi ya kupita kiasi. Sikuchagua kuwa mraibu wa dawa za kuondoa maumivu- ilinichukua taratibu mpaka niliposhindwa kuhimili tena.
health	Afya: Jinsi ya kugundua saratani ya urithi na aina ya matibabu unayohitaji	"Hansa Nandini ambaye ameshiriki kwenye filamu kama  'Attarintiki Daredi'  na 'Mirchi', amefichua kupitia mitandao yake ya kijamii kuwa amekutwa na saratani ya matiti. Katika ufichuzi huu anasema jinsi amepambana na ugonjwa huo. Aliandika kuwa saratani yake ilitokana na mabadiliko ya jenetiki na ina uwezekano wa asilimia 70 wa kuibuka tena hata baada ya matibabu. Iwapo unataka kujua kuhusu saratani ya jenetiki, unahitaji kujua kuhusu Angelina Jolie. Mcheza filamu huyu nyota wa Hollywood alitolewa matiti yote mawili muda mfupi kabla ya kukutwa kuwa na saratani ya matiti. Alifanya uamuzi huu baada ya mama yake kufariki kutokana na saratani. Angelina alikutwa kuwa na jeni aina ya BRCA-1 kwenye mwili wake baada  ya kifo cha Alifanyiwa upasuaji wa matiti na kizazi mwaka 2013 baada ya kukutwa kuwa na uwezekano wa asilimia 87 wa kuugua saratani ya matiti na asilimia 50 ya kuugua saratani ya kizazi. Kulingana na nakala iliyochapishwa mwaka 2016 na chuo cha Harvard,  ni kuwa asiliamia ya watu wanaofanyiwa vipimo vya jenetiki imeongezeka tangu Angelina alipofanya uamuzi huo. Saratani hutokea wakati seli hugawanyika bila ya udhibiti. Wakati mwili unapoteza udhibiti wa mgawanyiko wa seli, huwa unatokea kama aina ya saratani, anasema Dr Murali Krishna mtaalamu wa magonjwa ya saratani kutoka Visakhapatnam. Kuna aina nyingi za saratani zikiwemo ya matiti, tumbo, ya matumbo, ya kizazi, na mapafu. Saratani ya mattiti ndiyo hugunduliwa sana miongoni mwa wanawake nchini India. Njia ya kutafuta ugonjwa bila ya kutumia dalili inaitwa 'screening'. Vipimo kwa njia ya 'screening' kutambua saratani ya matiti inajukana kama mammogram. Ni vyema kuomba ushauri wa daktari iwapo kuna mabadiliko ya sura au ukubwa wa matiti, ikiwa titi ni ndogo sana, kama kuna damu au maji yenye rangi yanayotoka kwa titi, au kama kuna mabadiliko ya rangi ya ngozi. Wanawake wote walio na umri wa zaidi ya miaka 40  wanashauriwa kufanyiwa vipimo vya mammogram kila baada ya miaka miwili. Inapendekezwa kuwa mamogram zinastahili kufanywa mara moja kila mwaka au mara moja baada ya kila miaka miwili. Dkt. Yugandhar Sharma ansema kuwa ni rahisi kutambua uvimbe kwenye mkono. Dkt. Muralikrishna anasema mtindo wa maisha, tabia ya kula, familia na mabadiliko ya homoni vinweza pia vinaweza kusababisha saratani. Kuna aina nyingi ya jeni kwenye miili yetu. Mabadiliko yanaweza kutokea kwa jeni hizo. Dr Yugandhar anaeleza kuwa iwapa mabadiliko haya yatatokea kwa jeni za BRCA1,2 mwili wa mgonjwa aliye na saratani ya matiti, inaweza kutajwa kama saratani ya urithi. Iwapo mabadiliko ya jeni ya BRCA1,2 yanajulikana kuwepo, kuna uwezekano wa alimia 60 hadi 80 ya mtu kuwa na saratani ya matiti na asilimia 30 hadi 40 ya saratani ya kizazi. Dr Muralikrishna anasema makadirio yanaonyesha kuwa asilimia 5 hadi 10 kwa kila watu 100 walio nchi zilizostawi wana saratani ya urithi Dr Yugandhar anaeleza kuwa vipimo havihitajiki kufanywa kwa wagonjwa wote wa saratani na mara mgonjwa anapokutwa na saratani ya matiti, ni vyema aanze matibabu. Wakati huu ni muhimu kujua umri wa mgonjwa, aina ya saratani, imefikia kiwango gani na pia historia ya familia. Jamaa za mgonjwa( mama, dada, baba, binti, shangazi pia wanastahili  kuangalia historia ya familia kuamua iwapo watahitaji vipimo vya jenetiki. ""Kuna tofauti ya matibabu baina ya watu walio na saratani ya kawaida na wale walio na saratani yenye mabadiliko ya jenetiki,"" anasema Dr Yugandhar. BRCA anasema ni bora kuondoa mattiti yote mawili na ovari kwa wale ambao wamekutwa na saratani ya jeni aina ya 1 na 2, Angelina Jolie ansema iwapo saratani iliyogunduliwa mapema haikkuwa imesambaa kwenda sehemu zingine za mwili, hatari ya saratani inapungua. Madaktari Yugandhar na Muralikrishna pia wanasema kuwa matibabu ya saratani yenye mabadliko ya jenetiki ni makubwa kuliko ya saratani ya kawaida. Hansa Nandini aliandika kwenye mitandao kuwa, ""ugonjwa huu hautatawala maisha yangu, nitaupiga vita kwa tabasamu na nishinde, nitaibuka tena na nguvu mpya."" ""Haijalishi na changamoto ngapi maisha matarusha, sitaki kuwa muathiriwa, Sitaruhusu hofu iathiri maisha yangu, nitapigana, nitasonga mbele kwa mapenzi na ujasiri."""
health	Coronavirus: 'Unyanyapaa' ulivyochochea chuki dhidi ya Wachina nchini Kenya	"Katika mfululizo  wa barua za Afrika, mwandishi wa Kenya Waihiga Mwaura anaelezea ni namna gani virusi vya corona vilivyoweza kuchochea chuki dhidi ya wageni na raia wa China. Licha ya kwamba kila kona ya dunia virusi hivi vimekuwa tishio, lakini adui mkubwa wa ugonjwa huu si virusi vyenyewe bali ni ""hofu, uvumi na unyanyapaa"". Si maneno yangu ,lakini kwa wale Waethiopia ambao wanaongoza duniani kupunguza athari za ugonjwa wa Covid-19. Mkuu wa Shirika la afya duniani, Tedros Adhanom Ghebreyesus alijibu mwezi uliopita kuhusu kesi ya unyanyapaa dhidi ya wachina. Alirudia ujumbe wake kwenye ukurasa wa Twitter mapema wiki hii aliposimulia stori ya mwanaume kutoka Singapore alivyopigwa nchini Uingereza mjini, London, kwa sababu ya virusi vya corona. Hali ya unyanyapaa inazidi kuenea na Kenya haina utofauti na nchi nyingine. 'Wewe ni virusi vya corona' Filamu ya video ya kusikitisha inayosambaa mitandao ya kijamii ikionyesha  mwanaume na mwanamke wenye asili ya bara la Asia wakinyanyaswa na kundi kubwa la watu wenye kipato cha chini katika mji mkuu wa Kenya, Nairobi. Video hiyo imeanza kwa mtu ambaye hajulikani katika kundi kubwa la watu akipiga kelele: ""Wewe ni kirusi cha corona, wewe ni virusi vya corona."" Mwanaume alijibu huku akitaka kupiga picha tukio lile lakini aligundua kuwa mwenzake mwanamke anlikuwa katika hatari hivyo akakimbiliakumsaidia . Mwanaume huyo alisimama katikati ya kundi la watu na kuanza kuwajibu kwa kelele: ""Hatuna corona, hatuna corona."" Video ilisimamishwa kaba ya kuona tukio zima mpaka mwisho, lakini hali hiyo ni kutokana na athari za upande mwingine wa virusi vya corona. Februari 27, ujumbe ulisambaa katika mtandao wa Facebook, ukidai kuwa mbunge mmoja wa Kenya ametaka wananchi wa jimbo lake kuepuka kuwa na muingiliano na raia wa China ambao wamerejea kutoka kwao baada ya sherehe za mwaka  mpya wa China. Ujumbe huo ulionya kuwa kama serikali haitawalinda raia wake, basi watalazimika kuwaweza raia wote wa China katika karantini. Na vilevile wananchi watakuwa na ruhusa ya kumkimbiza yeyote kwa mawe katika jimbo lao. Ubalozi wa China' uijibu madai hayo haraka kwenye kurasa ya Twitter kutaka jumuiya za watu kutoka China kulindwa na watu kuacha ubaguzi. Si Kenya peke yake ambayo ilionyesha chuki ya aina hiyo bali kuna mataifa mengine ya angwa la sahara ambayo yanahusisha wasafiri waliotoka China. Huku kukiwa hakuna unyanyapaa wa aina hiyo kwa wageni kutoka ulaya. Kabla ya Kenya haijarekodiwa kwa kesi hiyo lakini chanzo cha hayo yote ni hofu na mchanganyiko wa unyanyapaa. Ubaguzi huo umeathiri uhusiano wa kiuchumi wa China na Kenya Kenya iliazima kiasi kikubwa cha fedha kutoka China kwa ajili ya kujenga miradi yake mikubwa. Wakati raia wa Kenya wa kawaida wakiwa haoni manufaa wanayopata, wanatafuta mtu wa kumlaumu kwa kushuka kwa uchumi wao. Wamechoka kunyooshea kidole serikali, wengine wakiwalamu baadhi ya raia wa China waliokuja kwa wingi kutafuta fursa za kiuchumi. Hofu ya virusi vya corona pia inafanya tabia ya ubaguzi kuongezeka. Adrian Blomfield, ni mwandishi wa habari wa kujitegemea ambaye anasema kuwa gari binafsi zimekubaliana kukataa kubeba abiria ambao ni raia wa China. Dereva mmoja wa taxi alisema kuwa raia wa China wamekuwa wakibadili majina yao katika programu za kuita gari za kukodi ili ombi lao lisikataliwe. Vilevile alieleza kuwa abiria wanaowatoa katika uwanja wa ndege lazima washushe vioo na kuvaa mask. Na kuogeza kusema kuwa wanataka serikali kuwapa mask madereza wote wa taxi za uwanja wa ndege na kutoa taarifa zaidi kwa jamii. Serikali imekosolewa kwa kutochukua hatua za haraka kuelimisha watu kuhusu virusi vya corona na kuwaonya kuhusu ubaguzi. Uvumi ndio umefanya watu kwa na taarifa ambazo si sahihi. Kampeni za uhamasishaji zimeanza kwa kuchelewa. Raia wa China ambao wanaoishi Kenya kama Lin Yimenghan, ambaye ana asasi ya kusaidia wahitaji anasema kuwa aliwahi kushuhudia mtu anamuita  ""coronavirus"" akiwa katika kituo cha basi Nairobi. Taarifa zinasema kuwa hali hii si ya kusahaulika. ""Ni jambo la kawaida kwa watu kuwa na hofu ya kitu ambacho hawana taarifa nacho."" Kuenea kwa unyanyapaa kwa kasi zaidi ya virusi vyenyewe vya corona, watu wanahitajika kuwa na upendo na ueleo kwa wenzao. Kama kila mtu atakuwa na tabia ya upendo basi dunia ingekuwa na amani zaidi."
health	Lishe: Faida 5 bora za kiafya za tangawizi	Tangawizi ni nini? Tangawizi ni ya familia moja kama manjano na iliki. Asili ya Asia ya Kusini-Mashariki, India na China, tangawizi ni sehemu ya lishe ya eneo hili na inathaminiwa kwa harufu yake, upishi na dawa. Ingawa tunafahamu zaidi mapishi tunayopenda kama vile  mkate wa tangawizi ni zaidi ya kionjo imekuwa ikitumika kwa sifa zake za dawa tangu zamani. Gramu 10 (g) za tangawizi safi hutoa: 4 kcal / 9 kJ 2 g protini 1 g ya lipids 8 g ya wanga - 2 g ya nyuzinyuzi 42 mg ya potasiamu. Je, ni faida gani tano kuu za kiafya za tangawizi? Chai ya tangawizi ni chaguo bora la dawa kutibu dalili za awali za mafua. Inakufanya utoe jasho na kwa hivyo inaweza kutumika kutibu magonjwa ya homa kama mafua. Mzizi safi (kinyume na poda iliyokaushwa) pia inaonekana kuwa na athari za antiviral. Mizizi ya tangawizi  hupunguza kizunguzungu, kichefuchefu, kutapika, na jasho la baridi. Hali hii inaweza kuenea kwa watu wanaofanyiwa upasuaji na , ingawa utafiti zaidi unahitajika. Tangawizi imetumika zaidi kutibu kichefuchefu na kutapika kutokana na ujauzito. Hata hivyo, wasiliana na daktari wako au mkunga kujua kama matibabu haya yanafaa kwako. Sifa nyingi za uponyaji za tangawizi zinahusishwa na sifa zake zenye nguvu za kuzuia maumivu. Matokeo haya yanaonekana kuwa muhimu yanapotumiwa kwenye sehemu mahususi kwenye mwili, huku tafiti zikiunga mkono matumizi ya tangawizi kupunguza dalili za osteoarthritis. (maradhi ya mifupa) Mzizi, sehemu ya mmea inayotumiwa zaidi katika aina za dawa mbadala, ina mafuta mengi ya tete. Watu wanaougua ugonjwa wa mifupa (osteoarthritis au rheumatoid arthritis) ambao hutumia tangawizi mara kwa mara, wanaona viwango vyao vya maumivu kupungua na afya kuwa bora. Tangawizi ina sifa ya muda mrefu ambayo inasaidia uondoaji wa gesi ya ziada katika mfumo wa utumbo, na inajulikana kutuliza njia ya utumbo. Baadhi ya tafiti za wanyama zinaonesha kuwa tangawizi inaweza kusaidia kudhibiti viwango vya cholesterol, kupunguza uharibifu wa ateri, na kupunguza shinikizo la damu,  ina faida kwa mfumo wa moyo. Ingawa inachukuliwa kuwa salama kwa hali nyingi, tangawizi ni mimea yenye nguvu inayofanya kazi kifamasia. Kwa sababu hii, haiwezi kupendekezwa kwa watu fulani, haswa: Watu hawa wanapaswa kutumia tangawizi kwa kiasi kutokana na uwezekano wa athari zake kwenye shinikizo la damu. Ikiwa hauna uhakika kama ni salama kutumia tangawizi, wasiliana na daktari wako.
health	Omicron: Je, utajuaje kwamba umeambukizwa virusi vya Omicron	"Visa vya kwanza vya virusi vya corona aina ya Omicron sasa vimegunduliwa kote ulimwenguni, baada ya kuangaziwa na wanasayansi nchini Afrika Kusini kama aina mpya inayoweza kutia wasiwasi. Tayari imesambaa katika makumi ya nchi, baadhi zikiwa zimeweka marufuku ya usafiri kujaribu kujitenga Vipimo vya PCR- hufanywa kupitia pua na mdomo, sana sana hutumika kubaini ikiwa watu wameambukizwa virusi vya Corona au la. Kulingana na maabara ambayo vipimo vinapelekwa kwa uchunguzi, baadhi zinaweza kugundua aina fulani ya virusi kama, Delta au Omicron. Ni baadhi ya maabara tu zinamiliki teknolojia inayohitjika kufanya vipimo hivi. Marekani inaongoza duniani kwa vipimo vya PCR, ikifuatiwa na Uingereza, Urusi, Ujerumani  na Korea Kusini kama nchi zilizo na viwango vya juu vya upimaji. Nchini India, hata hivyo ni asilimia moja tu ya sampuli zinazotumwa kwenye maabara zinaweza kupimwa ili kugundua aina ya virusi vya Delta au Omicron. Sampuli kutoka kwa vipimo vya PCR ambazo zimepatikana na maambukizi ya kile kinachoonekana kuwa kuwa Omicron zimetumwa kwenye maabara kufanyiwa uchambuzi kamili wa maumbile, kutumia mbinu inayojulikana kama genomic sequencing(mpangilio wa genomic). Hii imethibitisha kuwa baadhi ya watu wameambukizwa aina hii mpya ya corona. Uchambuzi huu wa kimaabara wa nyenzo za kijeni za virusi ni muhimu katika kugundua kirusi hiki kipya na kujua mienendo yake. Visa vingi vya maambukizi ya Omicron havitambuliki kwa sababu inaweza kuchukua wiki kadhaa kabla mchakato huu kukamilika. Watu 77 wamethibitishwa kuambukizwa corona aina ya Omicron katika Mkoa wa Gauteng nchini Afrika Kusini, ambayo inaweza kufikisha hadi asilimia 90 ya maambukizo yote mapya. Inaonekana imeenea hasa Ulaya. Ureno na Uholanzi zimeripoti visa 13 (kila moja) vya maambukizi yaliyothibitishwa na Uingereza visa 14. Hata hivyo, takwimu hizi huenda zisionyeshe ni nchi zipi zilizo na maambukizi mengi zaidi ya corona aina ya Omicron, lakini ni nchi zipi zimegundua hivi karibuni. Dalili za Omicron ni zipi? Shirika la Afya Duniani linasema hakuna habari inayoonyesha kuwa dalili za Omicron ni tofauti na zile za aina nyingine - kwa hivyo kikohozi kipya, homa na kupoteza ladha au harufu bado ni dalili za kuzingatia. Watu waliopewa chanjo kamili nchini Afrika Kusini wameambukizwa Corona ya Omicron lakini dalili zao ni nyepesi. Hospitali nchini Afrika Kusini zinapokea vijana wengi zaidi ambao wamelazwa wakiwa na dalili mbaya zaidi - lakini wengi hawajachanjwa au wamepewa dozi moja pekee. Hii inaashiria kuwa kupata dozi mbili na dozi ya nyongeza ni njia nzuri ya kujilinda dhidi ya ugonjwa unaosababishwa na aina mpya ya kirusi cha corona. Kuna tofauti gani kati ya Omicron na aina zingine? Omicron ina mabadiliko mengi tofauti ambayo hayajaonekana hapo awali, na mengine mengi ambayo yameonekana. Katika majaribio ya kawaida, Omicron ina kile kinachojulikana kama ""S-gene dropout"" ambayo hurahisisha kufuatilia matukio chanya ambayo yanafanana na kirusi. Lakini sio ""S-gene dropout"" zote zitakuwa Omicron - mpangilio kamili wa genomic unahitajika ili kuwa na uhakika. Kuchambua muundo wa kijeni wa virusi ni sehemu muhimu ya kufanya kazi jinsi kirusi kinavyohusika. Kwa kuangalia kwa karibu nyenzo za kijeni zinazotolewa, wanasayansi wanaweza kuthibitisha kama mtu ana kirusi cha Omicron au Delta ambacho tayari kinazunguka kwa wingi. Mchakato huu hutoa tu habari kuhusu sampuli ambazo zinachambuliwa - lakini kwa kutumia matokeo hayo, wanasayansi wanaweza kukadiria ni sehemu gani ya kesi mpya inaweza kuwa aina mpya. Wanasayansi nchini Uingereza na Afrika Kusini wako mstari wa mbele katika teknolojia hii, ndiyo maana anuwai nyingi mpya zimegunduliwa katika nchi hizi. Lakini hiyo haimaanishi kuwa walianzia hapo. Kidogo sana kinachojulikana kuhusu jinsi kirusi hiki kinavyofanya kazi au ni kiasi gani cha tishio kinaweza kuwa. Kwa mfano, haijulikani ikiwa kinasambaa kwa urahisi zaidi, ikiwa inawafanya watu wadhoofike zaidi kuliko virusi vingine au ikiwa ulinzi dhidi ya chanjo utakuwa mdogo kuliko ilivyofikiriwa hapo awali. Lakini kwenye karatasi inaonekana kuwa na wasiwasi na ndio maana serikali zinachukua hatua haraka, isije ikwa habari mbaya."
health	"Hatari za ""kemikali za milele"" tulizonazo majumbani mwetu na safari ndefu ya kuziepuka"	"Hebu tazama katika bidhaa unazozitumia kila siku zinazokusaidia  kurahisisha maisha yako ya kila siku... Je uliwahi kujiuliza ni kwanini vyakula havinati kwenye kikaango chako, na ni kwanini Mafuta huwa hayagandi kwenye microwave, au ni kwanini maji hayawezi kupenya kwenye jaketi lako? Ni  kemikali zile zile bandia  ambazo huenda zinahusika katika utendaji wa vifaa hivi vya nyumbani. Lakini kemikali hizo kwa sasa zimejulikana na, katika baadhi ya maeneo ya dunia, matumizi yake yameanza kuondolewa kabisa. Kundi la kemikali zinazofahamika kama "" PFAS "" (per and polyfluoroalkyl substances)  ni kubwa. Kuna zaidi ya aina  4,700 za kemikali hii inayotengenezwa kwa kutumia  fluorine. Zikijulikana zaidi  kama ""kemikali za kudumu ""  kutokana na uwezo wake mkubwa wa kunata kwenye bidhaa, kemikali hizi zimegundulika ndani ya maji ya kunywa, vumbi na hata katika mfumo wa damu ya binadamu. Na ukweli ni kwamba una karibu aina zote za kemikali ya  PFAS  katika nyumba yako na katika mwili wako. Matatizo ya kiafya Kemikali hizi ambazo hupatikana katka bidhaa mbali mbali, kuanzia zile zinazosindika chakula, vipodozi hadi katika samani za nyumba  zimekuwa zikihusishwa na matatizo ya afya ikiwa ni pamoja na kuharibika kwa maini, saratani ya figo na kuzaliwa kwa watoto wenye kasoro za kimwili. Hatahivyo, shinikizo la walaji pekee halijajafanikiwa  kumaliza viwango vya  kemikali hii ya  PFAS. ""Kama wewe ni mnunuzi wa mara kwa mara, ni suala gumu sana na ni kitu ambacho huwa hakizungumziwi mara kwa mara, ni kama jambo ambalo mtu wa kawaida hawezi kulielewa  ,"" anasema Jonatan Kleimark , Mshauri wa ngazi ya juu kuhusu kemikali na biashara katika  ChemSec, kampuni  inayohamasisha matumizi ya kemikali salama  nchini Swedish. Halafu pia hakuna yeyote mwenye muda na hamasa ya kuandikia makampuni kuyauliza iwapo bidhaa zao zina kemikali  ya  PFAS, jambo ambalo baadhi ya mashirika ya serikali yalipendekeza. Baadhi ya wazalishaji wa bidhaa huenda hata wasijue kuwa wanatumia  PFAS katika bidhaa zao. ""Iwapo tunataka mabadiliko, basi tunahitaji sheria, kwasababu hilo ndilo makampuni watakalolizingatia ,"" anasema Kleimark. Ni sheria gani zilizopo za udhiti kwa sasa ? Hadi sasa, masharti ya ydhibiti yaliyopo ni madogo. Mwezi Julai, Jimbo la Marekani la  Maine lilikuw ala kwanza duniani kuweka marufuku ya mauzo ya bidhaa zenye kemikali ya   PFAS- kua nzia mwaka  2030, isipokuwa wakati ambapo matumizi yake yanaonekana kutoweza kuepukika. Nchi za Muungano wa Ulaya (EU) imeweka masharti fulani na matumizi ya    PFAS. Lanini wanaharakati wa mazingira na baadhi ya serikali za Ulaya zinatoa wito wa kudhibitiwa kwa  PFAS  kwa ujumla. Watengenezaji wa bidhaa pia wametakiwa kutoa taarifa zaidi juu ya bidha mbadala wanazotumia. Wanachama wa viwanda vya kemikali wanatafuta taarifa na muongozo kuhakikisha kipindi hiki cha mpito kinakuwa cha mafanikio Baraza la viwanda vya kemikali la Ulaya  (CEFIC)  pia limeomba uwazi zaidi juu ya kile kinachoweza kujumuishwa kama matumizi muhimu ya PFAS. Kupata bishaa mbadala limekuwa jambo rahisi katika baadhi ya viwanda kuliko vingine  ""Sekta ya ushonaji imekuwa mstari wa mbele katika kutafuta bidhaa mbadala,"" anasema Kleimark. Hatahivyo baadhi kampuni zimebadili bidhaa   PFAS kwa  bidhaa nyingine ambazo ni bora kwa afya ya binadamu lakini ambazo zina madhara sana kwa sayari, kama vile nguo zinazotengenezwa kwa plastiki."
health	Mvulana aliyevunja rekodi ya kukaa muda mrefu bila kulala	"Binadamu kwa kawaida huwa macho mchana na usiku hulala, ingawa siku hizi si ajabu kwa wengi kulala mchana na kufanya kazi usiku. Lakini je, umewahi kujiuliza mwanadamu anaweza kukaa muda gani bila kulala? Vijana wawili nchini Marekani walijaribu kupima hili. Ilikuwa ni mwishoni mwa mwaka wa 1963 na bendi ya Beach Boys ilikuwa ndiyo inavuma zaidi wakati huo. Marekani ilikuwa pia imeanza kujiingiza zaidi katika Vita vya Vietnam, na watoto wa shule za upili walikuwa wanajiandaa kwa likizo ya Krismasi pale vijana wawili walipoamua kufanya utafiti ambao ulilivutia taifa. Utafiti huu ulifikia kikomo mnamo 8 Januaru 1964. Randy Gardner wa miaka 17 alikuwa amefanikiwa kukaa macho bila kulala kwa siku 11 na dakika 25 mfululizo. Bruce McAllister, mmoja wa wanafunzi wa sekondari walioibuka na wazo hilo, anasema hatua hiyo ilitokana na haja ya kuunda mradi wa kuwasilisha katika maonesho ya sayansi. Baada ya kuunganisha ubunifu wao na 'utukutu' kiasi wa ujana, Bruce na rafiki yake Randy waliamua kujaribu kuvunja rekodi ya dunia ya kukaa muda mrefu bila kulala. Rekodi hiyo wakati huo ilikuwa inashikiwa na DJ mmoja kutoka Honolulu, Hawaii ambaye alikuwa amekaa saa 260 bila kulala (siku 10 na saa 20). ""Mpango wa kwanza ulikuwa wa kuchunguza athari za kutolala kwenye uwezo wa kiajabu usioeleweka wa ubongo (ikiwa ni pamoja na nguvu za kiroho),"" McAllister anasema. ""Tuligundua kwamba hakukuwa na njia ya kupima hilo na kwa hivyo tuliamua kupima basi athari za ukosefu wa usingizi kwenye uwezo wa mtu kufahamu na kutambua mambo, katika kucheza mpira wa kikapu. Jambo lolote tu ambalo tungeweza."" Walirusha sarafu juu kuamua ni nani angekaa bila kulala. McAllister alifurahia sana aliposhinda kuwa 'mtazamaji'. Lakini ulimbukeni wao ulijitokeza pale kulipozuka kikwazo cha jinsi yeye mwenyewe angemchunguza mwenzake Randy. Angefanya hivyo vipi bila yeye mwenyewe kulala? ""Tulikuwa wapumbavu. Wajua, wapumbavu wachanga,"" anasema ""na nilikaa macho nikimfuatilia…na baada ya usiku wa tatu bila kulala, mwenyewe nilishangaa kuzinduka na kujipata nilikuwa nimelala kwa kuinamisha kichwa kwenye ukuta, na nilikuwa naandika maelezo ukutani."" Vijana hao waligundua kwamba walihitaji kumshirikisha mhusika wa tatu. Na hapo ndipo walipomwita rafiki yao Joe Marciano kusaidia katika kuwa 'mtazamaji'. Muda mfupi baada ya Marciano kujiunga nao, mtafiti kuhusu usingizi kutoka Chuo Kikuu cha Stanford William Dement naye alifika. Dement kwa sasa ni profesa lakini mwaka 1964 alikuwa tu ndio anaanza kazi yake ya utafiti katika fani ya sayansi ya usingizi, ambayo ilikuwa bado change. Alikuwa amesoma habari kuhusu kisa cha vijana hao wawili katika gazeti moja la San Diego na akaamua mara moja kwamba alitaka kushiriki. Hilo kwa kiasi fulani liliwatuliza roho wazazi wa Randy. ""Wakati huo, pengine nilikuwa mtu pekee duniani aliyekuwa amefanya utafiti halisi kuhusu usingizi,"" Dement anasema. ""Wazazi wa Randy walikuwa na wasiwasi kwamba utafiti huo ungemdhuru. Kwa sababu wakati huo haikuwa imebainika kuhusu iwapo mtu angefariki kwa kukaa muda mrefu bila kulala."" Uwezo wa binadamu kukaa bila kulala ni jambo ambalo BBC imeliangazia awali. Utafiti kwenye wanyama, utafiti mmoja ambao uliwashirikisha paka ambao walikufa baada ya kukaa siku 15 bila kualla, ulikuwa umeuliza maswali ya iwapo kuna mambo mengine mfano msongo wa mawazo, mfadhaiko au kemikali mwilini, ambayo huchangia kifo cha mtu aliyekosa usingizi na wala si kukosa usingizi kwenyewe. McAllister anasema kwenye utafiti huo wa awali uliowahusisha wanyama, watafiti walitumia kemikali, jambo ambalo pengine liliathiri matokeo. ""Randy alikuwa mara kwa mara anakunywa soka aina ya Coke, lakini kando na hilo, hakunywa dawa au kemikali za kumchangamsha mtu zilizokuwa maarufu wakati huo kama vile Dexedrine au Benzedrine,"" anasema. Huko San Diego kufikia wakati ambapo William Dement alikuwa anawasili, Randy, baada ya kukaa siku kadha bila usingizi, alikuwa bado mchangamfu na mwenye matumaini sana na hakuonekana akiwa na udhaifu wowote. Lakini kadiri siku zilivyosonga, vipimo walivyomfanyia vilianza kutoa matokeo ya kushangaza. Walipima uwezo wake wa kuonja, kunusa na kusikia na baada ya muda uwezo wake wa kutambua na kuhisi vitu ulianza kuathirika. McAllister anakumbuka Randy akianza kusema: ""Msinifanye ninuse hicho, siwezi kuvumilia harufu hiyo."" Jambo la kushangaza hata hivyo, ustadi wake wa kucheza mpira wa kikapu uliimarika. Hili hata hivyo huenda lilichangiwa na hatua yake ya kuucheza mchezo huo zaidi. ""Alikuwa saw asana kimwili,"" anasema Dement. ""Kwa hivyo, tuliweza kumsaidia kuendelea kutolala kwa kucheza mpira huo wa kikapu au kucheza mchezo wa kuvingirisha matufe chini. Iwapo angefunga macho, angelala mara moja."" Usiku, ilikuwa vigumu zaidi kumzuia kulala kwani hakuwa na mengi ya kufanya, na hivyo basi wawili hao walikuwa na wakati mgumu zaidi kumzuia kulala. Haya yote yalipokuwa yanatendeka, walianza kuangaziwa zaidi kwenye vichwa vya habari. Wakati mmoja, taarifa yao ilikuwa ndiyo ya tatu kwa kuandikwa zaidi katika magazeti ya taifa Marekani baada ya  John F Kennedy na ziara ya The Beatles. Hata hivyo, wengi waliiangazia kama utani. Lakini wanafunzi hao walikuwa hawafanyi mzaha na waliendelea na mpango wao bila kuvunjwa moyo. Mwishowe, baada ya kufikisha muda wa saa 264 bila kulala, rekodi ya dunia ikawa imevunjwa na majaribio yao yakasitishwa. Badala ya kutulia na kulala fofofo kitandani, Randy alikimbizwa hadi hospitali ya jeshi la wanamaji ambapo shughuli kwenye ubongo wake zilifuatiliwa kwa karibu. McAllister anaeleza kilichotokea baada ya hapo. ""Hivyo analala saa 14 mfululizo - hatukushangazwa na hilo - na baadaye anaamka, zaidi ili kwenda haja. Usiku wake wa kwanza, kiwango chake cha kipindi cha usingizi uliokolea (ambao kwa kitaalamu hufahamika kama REM) ambacho wakati huo kilihusishwa na ndoto - lakini hilo lilibadilishwa baadaye - kilikuwa juu mno. Usiku uliofuata, kiwango hicho kilianza kupungua na siku chache baadaye, kiwango chake kikarejea kawaida. ""Na kisha, aliamka na kwenda shuleni…lilikuwa jambo la kufurahisha,"" Dement anaongeza. Matokeo ya Randy hospitalini yalitumwa Arizona kuchunguzwa zaidi. McAllister anasema matokeo yalionesha kwamba ""ubongo wake ulikuwa unalala akiwa bado yuko macho muda wote … sehemu ya ubongo ingelala lakini nyingine ingeendelea kfuanya kazi."" Kwake, anasema, hilo linaeleweka ikizingatiwa mabadiliko ya kibiolojia yalichoangia chimbuko la binadamu wa sasa. ""Yeye hakuwa mwanadamu wa kwanza - au hata kwa viumbe waliotangulia binadamu wa sasa - kulazimika kukaa macho kwa zaidi ya usiku mmoja na kwamba kuna uwezekano ubongo wa binadamu ulibadilika ili kuuwezesha kulalisha sehemu moja nyingine ikiendelea kufanya kazi - sehemu moja ingelala na kujikarabati upya, nyingine ikiendelea kufanya kazi. Na hilo huenda lilimzuia kuathirika na ukosefu wa usingizi,"" anasema. Watu wengine kadha walijaribu kuvunja rekodi ya Gardner ya kukaa muda mrefu zaidi bila kulala miaka iliyofuata. Lakini maafisa wa Guinness Book of Records wanaotambua rekodi duniani waliacha kuidhinisha rekodi hizo, kwa sababu waliamini majaribio hayo yangedhuru afya ya wahusika. Randy hakuonekana kuwa na dalili zozote za kuugua au kudhurika kutokana na hatua yake ya kukaa siku 11 bila kulala. Hata hivyo, baadaye maishani alilalamika kwamba alikuwa na tatizo la kukosa usingizi. Katika kikao na wanahabari nje ya nyumbani kwao baada ya majaribio hayo, vijana hao watatu walijibu maswali kutoka kwa umati uliokusanyika. Randy aliwajibu kwa kutumia falsafa kuhusu majaribio yao. ""Lilikuwa tu suala la uwezo wa fikira kushinda mwili,"" alisema."
health	David Beckham: Nyota aonekana amezeeka haraka - kunani?	"David Beckham ndio sura ya kampeni mpya ya kukabiliana na ugonjwa wa Malaria , ugonjwa hatari unaosambazwa na mbu unaoathiri  mamilioni ya watu kila mwaka. Zaidi ya watu 400,000 walifariki kutokana na ugonjwa huo 2019 kulingana na shirika la Afya Duniani WHO. Katika kanda hiyo ya video, Beckham anaonekana kuwa mzee akizungumza katika siku za usoni ambapo ugonjwa huo umeangamizwa. Tangazo hilo lililofanywa na Charity of Malaria No More Uk limetengenezwa hali ya kwamba linawashinikiza watu  kote duniani kuendelea na juhudi za kuangamiza ugonjwa huo kabisa. Beckham amehusika na shirika hilo la hisani tangu 2009  na anasema ni ugonjwa ambao angependelea kuangamizwa kwasababu unawauwa watoto wengi duniani.."" Anasema kwamba Watoto wake mwenyewe  walimuuliza iwapo ugonjwa huo unaweza kuangamizwa wakati wa kizazi chao na aliwajibu ndio utaangamizwa iwapo kutakuwa na ushirikiano mkubwa, uongozi bora  pamoja na kutia bidii."" Kwa sasa kuna chanjo  dhidi ya ugonjwa huo ambao inapunguza idadi ya wagonjwa kwa asilimia 40. Mpango wa miaka mitatu wa kusambaza dawa hiyo ulianza barani Afrika  katika mataifa ya Malawi, Kenya na Ghana 2019. Mnamo mwezi Mei 2020 wanasayansi waligundua kinga ya kuwalinda mbu dhidi ya Malaria. Timu ya Kenya na ile ya Uingereza zilisema kwamba ugunduzi huo una uwezo mkubwa wa kudhibiti ugonjwa huo. Hiyo ni kwasababu iwapo mbu hawatoambukizwa ugonjwa huo hawataweza kusambaza ugonjwa huo kwa wanadamu. Vifo kutokana na ugonjwa huo vimepungua kwa asilimia 60  hatua iliowaokoa zaidi ya watu milioni 7 tangu 2000 kulingana na WHO lakini shirika hilo linasisitiza kwamba kunahitajika uwekezaji  mkubwa katika vita dhidi ya  Malaria  iwapo ugonjwa huo utaangamizwa  kufikia 2050. Mwaka 2016 serikali ya Uingereza ilitia saini hadi  £500 million  kwa mwaka kukabiliana na Malaria  zitakazotumika hadi Marchi 2021. Viongozi walikubaliana kufanya juhudi za pamoja kutumia mabilioni ya fedha miongoni mwa nchi zilizopo katika jumuia ya madola kufikia."
health	Je kuna hatari gani ya kupata mtoto baada ya kutimu  umri wa miaka 40 na zaidi?	"Shangazi yangu alijifungua mtoto akiwa na umri wa miaka 45, rafiki yangu alijifungua akiwa na umri wa miaka 47, jirani yangu akiwa na umri wa miaka 43, hii ndio misemo inayozunguka miongoni mwa wanawake na katika kanda nchi za kiarabu Licha ya hili, kauli  hizi haziwezi hazitengani na onyo kwa wanawake dhidi ya kuchelewa kupata ujauzito, "" hawataweza kuwa na uwezo wa kuwa na watoto baada ya umri fulani, lakini wanaume wanawza kupata watoto katika umri wowote ."" Je ni upi usahihi wa  wa onyo hili? Je umri wa miaka arobaini ndio wa mwisho kwa wanawake katika maisha ya wanawake pekee? Dokta Hind Abdel Salam aliiambia BBC kwamba wanawake wengi wanatarajia kwamba iwapo watafikia  umri huu hawataweza kuwa na uwezo wa kuwa na watoto, na wakati mwingine hutishwa na wale wanaowazingira  kwamba fursa za ujauzito hazipo, na hili sio kweli kabisa , kwani ukweli ni kwamba inategemea mwanamke mwenyewe, kuna wanawake wanaoweza kupata ujauzito katika umri wa miaka arobaini na minane na baadaye . Kuna tofauti katika uwezo wa kuzaa wa wanawake na wanaume, jambo muhimu  ambalo linahusiana na uwezo wa kuzaa. Kwa wanawake, kuna kupungua taratibu kwa uwezo wake wa kuzaa kuanzia umri wa miaka 35. Sababu  ya hili ni kwamba mwanamke huzaliwa na mayai yake yote ambayo anaweza kuyatengeneza katika kipindi chake chote cha maisha  na idadi hii hupungua kadri miaka ya umri wake inavyokwenda . Mwanamke huzaliwa na zaidi ya mayai ya uzazi milioni na hupungua hadi 400,000 katika umri wa kubarehe  na kufikia hadi  25,000 wakati anapofikia umri wa miaka 37, kwani wanawake wengi hupoteza  90% ya mayai ya uzazi katika umri huu, hadi mwanamke anapotimiza umei wa miaka  51 huwa na mayai 1000. Hivyo basi fursa ya kupata ujauzito hupungua taratibu kila mwezi, na kufikia %5 miongoni mwa wanawake wenye umri wa miaka 40 na zaidi, ikimaanisha kuwa fursa ya mimba bado ipo, lakini kwa kiwango cha chini. Hii pia inatofautiana kwa mwanamke na mwanamke. kwa upande mwingine, viwango vya uwezo wa kuzalisha kwa wanaume hupungua saw ana inavyotokea kwa wanawake , kinyume na inavyofahamika kwa wengi, lakini hupun gua baadaye na kwa utaratibu zaidi kuliko wanawake. Uwezo wa kuzalisha wa mwanaume hupungua kati ya umri wa miaka  40  na 45. Tofauti na mayai katika wanawake, mbegu za uzazi za mwanaume hutengenezwa katika kipindi chote cha maisha yake, lakini ubora wa mbegu hizi hupungua kadri mwanaume anapoendelea kuku ana kuwa mtu mzima na uzazi wa mtoto huhusiana na ubora way ai na mbegu ya uzazi kwa pamoja. Doaa Al-Saft aliiambia BBC  BBC, ""Baada ya kufikia umri wa miaka 40 yapata miezi sita, nilibaini kuwa ’’ Nilikuwa mjamzito na sikutarajia kabisa  ."" nilipatwa  nilipigwa na  mshangao’’  Doaa alimficha kila mtu taarifa ya ujauzito wake kwasababu aliogopa kauli za maoni ya watu kwamba "" wakati mwingine zinaweza kutofurahisha, ambapo wakati mwingine huwa wanasema bado una nguvu ya kuwa na watoto, au unapaswa kufikiria  kuhusu kuwaoza watoto wako badala ya wewe kufikiria   kupata watoto. Kutokana na hayo Duaa alikuwa akivaa mavazi makubwa katika kipindi chote cha ujauzito. Familia yake ilimuunga mkono na kumsaidia na kumpatia ushauri na kumwambia kuhusu wanawake wengine waliojifungua wakiwa na umri wa miaka 40 na wana afya njema na watoto wao wana afya njema , lakini baadhi ya marafiki madaktari walichangia katika kumtisha Duaa .  Duaa aliniambia kuhusu safari ndefu na ya kuchosha akili aliyopitia katika kumtafuta daktari ambaye angemsaidia, na anasema: ‘’Daktari niliyemuona  wa kwanza aliniambia kwamba wewe una umri mkubwa na kwamba unapaswa kuzalishwa kabla ya kuingia katika mwei wat isa wa ujauzito kutokana na hofu ya matatizo unayoweza kuyapata. Mwingine aliniandikia madawa mengi  ya kuimarisha ujauzito wangu, akidai kuwa  mimba yangu una uwezekano wa kuharibika kawababu mimi nina umri mkubwa,na ninapaswa pia kupewa dawa ya kuifanya damu iyeyuke  ""Niliogopa sana. Ninafahamu kwamba baada baada ya miaka arobaini, ubora wa mayai ya uzazi hupungua kwa kiwango kikubwa, jambo linaloweza kuathiri afya ya kijusi , kama vile kuzaliwa kwa mtoto mwenye hali   Down syndrome, kuzaliwa na kasoro za viungo, au kuwa matatizo mengine’’ Hofu kuhusu kijusin haikuwa pekee iliyotawala uzoefu wa  Dua’a, lakini piaalijihofia binafsi, hususan kutokana na msisitizo wa daktari  ambaye ’’alimtisha  kwamba anakabiliwa na uwezekano wa kupata kisukari na shinikizo la damu’’ Doaa alijifungua mtoto wake wa tano, Ammar, mapema mwaka huu, n ani mwenye afya nzuri. Doaa  ana afya njema. Anasema, ""Hakuna umri fulani wa kujifungua, lakini kuna matayarisho mazuri kwa ajili ya kujifungua. Nilijifungua mara nne kabla ya  Ammar, lakini mara hii ni tofauti kabisa. ‘’Ninahisi kukomaa zaidi na mwenye uzoefu kuliko awali . Mara hii licha ya hofu zote, Ninafurahia uzoefu sana’’."" Wakati mwingine  Doaa huhisi kwamba  Ammar anabahati na uzoefu wake na uzoefu wa awali, lakini wakati mwingine anamhurumia  , ""Ninapokwenda kwake mpangilio wa muda wake unakuwa ni kwenda  kwenye chanjo, ninahisi kuwa nimekuwa mtu mzima zaidi ya wanawake wengine wanaonizingira . Ninaogopa kumuacha mapema, lakini wakati huo ninihisi kuwa niko katika nafasi bora ya kumtunza kuliko wengine’’. Tuliwauliza wanawake na wanaume katika nchi kadhaa za kiarabu kuhusu umri unaofaa kupata mtoto , na wote walizungumzia kuhusu miaka 20 na ushee kwa mwanamke . Na wote wakaafiki kuwa mwanamke hawezi kupata mroro akiwa na zaidi ya umri wa miaka thelethini na mitano, jambo ambalo zio kweli. Daktari Hind Abdel Salam anasema, hakula chochote cha kuhofia  katika umri huu , unayohitaji ni huduma bora za matibabu  , “Iwapo kuna tabia kama vile uvutaji wa sigara au unywaji wa vilevi, mama anapaswa kuzisitisha , pamoja na kuimarisha kiwango cha sukari na uzito ili view vya kawaida. Dokta Hind anawashauri wanawake wenye umri wa miaka 40 kuendelea na mazoezi ya mwili , kupata virutubisho sahihi vya mwili na wanahitaji kuendelea kutumia vitamini muhimu wakati wa ujauzito , na kumeza  folic acid ili kuepuka matatizo yoyote ya kiafya au kuwa na vijusi vyenye kasoro. Madaktari wanasisistiza kuwa wanaweke wenye umri wa zaidi ya miaka 40 wana uwezekano mkubwa wa mimba zao kuharibika baada ya  kupata uzazi kwa njia ya IVF wakilingangishwa na wanawake wenzao waliopata watoto wakiwa na umri wa miaka  thelathini na ushee au miaka ishirini na ushee waliopata watoto kwa njia ya upandikizaji au hata kwa njia ya kawaida. Hayo pia hutokea inapokuja katika uwezo wa kunyonyesha, ambao wanawake wanaendelea kuwa nao, sawa na uwezo wa kuzaa inategemea mwanamke mmoja na mwingine, uwezo wa kutunga mimba unategemea mwanamke na mwanamke."
health	Je, ni matatizo gani unakumbana nayo kwa kuwa mama katika umri mkubwa?	Baadhi ya maswali hayana jibu la uhakika. Majibu yanakuwa mengi. Zinatofautiana kati ya mtu na mtu. Hata hivyo maswali na majibu hayaishii hapo. Swali ni: Je, ni umri gani sahihi wa kuwa mama? Pooja Khade-Pathak anaishi Pune. Wanafanya kazi katika kampuni ya rasilimali watu. Aliamua kuwa mama akiwa na umri wa miaka 23. Leo ana umri wa miaka 33 na binti yake ana miaka 10. Anasema alichukua uamuzi wa kuwa mama. Wazo la pili nililokuwa nalo ni afya yangu. Nikiwa na umri wa miaka 23, nilikuwa na afya njema kabisa. ''Kwa hivyo nilifikiri nitaweza kukabiliana vyema na mfadhaiko na kujizuia,'' Pooja anasema,'' ''Kuna ushindani katika kila nyanja. Kuna kupanda na kushuka. Taaluma yangu haikuanza vizuri. Kwa hiyo nilifikiri nikipumzika katika hatua hiyo ningekuwa na nafasi nzuri ya kusonga mbele. Niliona ni bora zaidi kuwa mama mwanzoni kuliko kuchukua mapumziko,'' Pooja anaongeza. ''Mbali na hilo, sikutaka kuwa na pengo la kizazi kati yangu na uzao wangu. Ndiyo maana nilifanya uamuzi huu.'' Kitaalamu hili ni swali la kibinafsi sana, lakini kwa mtazamo wa kimatibabu kila mtu anapaswa kupigana kwa upande tofauti. Daktari wa magonjwa ya wanawake kulingana na Nandini Palshetkar, miaka 25 hadi 35 ndio wakati mzuri wa kuwa mama. Dk. Palshetkar anasema kwamba ''mwanamke anapaswa kukabiliana na matatizo mengi katika kuwa mama baada ya miaka 35. Kwa hiyo, miaka kumi kati ya miaka 25 na 35 inafaa kwa kuwa mama. Ni vigumu sana kupata mimba baada ya miaka 35.'' ''Hivi sasa wasichana wanachelewa kuolewa. Baada ya hapo, inaamuliwa lini wawe mama. Kwa kuzingatia hali ya sasa, wasichana wanapaswa kuwa waangalifu sana. Wapimwe uwezo wao wa kupata ujauzito.'' ''Kipimo hiki, kinachoitwa AMH (anti-mullerian hormone), inaweza kuchunguza kiasi cha mayai yaliyorutubishwa katika mwili wa mwanamke. Kiwango cha chini ina maanisha hatari ni kubwa zaidi. Kwa hiyo, wanawake wadogo wanapaswa kuwa makini.'' Daktari mashuhuri wa magonjwa ya wanawake kutoka Nagpur, Dk. Chaitanya Shembeker anaamini kwamba umri unaofaa kuwa mama ni miaka 25 hadi 30. ''Umri wa hifadhi ya ovari ya wanawake wanaokuja kwetu kwa ajili ya IVF, yaani katika utungisho wa vitro, imeshuka hadi miaka 30. Kwa umri wa miaka 32, inapungua zaidi,'' anasema. ''Tunaiga nchi za magharibi. Kama wao tunazingatia zaidi taaluma. Tatizo linaanzia hapo. Haijalishi ni watoto wangapi wanaotafutwa, lakini umri wa uzazi unapaswa kuwa sawa.'' Dk. Palshetkar anaongeza, ''Uzee wa ovari ni tatizo kubwa hivi sasa. Unaathiri takriban asilimia 30 ya wanawake vijana wanaokuja kwenye kliniki yangu. Wanaolewa wakiwa na umri mkubwa na kisha kuamua wakati wa kuwa mama.'' Wanawake wengi wadogo huchagua chaguo hilo, lakini kuna wale wasiwekwa kwenye kundi hilo. Hali za kipekee. Kwa hivyo nadhani umri sahihi wa kuwa mama ni miaka 25 hadi 35. ''Dk Kulingana na Shembaker, chaguo la kufungia manii sio la vitendo sana. Sasa kuna wimbi kubwa la kugandisha mayai ya uzazi. Makampuni mengi makubwa pia hutoa bima kwa hili, lakini katika suala hili si tu yai la uzazi, bali pia umri wa mwanamke azingatiwe. Vikomo vya mwili pia huongezeka kadri umri unavyoongezeka. Ujana ni uvumilivu zaidi, uwezo zaidi wa kimwili.'' anasema Dk.Says Shembaker. ''Lakini kuzaa inasemekana kuwa ni uzazi wa pili wa kila mwanamke, kwani matatizo kama kisukari, shinikizo la damu na kadhalika hujitokeza wakati wa ujauzito. Kwa hiyo, matatizo hayo yanaweza kuepukika kwa kuolewa na kuzaa mtoto kwa wakati,'' kulingana na Dk.Says Shembaker. Rita Joshi, anayetoka Mumbai, anafanya kazi katika Nyanja ya teknolojia ya habari.Walikuwa wamebanwa na taaluma zao katika umri unaokubalika kijamii kuzaa. Ilibidi aende nje ya nchi mara kadhaa kama sehemu ya kazi yake.Walioana kwa miaka 35 kwa sababu kadhaa. Baada ya ndoa alifanya majaribio kadhaa ya kupata ujauzito kwa njia ya kawaida, lakini hakukuwa na mafanikio. Alijaribu chaguo la IUI na IVF, lakini hakupata wakati katika taaluma yake.Mwishowe alijaribu chaguo la IVF mnamo Oktoba 2020. Kulikuwa na kizuizi wakati huo na kwa sababu ya kazi anayoifanya akiwa  nyumbani aliweza kuwa na wakati unaofaa wa matibabu na mwishowe akawa mama wa binti mrembo. Sio Rita Joshi pekee anayesimulia hadithi yake kwamba ndoa inachelewa kwa sababu ya taaluma na kisha uzazi unacheleweshwa. Sababu kwa nini umri ni muhimu kwa wanawake ni kwa sababu ya kiasi cha mayai katika mwili wao.Katika miongo kadhaa iliyopita, wanasayansi wameona kwamba kiasi cha mayai katika tumbo la uzazi la mwanamke hupungua kadiri umri unavyosonga. Mwili wa kiume hutoa mamilioni ya manii kila siku, wakati wanawake wana mayai milioni 1 wakati wa kuzaliwa.Wakati wanawake wanaanza kupata hedhi, idadi hiyo imeshuka hadi laki tatu.Mwanamke anapofikisha umri wa miaka 37, idadi yake hupungua zaidi hadi 25,000 na anapofikisha miaka 51, idadi ya mayai ni 1,000 tu. Kati ya haya, ni mayai 300 hadi 400 tu yana uwezo wa kurutubisha.Kadiri umri wa mwanamke unavyopungua kwa idadi ya mayai, ndivyo inavyokuwa kwa ubora wa kromosomu za mayai, DNA yake.Kawaida hedhi huanza kwa wasichana kutoka umri wa miaka 13. Mayai hayarutubiki katika miaka miwili ya kwanza. Mayai yana uwezekano mkubwa wa kupungua kwa umri wa miaka 33 katika mchakato huu.Wanawake wengi hupoteza uwezo wao wa kuzaa miaka minane kabla ya kukoma kwa hedhi.Utafiti wa daktari wa uzazi Andrea Zurisikova anahitimisha kwamba kiasi cha mayai katika mfuko wa uzazi inategemea na maumbile. Hata hivyo, uwiano wa mayai hutegemea msukosuko katika maisha ya mwanamke.Kemikali za sumu na dhiki pia huathiri idadi ya mayai.Mbali na wingi wa mayai, ubora wake pia ni suala muhimu. Ubora wa mwanamke katika kuzaa hupungua kulingana na umri unavyoendelea kuongezeka. Kromosomu pia ina jukumu muhimu katika uzazi. Kulingana na watafiti, usumbufu wa kromosomu pia unaweza kusababisha matatizo ya uzazi. wa kweli, kromosomu ni isiyo ya kawaida. Wanawake wengi wanatatizo hili. Ila ni nadra sana kwa vijana.Kromosomu zina uwezekano mkubwa wa kuzorota kadiri umri unavyosonga.Upungufu wa kromosomu haimaanishi kuwa mwanamke hawezi kumzaa mtoto, lakini ni kwamba mayai ambayo hutengenezwa wakati wa mzunguko wa hedhi kunakuwa na uwezekano mdogo wa kuzaa watoto wenye afya. Akizungumzia hali ya sasa ya kijamii ya kuzaa mtoto katika umrimkubwa kiasi, ''sio wanawake wote vijana kwa sasa hivi wanafikiria kuhusu kuolewa wakiwa na umri wa miaka 25.'' Dk Shembaker anasema. ''Wanafikiri umri wa miaka 30 ni mdogo sana, lakini hawatambui kwamba kufikia umri huo ugavi wa homoni umeharibiwa kabisa.'' Mume wa Pooja Khade-Pathak alifariki dunia miaka kadhaa iliyopita.Kwa hiyo sasa yeye analea Watoto wake akiwa peke yake. Binti yake alikua mama kwa wakati stahiki na hana tena wasiwasi juu ya binti yake. Rita, kwa upande mwingine, amekubali kwa furaha kuwa mama kwa kuchelewa.Uamuzi wa kuwa mama ni mkubwa na muhimu sana.Maisha yanaweza kufurahisha kwa kila njia ikiwa uamuzi huo utafanywa kwa wakati unaofaa.
health	Jinsi Msichana wa miaka 19 alivyoweka historia ya tiba kumuokoa mama yake	"Wakati alipokuwa na umri wa miaka 19 tu, Aliana Deveza alipanga na kupitia upasuaji wa kihistoria kwa ajili ya kuyaokoa maisha ya mama yake. Aliishawishi hospitali  kufanya ubadilishanaji wa kwanza wa kiungo nchini Marekani ambapo viungo vya mwili vilibadilishwa kwa watoaji ambao hawakuwa na uhusiano wowote wa undu wa damu. ""Kitu cha kwanza ambacho niliulizia kilikuwa ni mama yangu ana hali gani? Yuko sawa? Je ameweza kuwa salama? ""Kusema ukweli sikuwa na wasi wasi kuhusu mimi mwenyewe tena, Nilikuwa nafikiria  jinsi ya kuondokana na maumivu niliyokuwa ninayahisi. Kusikia tu kwamba kila mtu ameweza kupona, Niliweza kupumua tena ."" Wakati aliana anaposema  mtu mwingine yeyote, hamaanishi yeye binafsi na mama yake, kwasababu wanawake wengine wawili  - madada - pia walifanyiwa upasuaji . Moja ya viungo vya  Aliana kilitakiwa kuwekwa kwa mmoja wa madada zake, na kingine kilitakiwa kwenda kwa mama yake Aliana. Maisha ya watu wawili yalikuwa yanaokolewa , huku watu wawili wakitoa viungo vyao kwa watu wasio wajua ili kuyaokoma maisha ya mwana familia wao. Upasuaji ulikuwa ni matokeo ya miaka miwili ya kazi kubwa ambayo ilikuwa na manufaa. Aliana alikuwa amemuaoko mama yake  Erosalyn dhidi ya miaka mingi ya matibabu ya -dialysis, ugonjwa na uwezekano wa kufa- na mtu ambaye hamfuhamu kabisa andeendelea  na maisha   mapya. Mafigo ni viungo pekee ambavyo mtu hai anaweza kumpatia mtu mwingine kama msaada, kwani wengi wetu tumezaliwa na mafigo mawili, lakini tunahitaji figo moja tu  kufanya kazi mwilini mwetu. Lakini watu wanaohitaji figo mara nyingi huwa hawawezi kuchukua figo kutoka kwa mtu wanayempenda, hata kama mtu yule yuko tayari kuwapatia. Kote duniani mafigo 150,000 yalipandikizwa  kwenye wagonjwa mwaka 2019-idadi hii ikiwa ni sehemu ndogo tu ya wale wanaohitaji kiungo hicho. Alvin Roth alipokea tuzo ya uchumi kutoka Wakfu wa  Nobel mwaka 2012  kwa kazi yake ya kutengeneza  kifaa cha mfumo wa kusaidia watu wengi kutoa na kupokea mafigo. ""Tofauti na viungo vingi, inawezekana kwa mtu kutoa figo yake kwa mtu ampendaye na kuyanusuru maisha yake ,"" anaelezea. ""Lakini wakati mwingine hawawezi kuchukua figo yako hata kama afya yako inatosha kutoa figo moja. Na labda Mimi ni mtoaji mwenye figo sawa na yako, Ningependa kutoa figo kwa mtu fulani nimpendaye lakini siwezi. ""Lakini labda figo yangu inaweza kufanya kazi kwa mgonjwa wako na figo yako inaweza kufanya kazi kwa mgonjwa wangu. Hiyo ndio aina ya ubadilishanaji  wa figo ambapo watoaji wawili wasio fahamiana wa figo hukutana , na kila mmoja kupata figo inayoendana na kila mmoja wa wagonjwa wao."" Kazi ya Alvin Roth na wenzake iliweza kutengeneza mfumo ambao umeweza kusaidia ubadilishanaji wa figo, kwa hiyo kwa sasa kila mwaka maelfu ya maisha yanaokolewa. Aliana hakuweza kubadilishana figo na ama yake kwasababu madaktari walihofia kuwa matatizo ya figo aliyo nayo mama yake huenda yakawa ni ya urithi, kwahiyo Aliana huenda akawa nayo pia. Alitaka bado kumsaidia mama yake kupata figo mpya lakini muda ulikuwa unayoyoma, kwahiyo alianza kufanya utafiti na kubani kuwa inawezekana kubadilishana seehmu ya ini kwa figo. ""Nilianza kufanya utafiti, aina za viungo ambavyo vinaweza kutolewa wakati mtu akiwa hai. Na ini ndilo lililojitokeza sana."" Aliana hakujua kwamba huu ulikuwa ni uwezekano wa kinadharia tu na haukua upasuaji wa mara kwa mara. Alianza kupigia simu hospitali kuona iwapo anaweza kutoa sehemu ya ini lake kwa mtu fulani ili mtu huyo ampe figo mama yake. Aliana anasema hospitali chache hazikuelewa alikuwa  ana maanisha nini : ""Hospitali chache zilinielekeza niende kwenye nyumba za kuhifadhia maiti, kwasababu hawakujua nilikuwa ninazungumza kuhusu nini."" Hatimaye alimpata mtu sahihi kwa ajili ya kazi hiyo.  John Roberts  daktari wa upasuaji katika Chuo kikuu cha   San Francisco kilichopo California Marekani. Kwa msaada wa hospitali waliwapata madada wawili ambao wangekutanishwa na Aliana na mama yake. Mmoja wa madada hao angepata sehemu ya figo ya Aliana, na Mama yake Aliana angepata figo mpya kutoka kwa dada mwingine. Aliana hajuti, na ni kwanini anafikiria ni kwanini wengi wetu hatufanyi hivyo? ""Ninafikiria watu hawapendi wazo la kutoa msaada wa kiungo, kwasababu ya hofu."
health	Je, unafahamu kuwa, kukaa kwa muda mrefu mahali pamoja ni hatari ya kwa afya yako?	"Je, unafahamu kuwa, kukaa kwa muda mrefu mahali pamoja ni hatari ya kwa afya yako? Shirika la Afya Ulimwenguni WHO linakadiria kuwa takribani watu milioni 3.2 kila mwaka hufariki dunia kwa sababu ya kukosa kufanya mazoezi. Tatizo hilo sasa linaukumba ulimwengu mzima. Misongamano ya magari, kazi za ofisini, kutazama televisheni, kurambaza kwenye mitandao ya intaneti ni baadhi ya mambo ambayo huwafanya watu kukaa mahali pamoja kwa muda mrefu. Wanasayansi wanasema kuwa mwili wa mwanadamu uliumbwa kwa sababu ya kutembea ama kusonga, lakini leo, mwanadamu hafanyi mazoezi kama zamani. Zamani mwanadamu alitembea kwa muda mrefu. Mwanadamu alibeba mizigo. Mwanadamu alishiriki mambo mengi bila ya kutumia mashine na teknolojia. Daktari Mounir Dia wa Senegal anasema kuwa: ""Kuna viungo vingi vya mwilini ambavyo huathiriwa kwa kukosa kufanya mazoezi."" Anaongeza kusema kuwa, ""mtu asipoyafanya mazoezi, kuna uwezekano mkubwa wa mapigo ya moyo wake kuongezeka na ni rahisi kupata magonjwa ya moyo."" Hivyo, mazoezi husaidia kuimarisha mapigo ya moyo na kinyume chake ni kweli, mishipa ya damu huathiriwa, hivyo kuathiri moyo, daktari Dia anasema hali huwa hivyo iwapo mmoja hatafanya mazoezi. Ujio wa teknlojia na uvumbuzi wa mashine umempunguzia na kumrahisishia mzigo mwanadamu. japokuwa hilo ni jambo zuri kwa upande mwingine, linamuweka mwanadamu kwenye hatari. Kwa mujibu wa Shirika la Afya Ulimwenguni, robo ya watu wazima ulimwenguni hawafanyi mazoezi. Kile ambacho hawafahamu ni kuwa kutokufanya mazoezi au kukaa kwa kipindi kirefu ni kujichimbia kaburi. Inakadiriwa kuwa unapokaa kwa zaidi ya saa nane kwa siku, unastahili kufanya mazoezi ya dakika 60 -75 kila siku, ili kufidia muda uliokuwa umeketi. Massata ni mfanyabiashara jijini Dakar, mji mkuu wa taifa la Senegal. Anasema kuwa alianza kufanya mazoezi ili kuboresha hali yake ya afya. Uamuzi huo umebadilisha maisha yake.  Anasema kuwa, miaka sita iliyopita alikumbwa na ugonjwa. Ugonjwa huo huathiri maini. ""Nilikuwa nahisi maumivu mgongoni."" Anasema Massata, huku akiwa ametulia. Daktari alimfahamisha kufanyiwa uchunguzi kwenye figo zake. Kwa bahati nzuri, matokeo ya uchunguzi yalibainisha kuwa hakuwa na tatizo lolote kwenye figo zake. Kwa bahati mbaya uchunguzi uligundua kuwa alikuwa na mafuta kwenye maini yake. Aliamua kuanza kuyafanya mazoezi kila siku, baada ya miezi mitatu alirudi kufanyiwa uchunguzi tena. ""Uchunguzi wa daktari uligundua kuwa maini yangu yalikuwa yanaanza kurejea kawaida."" Massata ananifahamisha huku akitabasamu. Anakiri kuwa mazoezi yalimsaidia kupunguza uzito. Mara ya pili aliporudi kuchunguzwa na daktari wake, alifahamishwa kuwa ini lake lilikuwa sawa kabisa bila ya matatizo. Ugonjwa aliokuwa akiugua ni kuwa ini huzungukwa na mafuta. Mara nyingi watu wenye ugonjwa huo, huwa hawaoneshi dalili zozote. Hadi kufikia sasa hakuna dawa au matibabu ambayo yamethibitishwa kuponya ugonjwa wenyewe. Hata hivyo mabadiliko ya tabia ya kula pamoja na mazoezi ya mara kwa mara ni dawa mjaarabu kwa mujibu wa matabibu. ""Kabla nianze kufanya mazoezi, nilikuwa na uzani wa kilo 86, lakini sasa uzani wangu ni kilo 76. Mazoezi yalinasaidia kupoteza kilo 10 kwa kipindi cha miezi mitatu."" Massata anasema huku akionekana akiridhishwa na hali yake sasa. Anaafiki kuwa mazoezi yana nafasi kubwa sana maishani mwake sasa. Zamani hakuwa na muda alioutenga kwa ajili ya mazoezi lakini sasa anasema, ""mimi hufanya mazoezi kuanzia Jumatatu hadi Ijumaa. Tangu agundue umuhimu wa kufanya mazoezi, Massata, hajawahi kuwa mvivu katika maisha mapya aliyoanza kuyaishi. ""Hapa huwa ninakuja kufanya mazoezi kuanzia siku ya Jumatatu hadi Ijumaa, isipokuwa mwishoni mwa juma. Misuli inahitaji kupumzika ili ikue."" Massata ananifahamisha huku akiwa kwenye eneo ambalo hufanyia mazoezi akiwa na nguo za mazoezi. Baada ya mazungumzo, mara Massata ananifahamisha kuwa kocha wake kwa jina Lamine ndiye mwokozi wake. Bila Lamine hali yake ingekuwa mbaya mno. ""Nazungumzia umuhimu wa kuwa na mahusiano mema."" Massata ananifahamisha kisha anamuita kocha wake. Kisha kocha wake anafika huku akiwa mwingi wa tabasamu, ""wakati mwingine sikumuona akija kufanya mazoezi. Ukweli ni kuwa alikuwa anatibiwa hospitalini. Aliporejea mazoezini aliniambia alikuwa ana furaha kubwa."" Lamine anasema, kisha anaendelea kuzungumza, ""nilimuuliza, nini kilichofanyika?"" Massata alimkumbatia na kumfahamisha kuwa, amepona. Amepona kwa ukamilifu. Shirika la Afya Ulimwenguni linapendekeza mazoezi ya dakika 30 kwa watu wazima na saa moja kwa watoto. Bila hivyo, inachukuliwa kuwa hufanyi mazoezi. Hata hivyo daktari Dia anasema kuwa mazoezi ya kila siku humsaidia mtu kufidia muda ambao alikuwa ameketi kwa kipindi kirefu. Anashauri kuwa ni muhimu kupunguza muda ambao mtu huketi. Anasema kuwa mtu hafai kuketi kwa zaidi ya saa tatu. Anaongeza kusema kuwa, kwa wale wanaofanya kazi ofisini wanastahili kuinuka kila wakati, kutembeatembea kabla ya kurejea kwenye viti vyao. Daktari Dia anasema kuwa kuketi kwa muda mrefu huathiri mwendo wa damu. ""Kile ambacho mara nyingi husingizia kwa kutofanya mazoezi ni muda ama wakati. Hata hivyo, ni muhimu kutenga muda wa kufanya mazoezi ili usihatarishe maisha yako."" Anamaliza kueleza. Ama kwa hakika, kufanya mazoezi ni kuokoa muda ama wakati. Kufanya hivyo kunaondoa uchovu na unahisi mwenye nguvu haswa unapoamka. Mtindo wa maisha wa kukaa tu, unachangia asilimia 30 ya maradhi ya moyo na kati ya asilimia 20-25 ya saratani ya matiti kibofu na mapafu. Wataalamu wanasema kuwa iwapo umezoea kushinda kwenye kiti kazini kwa kipindi kirefu, yafuatayo ni mambo ambayo unaweza ukayafanya: -Iwapo unashuka kwenye basi hakikisha kuwa unashuka mbali na ofisi ili upate nafasi ya kutembea. -Iwapo unaendesha gari, hakikisha unaliegesha mbali na kiasi na mahali pa kazi, ambapo utatembea. -Badala ya kutumia kambarao/lifti, hakikisha unatumia vidato. -           Simama kwa dakika moja, kila baada ya saa moja ama dakika tano hadi 10 kwa kila dakika 90. -Tembea Zaidi ya kuketi kwa muda mrefu."
health	Virusi vya corona: Wanajeshi wa Rwanda wadaiwa kuwabaka raia wakati wa amri ya kutotoka nje	Askari watano wa Rwanda wamekamatwa baada ya wakazi wa kitongoji cha mji mkuu wa Kigali  kudai waliwabaka wanawake walipokua wakitekeleza sheria ya kukaa nyumbani iliyowekwa kote nchini humo ili kuzuwia mambukizi ya Covid-19,  limesema jeshi la Rwanda. Wakazi wa kitongoji cha Nyarutarama wameiambia ofisi ya mwendesha mashtaka wa jeshi pia kwamba askari waliwapiga wakazi na kuwaibia mali zao, kulingana na mwandishi wa BBC mjini Kigali. Mmoja wa waathiriwa amewambia waandishi wa habari kuwa mnamo tarehe 26 Machi, mwanajeshi aliyekua amejihami kwa silaha aliingia kwa nguvu katika nyumba yake na kumpiga mume wake, na alipokua akijaribu kuingilia kati kumzuwia askari asimbake. Serikali ya Rwanda iliweka sheria ya kutotoka nje  kote nchini humo ili kuzuwia kusambaa kwa virusi vya corona, lakini baadhi ya wakazi wamekua wakilalamika juu ya ukatili wanaofanyiwa na maafisa wa usalama  wanaosimamia utekelezwaji wa sheria hiyo. Wiki iliyopita wanaume wawili walipigwa risasi na kuuawa walipopatwa wakitembea nje. Polisi ilisema kuwa wanaume hao walijaribu kuwashambulia maafisa wa polisi Rwanda imethibitisha visa 84 vya Covid-19.
health	Umoja wa Mataifa wataka hatua kuchukuliwa dhidi ya tabia ya wanawake kufungwa kizazi kwa lazima	"Ripoti ya Umoja wa Mataifa ieonesha kuwa takriban nchi 38 zimeendeleza tabia ya   kufunga kizazi kwa lazima katika kipindi cha miaka 20 iliyopita, huku baadhi ya kesi hizo zikijumuisha wanawake waliofungwa kizazi kinyume na matakwa yao wakati wanajifungua. Umoja wa Mataifa imetoa wito wa kusitishwa kwa tabia ya kufunga watu kizazi kinyume na matakwa yao ambayo imejitokeza katika kila bara duniani kulingana na utafiti uliofanywa na Profesa Sam Rowlands, na kutaka serikali ichukue hatua dhidi ya wanaotekeleza tabia hiyo. Jamii za waliowachache, wanawake wanaoishi na ugonjwa wa virusi vya HIV na makundi ya waliotengwa ikiwemo waliobadilisha jinsia zao wote wamejikuta katika hali kama hizo kote duniani. ""Kuna historia ndefu ya ubaguzi duniani na nyanyasaji unaohusishwa na kufungwa kizazi kwa lazima, ambayo bado inaendelea hadi hii leo,"" anaelezea Dr. Tlaleng Mofokeng, mjumbe maalum wa Umoja wa Mataifa anayehusika na haki ya kupata afya. ""Hilo pekee, ni ukukaji mkubwa wa haki za binadamu."" Zishilo Dludla anasema hakukubali kufungwa kizazi wakati anajifungua katika hospitali moja nchini Afrika Kusini mwaka 2011. ""Kufungwa kizazi kwa lazima kumekuwa kitendo cha kinyama sana kwangu, kwasababu sijawahi kutaka kufanya hivyo, na sikukubali kwa hiari,"" anaelezea mama mmoja, 50, mwenye watoto watatu. ""Natamani kama ningeweza kusahau kilichonitokea, lakini haiwezekani. Unakuwa sawa na mtu aliyefariki dunia ilihali uko hai. ""Mimi ni sawa na mtu aliyefariki dunia kwasababu nafahamu fika kwamba ni mtu nisiye na maana yoyote."" Zishilo anaamini kuwa alifungwa kizazi bila ridhaa yake kwasababu alipatikana na ugonjwa wa ukimwi. ""Wote waliofungwa kizazi walikuwa weusi, wengi wao kutoka maeneo ya vijijini. Walilazimishwa kusaini fomu ya kukubali kufungwa kizazi."" amesema daktari Mofokeng. Hospitali ambayo Zishilo alifungwa kizazi inasema kuwa rekodi zilizopo zinaonesha kabla ya mama huyo kwenda kujifungua alikubali kufungwa kizazi wakati anafanyiwa upasuaji. Taarifa zinasema kwamba hii ni kwasababu tayari awali, alikuwa amefanyiwa upasuaji mara mbili na ilikuwa kawaida kwa wanawake ambao wamepitia hilo kuchagua kufungwa kizazi baada ya kupata mtoto wa tatu kwasababu ya hatari za kiafya zinazoweza kujitokeza mtu anapofanyiwa upasuaji mara nyingi. Walizungumza na BBC: ""Wanawake hawalazimishwi…  kuna baadhi ambao walikataa na matakwa yao yaliheshimiwa."" Madai ya wanawake wengi kama vile Zishilo yalichunguzwa na Tume ya Usawa wa Kijinsia Afrika Kusini mwaka jana. Lakini Daktari Mofokeng anasema tangu wakati huo ni hatua chache ambazo zimepigwa. ""Mfumo wa Afya Afrika Kusini pamoja na serikali kwa ujumla, zimefeli wanawake waliojumuishwa kwenye ripoti ya Tume hiyo. ""Idara yenyewe pia haijakubali mbele ya umma kuwa ukiukaji wa haki za binadamau ulitendeka."" Pia, idara ya Afya Afrika Kusini haijajibu ombi la BBC kuzungumza nayo juu ya suala hilo. Hata hivyo, kote duniani suala la wanawake kufungwa kizazi halijaegemea tu kwa wale waliopata maambukizi ya virusi vya ukimwi. Kwa mfano, ripoti ya Afya kote duniani imeangazia visa vya wanawake wa Canada ambao wanasema walipewa shinikizo kufungwa kizazi kati ya mwaka 2005 na 2010. Shinikizo sawa na hilo pia limeshuhudiwa na wanawake wa Roma katika Jamhuri ya Czech, Hungary na Slovakia dakika chache baada ya kujifungua. Nchini Japan, watu wanaobadilisha jinsia ni lazima wafungwe kizazi ili kuwaruhusu kisheria kuishi maisha ambayo wenyewe wanayapendelea. Ikiwa hawatofanyiwa upasuaji, haki zao za msingi zitabinywa kama vile kuoa au kubadilisha jinsia zao katika nyaraka zao muhimu mfano, kwenye pasipoti. Nchini India, taifa hilo linatoa ruzuku katika kodi, ajira na elimu kwa wale ambao familia zao sio zaidi ya watoto wawili kama njia moja ya kudhibiti idadi ya watu. Ripoti hiyo pia inasema, watu ambao hawataweza kutoa vyeti kuonesha kuwa wamekatwa kizazi pia nao wamenyimwa vidonge vinavyoongeza viritubisho mwilini kwa watoto wao. Dr Mofokeng amesema: ""Inachosha kihisia. Lakini hatuna namna zaidi ya kusaidiana. Mimi mwenyewe ni mwanamke. Ni mweusi ninatoka eneo la vijijini Afrika Kusini. Najua baadhi ya marika zangu ambao wamepitia kitendo hichi kibaya katika jamii yangu na pia hakuna utayari wa kuchukua hatua,"" ameongeza. ""Kazi yangu mimi kama mjumbe wa Umoja wa Mataifa, ni kukumbusha mataifa haki za afya, yanajukumu la kufanya uchunguzi wa kina kuhusiana na ripoti hii, pia ni lazima wahusika wachukuliwe hatua za kisheria."""
health	Ngozi Okonjo-Iweala: Mkuu mpya wa WTO atangaza mikakati yake	"Mkuu mpya wa Shirikal la biashara duniani(WTO)ameiambia BBC kuwa chanjo lazima isaidie kutatua janga Ngozi Okonjo-Iweala amesema ""dhana ambapo mataifa tajiri yanawachanja watu wao na nchi masikini zinapaswa kusubiri "" lazima iepukwe. Katika wiki za hivi karibuni, nchi kadhaa zimejaribu kuzuia usafirishaji wa chanjo nje ya mipaka yake. Lakini Dkt Okonjo-Iweala amesema kulindana kutazuia dunia kupona. ""Asili ya janga na kubadilika kwa maumbile yanayosababisa aina tofauti za virusi kunafanya kwamba hakuna nchi inayoweza kujihisi iko salama hadi pale kila nchi itakapochukua tahadhari kuwachanja watu wake,"" alisema. Hadi mwishoni mwa mwaka jana Dkt Okonjo-Iweala alikuwa mwenyekiti wa muungano wa dunia wa chanjo- , GAVI, ambao ulilenga kuongeza upatikanaji wa chanjo kote duniani na sasa anasema kuwa WHO ina kazi muhimu ya kufanya katika eneo hili. Kuna mjadala unaoendelea kuhusu kulegea kwa sheria za WTO  kuhusu akili miliki ili watengenezaji zaidi wa dawa waweze kutengeneza chanjo zaidi. Dkt Okonjo-Iweala anakiri hilo lakini anasema  ""baadhi ya nchi zinazoendelea zinaomba haki ya kisheria, nchi zinazoendelea zinahisi kuwa hii inaweza kuingilia katika akili miliki "". Lakini alizungumzia kuhusu   ""njia ya tatu , ambayo tunaweza kupatia kibali ya utengenezaji kwa nchi ili uwe na bidhaa unayotaka ya kutosha  huku ukiendela kuhakikisha kuwa akili miliki inatunzwa  "". Hii tayari inafanyika kwa chanjo ya Oxford-Astra Zeneca, ambayo imepewa kibali cha kwa taasisi ya  -Serum Institute of India. Huku janga likiwa ni changamoto ya dharura inayomkabili kiongozi mpya  WTO, sio changamoto pekee. Shirika hilo linapambana kuhakikisha linaonekana kuwa la umuhimu kwa mataifa mengi ambayo yanadhani lipepitwa na wakati na yanayoamini kuwa shirika hilo limezorota katika kuleta mabadiliko katika uchumi wa dunia. Baada ya kuzorota kwa mchakato wa kumchagua kiongoni wake kutokana na ukosefu wa uungaji mkono  kutoka kwa utawala wa rais wa zamani wa Marekani Donald Trump, Dkt Okonjo-Iweala anatambua ushindi wake una maana gani. ""Najivunia kuwa mwanamke wa kwanza na Mwafrika wa kwanza ,"" alisema. Hatahivyo, yuko makini  kufanya kazi kama mwana mageuzi ,  hadhi ambayo aliitamani alipokuwa naibu Mkuu wa Benki ya Dunia na kama Waziri wa fedha wa Nigeria, ambako alifanikiwa kuliwezesha taifa lake kupunguzi wa mzigo wa madeni ya kimataifa. Alisema kuwa : "" Kuna suala la wanacha kupoteza imani na kazi kubwa inahitajika kufanywa kuziwezesha sheria za WTO kuwiana na hali halisikatika karne ya 21 ."" Kama changamoto cha virusi vya corona zitaweza kushughulikiwa, hizo ""hatua ndogo, mafanikio madogo madogo ya mapema yanaweza kusaidia kubuni imani na kukuruhusukufanya mageuzi makubwa"", alisema. Miongoni mwa changamoto hizo ni mkataba mgumu kuhusu ruzuku za uvuvi. ""Kutoka pale, tunaweza kuendelea kugeuza mzozo wa mfumo wa makazi, uliopo sasa, lakini ambao unaohitajika, kwasababu hilo ndio eneo pekee duniani ambako wanachama wafanyabiashara wanaweza kuleta mizozo ya kibiashara Ilivunjwa na kura yaveto ya Trump alipopiga kura hiyo juu ya uteuzi wa majaji wapya wa shirika hilo wenye jukumu la kutatua mizozo hiyo. ""Kuanzia hapo, tunaweza kuendelea kurekebisha sheria katika maeneo kama uchumi wa kidigitali na biashara za kimtandao ,"" alisema, na kuongeza kuwa pia alitaka kubadili jinsi wanawake wanavyohudumiwa na WTO na jinsi mabadiliko ya hali ya hewa yanavyofikiriwa.  ."" Vita vya biashara kati ya Marekani na China Vita vya biashara kati ya marekani na Uchina ni eneo ambalo WTO limehangaika kupata mafanikio katika upatikanaji wa suluhu, kutokana na ukosefu wa mbinu za utekelezaji. Na hilo ni licha ya uamuzi wa mwaka jana kwama ushuru wa marekani  ""haukuaendana ""na sheria za kimataifa za biashara. Dkt Okonjo-Iweala amesema: ""Tunaweza kuwa wenye usaidizi sana kwa Marekani na China kwa pamoja kuwasaidia kuwaleta pamoja kutatua matatizo ."" Sababu moja inayoifanya WTO kuhangaika kupata mafaniki katika maeno mengi ni kwasababu ya kusisitiza kwamba maamuzi yafanyike kwa maafikiano ya wanachama wote 164."
health	Kupigwa marufuku kwa dawa ya nguvu za kiume Tanzania 'Mkongo' kwazua gumzo mtandaoni	Na Veronica Mapunda BBC Swahili ,Dar es Salaam Julai tarehe  27 Baraza la Tiba Asili na Tiba Mbadala nchini Tanzania lilipiga marufuku matumizi na kuifutia usajili dawa ya Hensha maarufu kama ‘mkongo’ ambayo iliuzwa kwa msingi wa kusaidia kuboresha nguvu za kiume. Baraza hilo limeitaka kampuni inayotoa dawa hiyo  kuhakikisha inaondolewa  sokoni mara moja  vinginevyo hatua kali za kisheria zitachukuliwa dhidi ya watengenezaji wa dawa hiyo. Ni dawa ya asili inayotengenezwa na kituo cha Nyasosi Traditional Clinic cha jijini Dar es Salaam ambacho hutengeneza dawa mbalimbali za asili Ilijipatia umaarufu nchini Tanzania, wengi waliitumia hata kuleta mzaha katika mitandao ya kijami huku baadhi wakiipa jina la ‘Vumbi la Kongo’ Dawa hii kawaida hutengenezwa kutokana na mchanganyiko wa majani, mizizi na magome ya mti wa Mkongo unaosemekana kupatikana katika Jamhuri ya Kidemokrasia ya Kongo.\nInauzwa na wazalishaji wengine chini ya majina tofauti ya chapa\nNa iliyopigwa marufuku yenye usajili namba TZ17TM0027 Kupigwa kwake marufuku kumezua maoni mchanganyiko katika mitandao ya kijamii huku wengine wakiendeleza mzaha juu ya dawa hiyo. Mwenyekiti wa Baraza la Tiba Asili na Tiba Mbadala nchini humo Profesa Hamis Malepo alitoa sababu za dawa hiyo kupigwa marufuku ambazo zilizingatia uchunguzi waliofanya hivi karibuni wa dawa za tiba asilia zilizo sokoni. Ambapo baadhi ya vitu walivyogundua ni •     Kubainika kwa uwepo kwa mapungufu madogo hasa kwenye uandishi wa lebo na vifungashio. •     Pia dawa hiyo imegunduliwa kuwa imechanganywa na dawa ya kisasa ya nguvu za kiume iitwayo sildenafil, kwa jina maarufu la biashara Viagra ama Erector kitendo ambacho ni kinyume cha sheria na miongozo ya usajili wa dawa za tiba asili na tiba mbadala. •     Kuchanganywa kwa dawa mbili na vimelea ambavyo ni kiashiria cha hali duni ya usafi wa mazingira ya kutengenezea dawa. Baraza linasema kuwa kwa mujibu wa kifungu cha 15(1) cha kanuni ya dawa asili ya mwaka 2008,” kinabainisha kuwa ni kosa kutangaza dawa na huduma ya tiba asili na tiba mbadala bila kuwa na usajili na ithibati ya bara. Mkongo ni dawa iliyojipatia umaarufu katika mitandao ya kijami lakini pia kituo kinachotengeneza dawa hiyo kimekuwa kikifanya matangazo na kutengeneza maudhui mbali mbali kuhusu dawa inazotengeneza katika mtandao wa Youtube. Mwenyekiti wa baraza anasema mtu anayehitaji kutangaza dawa yake ni lazima afuate utaratibu wa kusajili dawa kwa kupima ubora, usalama na baadae kuomba kibali cha matangazo kutoka katika baraza hilo. Kifungu cha 13(1) kinasema kuwa baraza lina wajibu wa kuziondoa dawa ambazo usalama na ubora wake haupo katika viwango sahihi kama ambavyo limefanya kupitia dawa ya mkongo Wananchi wanahimizwa kutumia tiba lishe zinazoboresha afya ili kujikinga na maradhi ya aina mbalimbali. Tanzania inahimiza matumizi ya dawa za asili na mwaka 2020 iliidhinisha uuzaji na utumiaji wa dawa tano za kienyeji sokoni za kuongeza nguvu za kiume.
health	Mwanaume afariki dunia kwa kula pipi zilizotengenezwa kwa pombe zaidi ya mfuko mmoja kwa siku	"Mfanyakazi wa ujenzi Marekani huko Massachusetts amefariki dunia kwa kula susu (pipi zinazojivuta zilizotengenezwa kwa pombe maarufu kama liquorice), daktari amesema. Mwanaume huyo ambaye hakutajwa jina lake alikuwa na umri wa miaka 54, alikula mfuko  mmoja unusu wa pipi hizo nyeusi kila siku. Kabla ya kupata mshutuko wa moyo hakuwa ameonesha dalili zozote za kuugua alipokuwa kwenye mgahawa wa kuuza chakula. Akielezea kisa cha mwaume huyo, Jarida la Tiba la Uingereza, limesema daktari wake alisema asidi ya glycyrrhizic iliyopo kwenye pipi hizo ndio chanzo cha kifo chake. ""Tumearifiwa kwamba mgonjwa huyo hakuwa anapata lishe inayofaa na alikuwa anakula pipi nyingi. Je ugonjwa wake unaweza kuwa na uhusiano na ulaji wa pipi au peremende kwa kiasi kikubwa?"" Dkt Elazer R Edelman amesema. Alisema utafiti uliofanywa unaonesha kwamba asidi ya glycyrrhizic kiungo muhimu katika utengenezaji wa pipi hizo inasababisha shinikizo la juu la damu, kiwango cha chini cha potasiamu, mabadiliko makubwa ya mapigo ya moyo yenye uwezo wa kusababisha kifo na kushindwa kwenda haja ndogo"" ambayo yote hubainika kwa mgonjwa. Ugonjwa wa Hypokalemia ni pale kiwango cha madini ya potasiamu kinapokuwa chini zaidi na kuhatarisha maisha yake. Mgonjwa huyo alikuwa amebadilisha aina ya pipi anazokula. Wiki kadhaa kabla ya kifo chake, alikuwa amebadilisha kutoka aina ya pipi nyekundu hadi nyeusi hizi zinazotengenezwa kwa pombe. Aidha, daktari mwingine katika ripoti hiyo, Dkt. Andrew L Lundquist, alisema pipi hizo ndio chanzo cha kifo chake. Aliandika: ""Utafiti zaidi ulibaini kwamba hatua ya mgonjwa aliyekufa kubadilisha pipi alizokuwa anakula hadi hizi zilizotengenezwa kwa pombe kuwa na uwezekano mkubwa wa kusababisha kiwango cha chini cha potasiamu."""
health	Imani kuhusu kahawa na divai nyekundu ambazo unafikiri ni za kweli, kumbe sivyo	Mara nyingi tunajawa na habari kuhusu vyakula na vitu ambavyo vinapaswa kuwa na athari za kingakwa kiafya na umuhimu kilishe. Lakini ushauri wa lishe na maoni tunayosikia juu ya vyakula vingi hubadilika kila wakati. Vyakula viwili vilivyochunguzwa zaidi kwa athari zake kwa afya ya binadamu ni kahawa na divai nyekundu. Na tunapewa maoni yanayopingana juu yao. Wakati mwingine vinasemekana kuwa na madhara kwenye miili yetu na wakati mwingine vinasemekana kuwa na manufaa. Tafiti za hivi punde za kisayansi zinasema nini kuvihusu? Tulizungumza na wanasayansi wawili ambao wamekuwa wakitafiti athari za kahawa na divai nyekundu kwa afya ya binadamu. Kwamba kikombe cha kahawa cha asubuhi kama sehemu ya utaratibu wetu wa kila siku ni kusongeza mbele siku za maisha yetu. Utafiti uliochapishwa Julai katika jarida la The Annals of Internal Medicine unasema hivyo. Takriban watu laki mbili wamefanyiwa utafiti kwa miaka 10. Watafiti waligundua kuwa watu ambao walikunywa kati ya kikombe kimoja na nusu hadi vitatu na nusu vya kahawa kwa siku, hata kwa kuongeza kijiko cha sukari, walikuwa na uwezekano mdogo wa kufa katika kipindi cha muongo mmoja wa utafiti wao kuliko wale ambao hawakunywa kahawa. Uwezekano huo ulionekana kuwa chini kama asilimia 30. Wale waliokunywa kahawa isiyo na sukari walikuwa na hatari ya chini ya kifo kwa asilimia 16 hadi 21. Na wale ambao walikuwa na hatari ndogo zaidi ya kifo wakati wa utafiti walikuwa wale ambao walikunywa hadi vikombe vitatu vya kahawa kwa siku. Huu sio utafiti wa kwanza kuripoti kupunguza hatari ya kifo kwa wanywaji kahawa. Mnamo mwaka wa 2018, utafiti mwingine ambao ulikusanya data kwa zaidi ya watu 500,000 kwa miaka 10 pia ulipata kupunguzwa kwa asilimia 16 kwa hatari ya kifo cha mapema. Na katika tafiti kadhaa, upunguzaji huu pia ulionekana kwa wanywaji kahawa ya decaf, ambayo inaweza pia kumaanisha kuwa baadhi ya maelfu ya michanganyiko katika kahawa ni ya manufaa. Hata hivyo, watu wengi wanaendelea kufikiri kwamba kahawa ni hatari na kwamba tunapaswa kupunguza matumizi yetu ya kinywaji hiki. Dk Esther López García, profesa wa dawa za kinga na afya ya umma katika Chuo Kikuu cha Autonomous Madrid, aliiambia BBC: Kwa muda, mtazamo wetu kuhusu madhara ya kiafya ya kahawa umebadilika sana. Utafiti mkubwa ulianza mwaka wa 2003 ambao uliangalia unywaji wa kahawa mara kwa mara kwa miaka mingi na kuangalia jinsi unavyoathiri hatari ya kifo cha mapema, ugonjwa wa moyo au kisukari cha aina ya 2, Lopez anasema. Baada ya kurekebisha vizuri mambo yanayoathiri afya, kama vile matumizi ya tumbaku na pombe, hakuna madhara ya matumizi ya kahawa ya kawaida yalizingatiwa. Imepatikana hata kusaidia kuzuia kisukari cha aina ya 2 na kiharusi. ‘’Pia imeonekana kuwa madhara ya kafeini hayaendelei kwa watumiaji wa kawaida, na huendeleza uvumilivu kwa kwa kinywaji hiki na athari za manufaa za vipengele vingine vya kahawa kwa afya zao,’’ Lopez anasema. Tafiti nyingi kuhusu kahawa zimeonyesha ushahidi kuwa ina athari za kinga dhidi ya ugonjwa wa Parkinson. Pia inasemekana kulinda dhidi ya kuzorota kwa utambuzi, magonjwa ya moyo na mishipa, saratani, kisukari cha aina ya 2 na aina fulani za kisukari kwa ujumla. Lakini Profesa López Garcia anasisitiza kwamba ushahidi thabiti zaidi ni wa kisukari cha aina ya 2. Kwa magonjwa mengine, bado haijulikani. Inafikiriwa kuwa haina madhara kwa ugonjwa wa moyo na pia haina madhara kwa saratani ya matiti. Na kafeini inafikiriwa kupunguza hatari ya magonjwa ya mfumo wa neva, lakini matokeo yake bado hayako wazi. Kuna zaidi ya misombo elfu ya kemikali katika kahawa, na mingi yao inachunguzwa kwa kina. Kwa mfano, ina kiasi kikubwa cha vitu vinavyozuia ongezeko la oksijeni ambayo utafiti mwingine unapendekeza inaweza kuzuia au kuchelewesha uharibifu wa seli. Profesa Garcia anaeleza kwamba athari za manufaa za kahawa ni hasa kutokana na mojawapo ya vitu hivi vinavyozuia ongezeko la oksijeni, ni asidi ya klorojeni. Kulingana na wao, vitu vinavyozuia ongezeko la oksijeni hii ina athari nyingi za manufaa kwenye kimetaboliki ya glucose. Pia ina vitu vingine, kama vile magnesiamu, ambayo ni madini ambayo yana athari nyingi kwa afya. Labda kahawa imekuwa na sifa mbaya hapo awali kwa sababu kafeini inaweza kusababisha wasiwasi au kukosa usingizi kwa watu wengine. Ndiyo maana Prof. Garcia anasema kuwa kwa watu wenye afya njema, ulaji wa kila siku wa vikombe 3 hadi 5 vya kahawa huenda ukawa na manufaa. Kahawa isiyo na sukari sasa inapendekezwa kama kinywaji cha afya katika miongozo mingi ya vyakula. Lakini iliongeza kuwa watu wote walio na matatizo ya kiafya ambayo yanaweza kuwa mabaya zaidi kutokana na kahawa wanapaswa kutafuta ushauri wa kibinafsi kuhusu kutumia kinywaji hicho. Divai nyekundu mara nyingi huwasilishwa kama kitu chenye manufaa katika pombe. Tafiti kadhaa katika miongo michache iliyopita zimetushawishi kuwa glasi ya mvinyo ya mara kwa mara ni nzuri kwa afya ya moyo na mishipa. Kwa mfano, utafiti uliochapishwa mwaka wa 2019 katika jarida la Molecules unapendekeza kwamba aina mbalimbali za misombo ya polyphenol katika divai nyekundu inaweza kupunguza hatari ya ugonjwa wa moyo. Lakini Januari mwaka huu, Shirikisho la Moyo Duniani (WHF) lilichapisha hakiki ya utafiti inayoonyesha kwamba pombe kwa hakika si nzuri kwa afya ya moyo na mishipa. Ripoti ya WHF inasema kwamba ugonjwa wa moyo na mishipa (CVD) umeongezeka karibu mara mbili katika miongo ya hivi karibuni na pombe imekuwa na jukumu kubwa katika visa hivi vingi. Kulingana na WHF, kwa zaidi ya miaka 30 uwongo umeenezwa kwamba pombe huongeza maisha hasa kwa kupunguza hatari ya ugonjwa wa moyo. Lakini ripoti hiyo inasema kwamba unywaji pombe huongeza hatari ya CVD na magonjwa mengine. Tuliuliza swali hili kwa Dk. Miguel Marcos Martín, mtafiti katika Taasisi ya Utafiti wa Tiba ya Biolojia ya Salamanca na profesa katika Chuo Kikuu cha Salamanca. Ameshiriki katika tafiti kadhaa kuhusu madhara ya pombe kwa afya. ‘’Ni kweli kwamba kuna tafiti zinazohusisha unywaji wa pombe na manufaa ya kiafya yanayowezekana na matokeo yenye utata na yasiyoeleweka, lakini hatuwezi kusahau kwamba tafiti nyingine nyingi zinaonyesha wazi kuwa ni dutu yenye madhara mengi, hata katika kidogo tu’’. Kulingana na yeye, Kwa sababu hizi zote, kiasi chochote cha pombe au vinywaji vingine vile haviwezi kupendekezwa kwa sababu za afya kwa wakati huu. Dk Marcus Martin anathibitisha kwamba ujumbe kwamba mvinyo mwekundu una madhara ya kinga kwa moyo ni wazi hautokani na ushahidi wa kisayansi kwani hii haijathibitishwa kikamilifu. Kwa upande mwingine, hata kama ni kweli kwamba divai ina athari ya kinga dhidi ya magonjwa fulani, hatuwezi kupuuza madhara ambayo inaweza kusababisha. Vinywaji vya pombe husababisha utegemezi, na kusababisha ugonjwa wa ini na kongosho na kadhalika.
health	Virusi vya Corona: Je, ipi ni chanjo bora zaidi ya corona?	Kuna chanjo nyingi za corona ambazo zinatumika kwa sasa duniani na watu wengi wanajaribu kupima ubora ili kufahamu umadhubuti wake. Kulinganisha ubora wa chanjo si jambo jepesi, na linakanganya, lakini jibu la ipi bora lipo na linastaajabisha. Angalia video kwa ufafanuzi.
health	Virusi vya corona: BBC Africa Eye yabaini jinsi corona inavyoathiri maisha Sierra Leone	Sierra Leone ilikuwa ni moja ya nchi zilizoathiriwa vibaya  wakati  mlipuko wa ugonjwa wa Ebola ulipoyakumba mataifa ya Magharibi mwa Afrika  mwaka 2014. Sasa inakabiliana na virusi vya corona. Mtu wa kwanza alithibitishwa kupata maambukizi tarehe 31 Machi na tangu wakati huo idadi ya maambukizi imekua ikiongezeka. Tyson Conteh  ni mtengenezaji wa filamu  katika  mji wa Makeni uliopo kaskazini mwa  Sierra Leone. Aliangazia mlipuko wa Ebola kwa ajili ya  BBC Africa Eye katika Makala iliyoitwa Standing Among The Living  na sasa anaandaa msururu wa video kwa ajili ya BBC Africa Eye akionesha ni jinsi gani jiji lake linakabiliana na virusi vya corona. Katika awamu ya nne, ya video hizi, tunaangalia namna athari za amri ya kutotoka nje  nchini humo ilivyoathiri uwezo wa watu kujilisha. Tyson anakutana na kikundi cha wafanyabiashara ya ngono wanaoamini nja inaweza kumuua mtu haraka kuliko virusi vya corona na kwahiyo wanaendelea kufanya kazi. Waandaaji: Imeongozwa na Tyson Conteh  na Video imechuliwa na  Chernor Mustapha Thoronka (Justice), The Future View Media Centre katika  Makeni. Imetengenezwa na kuhaririwa na Jerry Rothwell  na Sam Liebmann, Metfilm Production. Muziki umetolewa na Purple Field Productions PFP.
health	Sonona baada ya kujifungua: Simulizi ya Mama kiziwi	Kujifngua mtoto kunaweza kuwa na athari mbaya zisizotarajiwa kwa afya ya akili ya mzazi . Lakini je umewahi kujiuliza Jinsi athari hiyo inavyoweza kumuathiri mama kiziwi? Catherine anazungumza kuhusu uzoefu wake kama mama mpya, baada ya kugundua kuwa anaugua sonana baada ya kujifungua, na jinsi alivyoweza kufanya kazi katika kipindi hicho chenye changamoto maishani mwake, kupitia usaidizi kutoka kwa shirika  moja la Nairobi ambalo huwasaidia akina mama viziwi waliougua sonona baada ya
health	Madaktari wasifu kufanikiwa kwa upandikizaji wa kwanza wa uso na mikono	"Madaktari huko New York wamefanikiwa upasuaji kupandikiza uso na mikono Joe DiMeo, 22, alifanyiwa upasuaji huo wa saa 23, uliofanywa na timu ya zaidi ya wahudumu wa afya 140 mwezi Agosti mwaka jana. Ajali ya gari mwaka 2018 ilimwacha Bw DiMeo na majeraha ya kuungua kwa kiwango cha zaidi ya 80% ya mwili wake. Vidole vyake vilikatwa na alipoteza midomo na vigubiko vya macho. Alisema operesheni hiyo ilimpa ""nafasi ya pili maishani"". Bwana DiMeo alikuwa akienda nyumbani kutoka zamu ya usiku alipolala kwenye usukani. Gari lake lilianguka, likawaka moto. Alikaa miezi minne katika kitengo kinachoshughulika na wagonjwa walioungua moto, ambacho kilijumuisha wakati alipokuwa hana fahamu . Kisha Bwana DiMeo alikuwa na upasuaji zaidi ya mara  20 wa kutengeneza mwili. Mwaka 2019, alipelekwa kwenye kituo cha matibabu cha kitaaluma huko New York, NYU Langone, ambapo alifanyiwa upasuaji wa upandikizaji mwezi Agosti mwaka jana. Eduardo Rodriguez, mkurugenzi wa Programu ya Kupandikiza Uso, alisema: ""Tulitaka kumpa sio tu operesheni ambayo ilimfanya aonekane bora, lakini mwishowe ilibidi ifanye kazi vizuri, hasa mikono."" Bwana DiMeo alitumia siku 45 akiwa chini ya uangalizi  baada ya upasuaji na miezi miwili zaidi hospitalini, ambapo alilazimika kujifunza jinsi ya kufungua vigubiko vya macho na kutumia mikono yake mipya. Upandikizaji wa uso na mikono miwili  uliwahi kufanyika hapo awali lakini yote haikufanikiwa. Mgonjwa mmoja alikufa kutokana na changamoto na mwingine mikono yake iliondolewa baada ya kushindwa kufanya kazi, hospitali ilisema. Bw Rodriguez anasema Bw DiMeo, ambaye hufanya hadi saa tano za ukarabati kwa siku, ndiye ""mgonjwa aliye na motisha zaidi"" aliyewahi kukutana naye. ""Anataka kufanya kazi kwenye michezo, anapenda kucheza gofu, na anataka kurudi kwenye kozi. Ninavutiwa kila wakati na kiwango cha uzani ambao anaweza kuinua Bwana DiMeo anasema sasa anaweza kufanya mazoezi mwenyewe na kutengeneza kifungua kinywa. ""Hii ni zawadi ya mara moja katika maisha, na natumaini familia inaweza kupata faraja kujua kuwa sehemu ya wafadhili inaishi na mimi,"" alisema. ""Wazazi wangu na mimi tunashukuru sana kwamba nimepewa nafasi hii ya pili."""
health	Je tabia ya kushindwa kudhibiti hisia zako za kufanya ngono ni ugonjwa gani?	"Kwa miaka mingi tumesikia maneno kama ""nymphomania"" yaani ""Uraibu wa kufanya ngono"" au ""kujamiiana"", miongoni mwa maneno mengine ambayo huzungumzia kuhusu wale watu ambao wana matatizo ya kuwa na ""hamu ya ngono iliyozidi au iliyopitiliza"" au ukosefu wa udhibiti wa tabia zao za ngono. Shirika la Afya Duniani (WHO) baada ya tafiti nyingi mwaka 2018 ilitambua ""Ugonjwa wa kutoweza kudhibiti hisia za ngono"". Vigezo vya uainishaji ugonjwa huu ni pamoja na watu ambao: - Wamepoteza udhibiti wa tabia zao.\n- Wafanya jitihada za kuachana na tabia za ngono lakini hawawezi kuziacha.\n- Hawapati furaha yoyote kutokana na uzoefu huu.\n- Wana madhara makubwa katika maeneo mbalimbali ya maisha yao kwa zaidi ya miezi 6. Shirika la Afya Duniani (WHO) linaelezea kwamba tatizo hili haliwezi kuelezwa na hukumu ya maadili, yaani, ukweli wa kwamba mtu haoni kama hii ni tabia nzuri au si nzuri kimaadili, hilo haliwezi kueleza kuwa kuna tatizo. ""Ngono imekuwa kama wasiwasi kwangu. Kila wakati nateseka na siwezi kuendelea tena na hali hii, kufanya ngono kumekuwa kimbilio langu "", mgonjwa mwenye umri wa miaka 45 alizungumza na BBC. Ni kawaida kuchunguza jinsi wagonjwa wa tabia ya ngono wanavyokuwa (picha za ngono, ukahaba, kuwa na mazungumzo ya ngono kila wakati ama na mtu moja kwa moja au kwenye mitandao ya kijamii) ili kudhibiti ulimwengu wao wa mapenzi. Wakati wagonjwa walio na matatizo haya hawajui jinsi ya kusimamia hisia zao, wao huenda kupata ngono ili kuwa na utulivu. Ingawa utafiti zaidi bado unahitajika, ugonjwa huu unaathiri karibu 10.3% ya wanaume na 7% ya wanawake katika jumla ya watu, kulingana na kitabu ""compulible Sexual Behavior: A Comprehensive Look. A Guide for Professionals."" Watu walio na matatizo haya wanaweza kuathiriwa katika maeneo yafuatayo: - Mtu binafsi: Njia ya kufikiri na kuelewa ngono ni potofu na kuna kupoteza heshima binafsi na kujiamini, hisia ya kutokuwa na uwezo, mabadiliko ya ustawi wa kiroho, adha binafsi, udhalilishaji au dharau, aibu, kujihisi kuwa na hatia na ukosefu wa maendeleo ya utambulisho binafsi. - Kiuchumi: ukosefu wa ajira, matumizi mabaya ya fedha, ulaghai na udanganyifu. - Uhusiano na wengine: Kutokuwa na hisia, kupoteza imani kwa wengine, matatizo katika mahusiano ya watu binafsi, uharibifu wa kihisia kwa wengine, kutengwa na jamii, kushindwa kuwa na upendo na wengine, kuvunjika kwa ndoa au mpenzi na kupoteza urafiki. - Kitabibu: Magonjwa ya zinaa, mahusiano ya kimwili yasiyo na afya,  magonjwa ya akili, kutokuwa nah amu ya kufanya ngono na hali mbaya ya afya. - Wengine: Matatizo ya kisheria (malalamiko, kukamatwa), tabia ya kutowajibika, mkengeuko wa malengo muhimu, kufukuzwa kutoka kwa mashirika, vyama, n.k. na kuzorota kwa taswira ya umma.  Tafiti maarufu zaidi za mfumo wa neva na jinsi ubongo unavyofanya kazi zimeonesha kwamba matatizo ya tabia ya ngono yanayoshurutisha yanaonyesha mabadiliko yanayofanana katika ubongo na yale yanayosababishwa na uraibu wa vitu vingine au tabia. Vitovu vya ubongo vinavyohusiana na hisia za kukupa furaha vinaweza kukosa nguvu kwa kukosekana kwa udhibiti wa ngono. Zaidi ya hayo, maeneo ya ubongo ambayo yanadhibiti kujidhibiti, kupanga, makini, na kujali kunaweza kubadilishwa kama inavyoonekana katika tafiti za hivi karibuni. Baadhi ya vidokezo ambavyo vinaweza kutusaidia kushuku kwamba mtu anaugua tatizo hili ni: - Kuwepo kwa msukumo, kutokuwa na uwezo wa kujidhibiti - Mabadiliko katika hisia kama vile kuwa na hasira, dalili kali na wasiwasi  - Kuwepo kwa magonjwa ya zinaa - Utegemezi wa teknolojia - Utendaji kazi wa kiwango cha chini au masomo na kukosa kwenda mara kwa mara - Matumizi ya vilevi kama (pombe, tumbaku, bangi na vitu vingine) - Kushindwa kudhibiti kihisia zako - Upendeleo mkubwa wa kutafuta mambo mapya  - Ugumu wa kujieleza kihisia. - Matumizi ya lugha ya mambo ya ngono kupita kiasi. - Matatizo ya utulivu kwa wanandoa, ukosefu wa uaminifu na kadhalika - Hamu kidogo sana kingono na mpenzi wako - Kujihisi kuwa na hatia kweli kweli kuhusu vitendo vyako vya ngono. - Kujihisi kuwa na hatia kweli kweli kuhusu vitendo vyako vya ngono. Lakini kuna njia ya kupata suluhu ingawa ni ndefu na inahitaji uelewa, motisha, nguvu, msaada, uvumilivu, mapenzi, msaada na kujitolea, njia ya nje haipo. Katika miaka ya hivi karibuni, matibabu tofauti yenye ufanisi yameonyeshwa kuwasaidia watu hawa, ikiwa ni pamoja na matibabu ya mtu binafsi (matibabu mbalimbali ingawa afya ya utambuzi yamejitokeza kuwa bora), matibabu yanayotolewa mukiwa kama kundi na wakati mwingine dawa. Matibabu haya husaidia kudhibiti tabia na msukumo, pamoja na kujali afya ya uzazi na kuishi maisha huru. Pia kuna baadhi ya mafunzo ambayo yanaweza kusaidia kukuongoza kufanya maamuzi mema."
health	Tangazo la mtu anayekula Sandwichi ya popo lachunguzwa kufuatia hisia Australia	Tangazo moja linalomuonesha mtu mmoja akiwa anakula popo aliyewekwa ndani ya Sandwichi linachunguzwa na bodi ya matangazo nchini Australia. Tangazo hilo kutoka kwa kampuni ya matangazo ya Boating Camping Fishing Store BCFS limetazamwa zaidi ya mara 250,000 katika mtandao wa Youtube. Katika tangazo hilo mtu mmoja anafanya mzaha kwamba mlipuko wa virusi vya corona ulisababishwa na mtu aliyekuwa akila popo. Huku maradhi ya kwanza yakidaiwa kutoka katika soko la wanyama mjini Wuhan, China hakujakuwa na thibitisho la moja kwa moja kwamba ndio chanzo cha virusi hivyo na kusambaa kwake. Kampuni hiyo ya tangazo imepokea malalamishi kadhaa kuhusu tangazo hilo la majira ya joto  na iko katika harakati ya kuangazia malalamishi hayo  ili kuona iwapo tangazo hilo linakera , alisema msemaji wa kampuni hiyo ya matangazo akizungumza na BBC. Msemaji wa BCF awali alikua ameaviambia vyombo vya habari vya Australia kwamba tangazo lake linatambua  kwamba raia wengi wa Australia watasalia majumbani mwao msimu huu wa joto na akawataka kutembelea maeneo yao ya nyumbani. ''Ni kweli kwamba tunaelewa athari za mlipuko huu na kusambaa kwake , lakini ni wazi kwamba tangazo hili limeundwa kuwa na malengo kama hayo''. BCF sio mgeni kwa bodi ya kudhibiti matangazo nchini Australia  ikiwa miongoni mwa kampuni zenye matangazo yaliowakera wengi  katika mwaka 2016 na 2018. Katika kipindi cha miaka iliopita BCF imeanzisha utamaduni wa kampeni za kukera kwa lengo la kufurahisha , smemaji aliongezea. Tutakuwa na wakosoaji na tunaheshimu hilo.
health	Diverticular: Fahamu maradhi hatari ya utumbo yaliomlazimu Papa Francis kufanyiwa upasuaji	Kiongozi wa kanisa katoliki duniani papa Francis alifanyiwa upasuaji siku ya Jumupili katika hospitali ya Gemeli mjini Rome ili kurekebisha tatizo katika utumbo wake . Kulingana na taarifa ya kanisa la Vatican, kiongozi huyo wa dini mwenye umri wa miaka 84 alifanyiwa upasuaji uliofaulu. ''Papa Francis anaendelea kujiuguza vyema kufuatia upasuaiji huo uliofanywa baada ya  kudungwa sindano ya kulala'' , alisema msemaji wa Vatican Matteo Bruni. Ugonjwa wa kufura kwa utumbo  ni maradhi ya mfumo wa kusaga chakula tumboni ambao unahusishwa na kufura kwa vifuko ambavyo husababishwa na kuzeeka katika kuta za utumbo mdogo  kulingana na Shirika la huduma za afya ya umma nchini Uingereza NHS katika ukurasa wake. Watu wengi walio na maradhi hayo ya Diverticula hawana dalili na wanaweza kugundua ugonjwa huo wanapofanyiwa uchunguzi kupitia  skani kwa sababu nyengine. Hali hiyo isio na dalili huitwa Diverticulosis. Iwapo diverticula ina dalili , kama maumivu tumboni , huitwa maradhi ya diverticular. Lakini kunapokuwa na uvimbe  ama maambukizi, na kusababisha maumivu zaidi maradhi hayo huitwa Diverticulitis. Stenosis  ni hatua ya utumbo kuwa mwembamba hatua ambayo huenda ikasababisha diverticulitis. Dalili zinazojulikana sana ni maumivu makali katika eneo la kushoto la tumbo, ambayo huongezeka wakati mtu anapokula lakini hupungua kwa kutoa hewa chafu  mwilini au kwenda haja kubwa. Haja ngumu au kuharisha ni baadhi ya dalili nyengine pia. Hatahivyo sio kawaida kupata damu katika kinyesi. Haijulikani ni kwanini watu huugua ugonjwa huu lakini unaonekana kuhusishwa na umri , chakula , maisha mtu anayoishi na jeni. Umri ni miongoni mwa sababu hatari zinazosababisha maradhi ya diverticular. Watu wachache walio chini ya umri wa miaka 40 huugua maradhi haya. Maradhi haya huanza kuwaathiri wagonjwa kuanzia umri wa miaka 60 na wengi ya wazee walio na umri wa miaka 80 na zaidi , kulingana na shirika la huduma ya afya ya umma nchini Uingereza NHS. Hii ni kwasababu kuta za utumbo mkubwa hudhoofika kutokana na  umri hususan katika Sigmoid - eneo la chini la tumbo. Shinikizo la kupitisha haja kubwa - linaweza kusababisha diverticula. Ukosefu wa chakula chenye nyuzi pia uhusishwa na maradhi haya. Sababu nyengine zinazosababisha hatari ni pamoja na mtu kuongeza uzani, kuvuta sigara, kuwa na historia ya haja ngumu na matumizi ya muda mrefu ya dawa za kuondoa maimuvi kama vile Aspirin. Hii ndio mara ya kwanza Papa Francis kulazwa hospitalini tangu uteuzi wake 2013. Jumapili iliopita Papa francis alikuwa katika hali yake ya kawaida  wakati akitoa  baraka zake za kila wiki katika kanisa la mtakatifu Peter na kutangaza kwamba alikuwa na ziara ya kuelekea Slovakia na Hungary mnamo mwezi Septemba. Akiwa mzaliwa wa eneo la Buenos Aires , Argentina 1966, Papa francis alipoteza upande mmoja wa pafu lake la kulia akiwa na umri wa miaka 21. Pia aliugua tatizo la nyonga na sciatica ambayo hueneza maumivu mgongoni  na miguuni. Mwaka 2014, alilazimika kukatiza hafla nyingi kutokana na tatizo la tumbo , iliripotiwa.
health	Salman Rushdie aondolewa kwenye mashine ya kupumulia, sasa anaweza kuongea	Mwandishi Salman Rushdie ametolewa kwenye mashine ya kupumulia na anaweza kuzungumza tena, siku moja baada ya kudungwa kisu. Bw Rushdie, 75, alishambuliwa alipokuwa akizungumza katika tukio moja kwenye jimbo la New York na alikuwa katika hali mbaya. Amekabiliwa na vitisho vya kuuawa kwa miaka mingi kutokana na kuandika riwaya yake The Satanic Verses, ambayo baadhi ya Waislamu wanaona kuwa ni ya kufuru. Mwanamume aliyeshtakiwa kwa shambulio la Ijumaa amekana shtaka la kujaribu kuua, na amerejeshwa rumande bila dhamana. Hadi Matar, 24, anadaiwa kukimbilia jukwaani na kumdunga kisu Bw Rushdie takriban mara 10 usoni, shingoni na tumboni. Kufuatia shambulio hilo, Bw Wylie alisema mwandishi huyo wa riwaya alikuwa amekatika mishipa ya fahamu katika mkono mmoja, kuharibika kwa ini lake, na kuna uwezekano angepoteza jicho lake pia.\n\n Henry Reese, ambaye alipaswa kumhoji Bw Rushdie kwenye hafla hiyo, alipata jeraha dogo kichwani.  Yeye ndiye mwanzilishi mwenza wa shirika lisilo la faida ambalo hutoa hifadhi kwa waandishi waliohamishwa kutokana na  kupata vitisho mbalimbali. Kabla ya shambulio hilo, Bw Rushdie alikuwa anakaribia kutoa hotuba kuhusu jinsi ambavyo Marekani imekuwa kimbilio kwa waandishi kama hao. Mwandishi huyo wa riwaya alilazimishwa kujificha kwa takriban miaka 10 baada ya kitabu The Satanic Verses kuchapishwa mwaka 1988. Waislamu wengi walionyesha  hasira zao, wakisema kwamba ni dharau kwa Mtume Muhammad juu ya imani yao. Alikabiliwa na vitisho vya kuuawa na kiongozi wa wakati huo wa Iran, Ayatollah Ruhollah Khomeini alitoa fatwa , akitaka Rushdie auwawe na kutoa dola  $3m kwa mtu ambaye angefanikiwa kumuua. Mshukiwa aliyemshambulia mwandishi huyo aliyesifiwa siku ya Ijumaa hafahamiki sana. Bw Matar, kutoka Fairview, New Jersey, alizaliwa Marekani kwa wazazi waliohama kutoka Lebanon, afisa mmoja wa Lebanon ameambia vyombo vya habari. Uhakiki wa akaunti zake za mitandao ya kijamii umedokeza kwamba anaunga mkono sababu za Jeshi la Walinzi wa Mapinduzi ya Kiislamu ya Iran (IRG), NBC News iliripoti. Polisi hawajafichua nia yake au kile uchunguzi wa mkoba na vifaa vya elektroniki vilivyopatikana katika kituo hicho unaweza kuwa na matokeo. Hata hivyo, hakuna uhusiano wowote ambao umeanzishwa kwa uhakika na IRG , kisiasa na kiuchumi lenye uhusiano wa karibu na Kiongozi Mkuu wa Iran, Ayatollah Ali Khamenei, na viongozi wengine wengi waandamizi. Bw Rushdie alizaliwa Bombay, India mwaka wa 1947. Alipelekwa katika shule ya bweni nchini Uingereza kabla ya kwenda kusoma historia katika Chuo Kikuu cha Cambridge. Mnamo 2007, alipewa heshima ya kuwa nguli wa safihi. Kumekuwa na wingi wa watu wanaomuunga mkono, huku tukio hilo likilaaniwa vikali kama shambulio dhidi ya uhuru wa kujieleza.
health	Kenya yatangaza utaratibu mpya wa kuwazika watu waliofariki na Covid-19	Wizara ya Afya nchini Kenya itaweka utaratibu mpya wa jinsi ya kuzika watu waliofariki kutokana na virusi vya Corona . Lakini hii inamaanisha nini kwa madai ya hapo awali kuhusiana na miili ya waliofariki na Corona?
health	Jinsi kuzeeka kwa retina kunavyoweza kueleza iwapo una hatari ya kifo cha mapema au la	"Umri halisi wa retina, unaweza kuonyesha kiwango cha kuzeeka kwa umri wa mtu. Ni umri gani alionao au iwapo ana ujana zaidi kuliko umri aliozaliwa nao ikiwa ni pamoja na kubashiri iwapo una hatari ya kufariki mapema au la. Umri wa kibaiolojia wa retina, ambayo ni nyama iliyo nyuma ya mboni ya jicho, hutambuliwa kwa  hali ya mishipa ya damu na neva kwenye retina yenyewe, ambayo inaaminiwa kuharibika kutokana na mchakato wa kuzeeka kwa mwili zaidi ya viungo vingine vya mwili. Jopo la wanasayansi kutoka Uchina na Australia  kwa pamoja lilifanya utafiti wa hali hii na kuchapisha matokeo yake katika jarida la Uingereza la uchunguzi na tiba ya magonjwa ya macho. Kulingana na utafiti huo  ambao ""wanazeeka haraka"" au wenye utofauti wa umri wa retina , ambao ni tofauti kati ya umri wao wa kuzaliwa na umri wao wa kibaiolojia wa zaidi ya  miaka 10 , wana hatari ya asilimia 49 hadi 67 ya kufa katika kipindi cha miaka 11, baada ya uchunguzi. Ingawa awali kulikuwa na utafiti ambao ulionyesha kwamba vipimo vya skani vinaweza kutoa taarifa juu ya hatari ya magonjwa ya moyo, ikiwa ni pamoja na hatari ya kuwa na ugonjwa wa kudumu wa figo,  utafiti huu ni  wa kwanza ambao umeonyesha kwamba  retina inaweza kuelezea  uwepo wa  magonjwa  ya moyo na ubongo, na pia kubashiri kiwango cha kuzorota kwa mwili mzima. Mahesabu ya uhakika ya kuaminika  yamefanyika hadi  yameweza kuelezea kwa usahihi umri wa kibaiolojia wa retina ya binadamu na wanasayansi wanasema fursa za kukosewa kwa mahesabu hayo ni kujumlisha au kutoa miaka 3.5. Jopo la watafiti lilfanya  uchunguzi wa  kubashiri pengo la umri wa retina miongoni mwa watu wenye umri wa kati  47,000 na wazee, wakazi wa Uingereza, wakatathimi vipimo vyao vya skani za retina zao. Watafiti hao walibaini kwamba miaka 11 baadaye watu 1,871 katika uchunguzi uliofanyika hapo juu walikuwa wamekufa, wengi wao wakiwa ni wale waliokuwa na hali ya kuzorota kwa retina zao na mara nyingi walikufa kwa saratani. Katika utafiti huu ambao umri wa kibaiolojia wa retina zao ulikuwa ni mwaka mmoja tu kuliko umri wao wa kuzaliwa walikuwa na ongezeko la hatari ya 2% wa sababu zote za kifo kwa kipindi cha miaka 11 iliyofuata. Aidha kulikuwa na ongezeko la  3% la kifo kinachotokana na sababu mbali mbali isipokuwa kifo kitokanacho na magonjwa ya moyo au saratani katika kipindi cha miaka 11 baada ya kupimwa. Ingawa bado haijafahamika bado ni kwanini retina ni kiashirio kizuri cha kuzeeka kwa binadamu na kuzeeka kibaiolojia, timu hiyo ya wanasayansi inatumai kuendelea na tafiti zaidi. Kutengeneza picha ya retina kama njia ya kwanza ya kugundua umri wa kibaiolojia ni jambo rahisi  zaidi na la garama nafuu zaidi kuliko mbinu nyingine. Itachukua dakika tano tu kupigwa picha ya skani na kubaini umri wa retina yako, umri wake wa kibaiolojia, na uwezekano wako wa kufariki mapema au la."
health	Moline Odwar: Anapokuwa kwenye hedhi wakati mwengine hata huzirai	"Siku ya hedhi Duniani ni siku ambayo emetengwa kuangazia umuhimu wake katika maisha ya mwanamke. Inakadiriwa kwamba wastani wa wanawake kupata hedhi ni katika mzunguko wa siku 28. Hedhi pia imepewa majina tofauti  kulingana na sehemu mtu alipo mfano, mashiro - aunty -kunyesha na kadhalika. Lakini je hatua hii hedhi kupewa majina mbadala pengine kwa kuzingatia kabila, eneo ulipo na mengine ni katika hali ya kukejeli au kujaribu kuficha hali halisia ya maumbile ya mwanamke kutokwa na damu kila mwezi? Cha msingi ni kufahamu kwamba kuna baadhi ya wanawake ambao katika siku za mwezi mmoja, nusu ya mwezi huo au hata zaidi huwa wako katika hedhi. Hii inaashiria kwamba wanawake hupitia siku za hedhi kwa kutofautiana kulingana na uhalisia wa mwili wa mtu. Moline Odwar ni mwanamke anayeishi na ugonjwa unaofanya hedhi zake kuwa tofauti na wanawake wengine. Wakati Molline Odwar alipopata hedhi kwa mara ya kwanza miongo miwili iliyopita, ilikuwa ishara kwamba alikuwa amekomaa. Alitazamia ingekuwa ni wakati wa kukumbukwa kwa fahari na ujasiri kama mwanamke aliyevunja ungo. Badala yake mambo yalikuwa tofauti na simulizi alizowahi kuzisikia awali. Kwa Molline hedhi ilikuwa ni mchakato wenye maumivu makali na uchungu ajabu. Hedhi zake zilikuwa nzito na zenye kutoka kwa siku nyingi. Hali hii yake imesababishwa na ugonjwa au hali inayojulikana kama Von Willebrand kwa kiingereza. Von Willebrandni ugonjwa ambao unafanya hedhi kuwa nzito mno na kutoka kwa muda mrefu unaoweza kudumu hata kwa wiki mbili au zaidi. Hali hii ya Von Willebrand  ni ugonjwa ambao huathiri wanawake na wanaume. Na kwa mwanamke maokeo yake ndio ndio hayo, kutokwa na damu kupita kiasi. Awali, haikuwa rahisi Moline kuzungumzia hali yake lakii hi leo, amepata ujasiri na kile anachofanya ni kuchukua kila fursa kuhamasisha umma juu ya ugonjwa huu licha ya kwamba tangu jadi katika jamii nyingi ni mwiko hata kuzngumzia hedhi za kawaida tu itakuja kuwa hali kama hii. Kulingana na wataalam Ugonjwa wa Von Willebrand (VWD) ni shida ya maumbile inayosababishwa na kukosa au kasoro ya chembechembe za von Willebrand factor (VWF) mwilini, yaani proteni inayosaidia damu kuganda au kutofanyakazi kama inayotarajiwa. Hili huathiri kuta za mishipa ya damu, na mtu kuvuja damu kuliko kawaida. Kwa kawaida mwili wa binadamu huwa na jinsi ya kujidhibiti wakati kunapotokea ajali, hili huzuia damu kutoka kwa wingi japo kwa watu ambao wana ugonjwa huu mwili huwa haujidhibiti wakati damu inavuja na iwapo mtu anaishi na hali hii anaweza kutokwa na damu puani akatokwa hadi akafariki au kuzirai. ""Kwa sababu vipindi vyangu ni vya muda mrefu, husababisha uchovu na kichefuchefu kwa kuwa huwa ninapoteza madini aina ya chuma mwilini. Pia kisaikolojia ninakuwa na msongo wa mawazo kwasababu hedhi yenyewe ni nzito mno na inayodumu kwa siku nyingi kila mwezi, kwa kweli sio rahisi ""Molline alisema. Moline akiwa mmoja ambaye anaishi na hali hii ana changamoto za kuhakikisha kuwa katika kipindi cha siku kati 7-15 ambazo anakuwa na hedhi anataulo au pedi za kutosha. Kwa mfano anasema kuwa anatumia pedi zaidi ya 10 kwa siku, hivyo basi inabidi agharamike zaidi katika ununuzi wake. Kingine ni kuwa kule kutokwa na damu kwa wingi humsababishia yeye kuzirai wakati mwengine au kuhisi kizunguzungu. Je ugonjwa huu unatiba? Moline alianza kutafuta majibu ya jinsi ya kudhibiti hali yake, na hata kuvuka mpaka kwa suala hilo, akiwa na matumaini kuwa huo utakuwa mwanzo wa kufungua ukurasa mpya maishani. Wakati alipokuwa akitafiti mitandaoni juu ya ugonjwa wa Von Willebrand, alikutana na Bi Laurie Kelley ambaye anaendesha warsha na masomo kwa watu binafsi na familia wanaokuwa na shida za kutokwa na damu inayohusiana na ugonjwa huo. Akiwa alibarikiwa na watoto watatu, mmoja kati ya hao ana hali ya haemophilia, Bi.Laurie ameandika vitabu 11 juu ya tatizo la Haemophilia na kingine kinaangazia ugonjwa wa Von Willebrand, kwa hio yeye amekuwa akishirikiana na Moline katika kuhakikisha kuwa watu wanaelewa tofauti ya kutokwa na damu kuliko ilivyo kawaida na jinsi ya kukabiliana na hali hiyo. Kwa hio Moline alisafiri Marekani kusomea zaidi hali anayoishi nayo ilimradi awe kielelezo kwa wanawake wengine. kwa sasa yeye ni mwanaharakati wa maswala haya na amehamasisha wengi jinsi ya kuishi na hali hii na ni yepi ya kuzingatia. Ugonjwa huu wa Von Willebrand hujitokeza zaidi kwa wanawake kwasababu wanakuwa na damu ya kila mwezi na pia wakati wanapojifungua watoto. Lakini pia hauna tiba ingawa matibabu yanaweza kusaidia kuzuia au kusitisha damu kutoka kabisa kulingana na matibabu atakayopewa mgonjwa. Na kwake Moline Dunia inaposherehekea siku hii ya hedhi ni muhimu hamasisho zaidikuendelezwa kwa wanawake ambao huenda wanatokwa na damu kwa siku nyingi, bila wao kujua kuwa wana ugonjwa unaosababisha hayo."
health	Udumavu wa watoto umekithiri katika mkoa wa Iringa Tanzania, kulikoni?	Mkoa wa Iringa nchini Tanzania umekuwa ukihimiza lishe bora kwa mama wanaonyonyesha, katika jitihada za kupunguza udumavu wa kiasi kikubwa unaoshuhudiwa mkoani humo. Elimu hiyo inatolewa kama njia moja wapo ya kulikabili tatizo. Kutokana na kwamba hali ya unyonyeshaji katika manispaa ya Iringa kwa ujumla siyo ya kuridhisha Takwimu za mwaka 2017/18 kutoka mkoa huo zinaonesha kuwa kina mama wanaonyonyesha watoto wao mara tu baada ya kujifungua ni asilimia 53, huku wale wanaonyonyesha miezi sita mfululizo bila kumpa mtoto chakula kingine chochote ni asilimia 35. Na walio wengi wakichanganya kwa kumpa mtoto vyakula vingine ikiwemo uji na ugali. Afra Mtuya ni mratibu msaidizi wa Afya ya uzazi na mtoto manispaa ya Iringa, anasema utamaduni pia unachangia kutokana na kwamba wanapata elimu ila baadhi yao wanaamini kuwa mtoto akilia tu ni njaa inamsumbua na sio kitu kingine chochote. Na hilo anaongeza ni hata kama mtoto ana tatizo lingine. Ametolea mfano pia tabia ya baadhi ya kina mama kuwapa watoto vyakula tofauti ili wasiweze kusumbua, mfano hata pombe ya kienyeji ya ulanzi inayopewa mtoto ili asisumbue kutokana na kwamba akinywa atalala muda wote. Amesema watoto kutopewa lishe inayostahili imechangia pia kupanda kwa asilimia ya hali ya udumavu katika manispaa hiyo. Taarifa nyingine kuu leo: Katika kipindi cha mwaka 2018 hali ya udumavu ilikuwa ni asilimia 43, lakini kwa sasa imepanda hadi kufikia asilimia 47. Mtoto akikosa chakula kinachostahili kuna hatari kubwa ya kupata udumavu na magonjwa mbalimbali hususan ya tumbo. Katika kuhakikisha tatizo hilo linaondoka, wahudumu wa afya na lishe bora katika enoe hilo wamekuwa wakibuni mbinu tofauti ikiwemo kutoa elimu kwa jamii, kuanzia ngazi ya kaya,. Hilo ni kwa kuwaelimisha kina mama kuhusu umuhimu wa kumnyonyesha mtoto maziwa ya mama tu katika kipindi cha miezi sita toka kuzaliwa. Aidha Bi Mtuya anasema wamekuwa wakielimisha baadhi ya kina mama kuondoa imani kwamba mtoto akinywa maziwa ya mama peke yake kwa miezi sita, hashibi. Shirika la afya duniani WHO linapendekeza mama kote duniani kuwanyonyesha watoto wao maziwa ya mama pekee kwa miezi sita ya kwanza ya uhai wao. Hilo WHO linasema litachangia ukuwaji wa kisawasawa wa watoto na kuimarika kwa afya zao. baada ya miezi hiyo sita, inashauriwa mzazi kuendelea kumnyonyesha mtoto maziwa ya mama hadi anapotimia miaka miwili huku akimuongezea vyakula vyepesi vyenye lishe bora. Baadhi za faiada wanazotaja wataalamu wa afya za kumyonyesha mtoto maziwa ya mama: ''Tunamtengenezea mazingira ya mama mwenye kuweza kushiba ili aweze kutoa maziwa yatakayomtosheleza mtoto wake, kwa vile mama ana shughuli nyingi zinazomfanya asitulie na kuweza kumyonyesha mtoto wake akashiba. ''Ndio maana haamini kama mtoto wake anaweza kushiba...'' Anasema Afra. Katika kuhakikisha pia tatizo hilo linaondoka, Watendaji wa mitaa na kata katika manispaa hiyo wamesaini mikataba kutokomeza udumavu katika maeneo yao, ili kuhakikisha kila mtoto anapozaliwa, mzazi anafuata kanuni za afya, kuhakikisha kuwa mtoto wake ana kuwa vizuri.
health	Moyo wako husimama unapopiga chafya?	"Kupiga chafya kwa ghafla kunahusishwa na kuanza ghafla kwa kifafa, baadhi huja na matokeo mabaya. Madaktari wanasema kupiga chafya kunasaidia kulinda mapafu dhidi ya kitu kingine chochote kinachoingia kwenye mapafu isipokuwa hewa. Ni hewa tu inayoruhusiwa kuingia kwenye mapafu - ikiwa kuna kitu karibu na pua ambacho sio hewa itajaribu kuiondoa kwa nguvu, na kusababisha kupiga chafya. Katika makala ya kina iliyochapishwa na jarida la Healthline Health kuhusu kupiga chafya linasema kupiga chafya ni muhimu kwa mwili wa binadamu, na kwa kawaida hakusababishi matatizo yoyote makubwa ya kiafya. Jarida hilo linaeleza kuwa kupiga chafya ni njia ya muhimu ya kuondoa vitu visivyohitajika kutoka puani au kooni, na huja kwa nguvu wakati upepo ama hewa inapokuja bila maandalizi. Moja ya kazi kubwa ya pua ni kusafisha hewa tunayovuta, yaani kuhakikisha hakuna uchafu wala ugonjwa wowote. Wakati mwingine uchafu unaweza kuingia kwenye pua na kuwa tatizo ambalo pia husababisha kupiga chafya. Baadhi ya watu wanasema kitendo cha kupiga chafya kiko karibu na kifo kwa sababu wakati mtu anapiga chafya anakuwa kama amerukwa na akili. Lakini daktari alisema kwamba ilikuwa taarifa ya matibabu tu na haiko hivyo. Alisema kupiga chafya ni kama kinga dhidi ya afya ya binadamu lakini mwili ukijaribu kutoa nguvu. ""Sio suala la kifo, ni suala la afya."" ""Inakuwa kama wazimu kwa sababu koo hufunga kwa sekunde moja lakini inapopiga chafya hufunguka."" ""Haitaki kitu chochote zaidi ya hewa kuingia na kufanya eneo hilo lifungwe kiasi cha kuhisi kukimbilia kuzimu,"" alisema Dk Manya. Kuna sababu nyingi zinazosababisha mtu kupiga chafya, hiyo ni kwa mujibu wa Dk. Celeb Manya, mtaalamu katika Hospitali Kuu ya Gusau katika Jimbo la Zamfara. Sabau hizo ni pamoja na kinga ya mwili, magonjwa kama mafua na kuvuta hewa yenye kemikali kama vile manukato na kadhalika. Watafiti katika Chuo Kikuu cha Saarland wanasema katika utafiti wao walioufanya kwamba baadhi ya watu wanasema wanapiga chafya mara tu wanapokula na kushiba. Wengine husema kwamba tamaa ya ngono pia huwafanya kupiga chafya. Kulingana na hali ya mwili - ni nini kisicho na afya kinaweza kusababisha mtu kuwa na wasiwasi na kupiga chafya sana. Mtaalamu huyo alisema baadhi ya watu hawapendi miili yao kuathiriwa na vitu vingine mfano vumbi la takataka au moshi ambapo chakula kinakuwa na harufu flani au kunusa kitu na wengine harufu kutoka kwa viumbe kama kuku wanapokuwa karibu husababisha kupiga chafya. - wengine hata Mende huwafanya kupiga chafya. Watu hujaribu kubana kupiga chafya kwa sababu za kuhofia kunyanyapaliwa na wanaomzunguka katika jamii au kwa sababu zingine. Baadhi hujaribu kufungua njia ya hewa polepole na wengine hubana hadi kupiga chafya polepole. Lakini madaktari wanasema kupiga chafya hakuwezi kuzuilika pale inapotokea. Ni ngumu kuzuia kupiga chafya kwani husababisha kifo, Daktari anaeleza. Ingawa jarida la masuala ya afya la Healthline health linasema halijawahi kukutana na taarifa kuwa kupiga chafya kumesababisha kifo cha mtu, lakini haiwezi kusemwa kuwa haiwezekani mtu kufa kwa kubana kupiga chafya. Anasema kuwa madhara yanayoweza kusababishwa na kupiga chafya yanaweza kuwa makubwa kama vile uvimbe kwenye ubongo na kupasuka koo na mapafu ambayo yote yanaweza kusababisha kifo.Kwa mujibu wa Dokta Manya, kama mtu ataendelea kupiga chafya, itamzuia kumlinda na ugonjwa wowote ule unaopaswa kulindwa kwa wakati huo. Anasema sababu zinazosabisha mtu kupiga chafya ni ndogo na hazina madhara kwa mfano vumbi. Kwa mujibu wa Healthline, angalau mtu mmoja amepasuka koo kutokana na kupiga chafya, ambapo hawezi kuzungumza au kumeza chakula. Matatizo mengine yanayosababishwa na kupiga chafya ni pamoja na kuvunjika mbavu na sikio na matatizo ya macho na pua. Daktari anasema wakati mtu anapopiga chafya anapunguza kiwango cha mapigo ya moyo na shinikizo la damu. Anasema kwa mfano, ikiwa mapigo ya moyo ya mtu yanafikia mapigo 100 kwa dakika moja , muda wa kupiga chafya unashuka hadi mapigo 90 au 80, ndivyo pia shinikizo la damu la mtu inapoingia. Jarida la afya linasema kuwa kupiga chafya hakusababishi mshtuko wa moyo, bali kunapunguza mapigo ya moyo. Kupiga chafya kama madaktari wanavyoeleza ni njia salama ya kuwa na afya njema na kwa kawaida kuacha kupiga chafya hakusababishi chochote zaidi ya maumivu ya kichwa na viungo lakini wakati mwingine kuidhibiti inakuwa mbaya zaidi. Jambo muhimu ni kutobana kupiga chafya , ruhusu mwili kupiga chafya pale inapohitajika."
health	'Msimamo wangu kuhusu Corona haujabadilika'	Waziri wa afya wa Tanzania  Dorothy Gwajima amesema kwamba msimamo wake kuhusu janga la corona haujawahi kubadilika . Hii ni baada ya waziri huyo kupokea shutuma hasa mitandaoni kwamba awali katika utawala uliopita alikuwa na msimamo tofauti na wa sasa kuhusu hatari ya virusi hivyo na sasa anaonekana kuunga mkono juhudi za rais Samia Suluhu kutumia mbinu zinazotumiwa na nchi nyingine kupambana na janga hilo. Gwajima amesema  matumizi ya nyungu ni tiba ya asili ambayo iliwasaidia wengi na bado itatumika lakini sasa panafaa kuwa na tahadhari zaidi kwasababu ya aina mbalimbali ya virusi vya Corona
politics	Uchaguzi Ufaransa: Je ni Macron au Le Pen wa mrengo wa kulia?	"Raia wa Ufaransa wanashiriki kura ya uchaguzi itakayoamua ikiwa Rais Emmanuel Macron atapewa miaka mingine mitano kuongoza nchi au kumuondoa na kumpatia nafasi hiyo mgombea wa mrengo wa kulia Marine Le Pen. Baada ya kampeni za uchaguzi zilizokumbwana mgawanyiko, Bi Le Pen anakabiliwa na kibarua kigumu cha kumshinda Rais Macron aliye madarakani. Ili kushinda wote wawili wanahitaji kuwavutia wapiga kura waliowaunga mkono wagombea wengine katika duru ya kwanza ya uchaguzi huo. Lakini viongozi hawa wawili wameibua mgawanyiko mkubwa miongoni mwa Wafaransa na huenda wengine wasipige kura katika uchaguzi wa duru ya pili. Wapinzani wa Bw. Macron wanamuita mjeuri na rais wa matajiri, huku kiungozi wa mrengo wa kulia naye akituhumiwa kuwa na uhusiano wa karibu na Rais wa Urusi Vladimir Putin. Bw. Macron aliingia madarakani kwa ahadi ya kuleta mabadiliko, lakini wengi wanalalamika kuwa hawajaona mabadiliko yoyote. Wakati huohuo Marine Le Pen amejifunza kutokana na makosa aliyoyafanya aliposhindwa kwa kishindo na mpinzani huyo huyo katik aduru ya pili mwaka 2017. Hii ni ni mara ya tatu anagombea kiti cha urais na iwapo atashindwa inaweza kuwa mwisho wake. Jambo kubwa lisilojulikana katika uchaguzi huu ni wapiga kura wangapi watakataa kumuunga mkono mgombea yeyote, iwe kwa kupiga kura bila kuchagua kiongozi yeyote au kutojitokeza kabisa. Sehemu kubwa ya Ufaransa iko likizoni na waliojitokeza wanaweza kuwa wachache katika  kihistoria. Kampeni imekuwa fupi lakini chaguo la wapiga kura liko wazi, kati ya rais anayeunga mkono Uropa na mgombea mzalendo anayetaka kupiga marufuku vazi la hijabu kwa wanawake wa Kiislamu na kuzuia uhamiaji. Vituo vya kupiga kura vilifunguliwa saa mbili majira ya Ulaya (06:00 GMT) huku upigaji kura ukitarajiwa kuendelea kwa saa 12. Vyovyote itakavyokuwa,Jumapili jioni Bw Macron atahutubia wapiga kura kutoka kwenyd jukwaa la chini ya Mnara wa Eiffel. 'Mahali hapa husalia mahame baada ya saa moja usiku' Suala la kupanda kwa gharama ya maishi - linalotajwa na Wafaransa kama pouvoir d'achat au uwezo wa matumizi - limekuwa namba moja kwa wapiga kura wa Ufaransa na Marine Le Pen amewaahidi wapiga kura kwamba atalipatia kipaumbele mara atakaposhinda na kuingia madarakani. Alifanya vyema katika miji midogo na maeneo ya vijijini ambako wakazi wamekuwa wakitatizika kiuchumi wakati wa enzi ya Macron. Umaarufu wake ulipanda wiki mbili zilizopita huko La Ferté-sous-Jouarre, mji mzuri kwenye Mto Marne uliopo mashariki mwa Paris. Mmoja wa wakazi Cécile anasema janga la corona liliathiri sana eneo hilo: ""Kabla ya Covid kulikuwa na baa hapa inayoitwa Avenue de Champagne, lakini ilifungwa na sasa mahali hapo pamesalia mahame baada ya saa moja usiku."""" Atampigia kura Le Pen kama vile Fred, ambaye anafanya kazi kwenye mtandao wa jiji la Paris: ""Watu hawana uwezo wa kulipia gesi na umeme. Ninapokuwa Paris baadhi ya vitu ni ghali sana na unapaswa kula."" Wahamiaji wa Kiafrika anaowafahamu katika mji mkuu pia wanasema watampigia kura, anaongeza. Kuna wafuasi wengi wa Le Pen hapa. Ufaransa inahitaji mabadiliko, wanasema hivyo na kukomea hapo. Ameangazia maoni yake kwa uangalifu, lakini bado anapanga kura ya maoni kuhusu udhibiti mkali wa uhamiaji na wazo lake la ""Ulaya ya mataifa"" lingesambaratisha EU. Jean-Claude, 66, huenda asikubaliane na uhasama wake dhidi ya EU, lakini analalamika kuwa watu wengi hutumia mfumo wa ustawi wa Ufaransa na kutumia dawa za kulevya. Kote nchini Ufaransa Emmanuel Macron ni maarufu sana miongoni mwa wapiga kura vijana, na hivyo ndivyo hali ilivyo huko La Ferté pia. Mwanafunzi mhasibu Séréna, 18, ana wasiwasi kuhusu vita nchini Ukraine: ""Hatujui kwa hakika Le Pen anahisi nini kuhusu Putin. Kubadilisha rais kunaweza kuyumbisha hali ya sasa."" Nicole, 76, anaendesha maktaba katika kijiji jirani na ameona watu wengi wakigeukia upande wa kulia. ""Sina wasiwasi juu yake, zaidi kuhusu watu walio nyuma yake - wakuu wake."" Bi Le Pen anafanya vyema katika miji mikubwa, kama Paris na Lyon, ambapo mpinzani wake aliongoza katika duru ya pili. Lakini kinachoweza kuamua uchaguzi huu ni nani ataungwa mkono na karibu 22% ya wapiga kura waliompigia kura mgombea wa siasa kali za mrengo wa kushoto Jean-Luc Mélenchon. Alishindwa na Marine Le Pen lakini alishinda katika miji ikiwa ni pamoja na Marseille na Nantes. Mji wa Trappes, kusini-magharibi mwa Paris, ni ngome ya Mélenchon ambapo kuna uhaba wa wapiga kura wa Le Pen. Mwanamke aliyevalia hijab analaani sera za mrengo wa kulia akisema ni za kibaguzi. ""Nitapiga kura bila kumchagua yeyote,"" anasema. Ni wazo maarufu ambalo linaonekana kama kura ya ukaidi ambayo haifaidi mgombea yeyote. Baada ya kutafakari anaongeza kuwa anaweza kumuunga mkono Macron, au hata asipige kura kabisa. Wafuasi wa Mélenchon wanaonekana hawajaamua. Mmoja wao Mura, anasema huenda akapiga kura bila kumchagua mgombea yeyote. ""Macron anahusishwa zaidi na matajiri kuliko maskini,"" anasema, kabla ya kuongeza kuwa bado anaweza kumpigia kura. Ukosefu wa ajira unaweza kupungua na uwezo wa kununua unaweza kuwa mkubwa zaidi kuliko mwaka wa 2017, lakini wapiga kura wengi walio upande wa kushoto wamekatishwa tamaa na rais aliyepomadarakani kwa kukata misaada ya makazi kwa mamilioni ya watu wa kipato cha chini na kukomesha ushuru wa mali uliolenga mamilionea. Wakati Emmanuel Macron alipoingia madarakani, iliahidi kuleta mabadiliko. Lakini maoni unayosikia kila mahali ni kwamba hakuna kilichobadilika hata kidogo. Iwapo kura za maoni zitakuwa sahihi na akashinda, atakabiliwa na kibarua kigumu katika muhula wa pili."
politics	Uchaguzi wa Marekani 2020: Jinsi Kamala Harris anavyoangazia kinachowakabili wanasiasa wanawake	"Wakati Seneta Kamala Harris alipoandikisha historia ya kuwa mwanamke wa kwanza kuwa mgombea mweza wa urais katika uchaguzi wa Marekani, bila shaka ilikuwa vigumu kujiepusha na suala la jinsia kipindi hiki cha uchaguzi- Lakini Je wanawake katika siasa wanachukuliwa tofauti? Hivi ndivyo uteuzi wake unaangazia maswala ambayo wanawake katika siasa wamekutana nayo kwa miongo kadhaa - na jinsi mabo yanavyo badiliaka  - katika uchambuzi huu kutoka kwa Debbie Walsh, Mkurugenzi wa Kituo cha Wanawake na Siasa za Amerika katika Chuo Kikuu cha Rutgers. Wanawake wanapoingia kwenye siasa wanatakiwa kujiamini na kuthubutu. Wanatakiwa kutumia busara zote kujiwasilisha kwa watu bila kupoteza muelekeo wao. Utafiti unaonesha kuwa ubaguzi wa kijinsia ambao umekuwepo tangu jadi huenda ukawafanya wanasiasa wanawke kueleweka visivyo katika masuala ambayo kwa mfano wenzao wa kiume wanaweza kusifiwa kama ishara ya ukakamavu. Kwa wanawake wanaotokea jamii ya wachachu, ubaguzi huo wa kijinsia pia unakabiliwa na changamoto ya ubafuzi wa rangi. Nchini Marekani misemo kama ""mwanamke mweusi mwenye hasira"" yametumika kibaguzi kwa muda mrefu.  Msemo huo uliibuka karne ya 19, kuwaangazi awanawake weusi kama watu wasiokuwa na ustaarabu na wasio na mantiki. Kama anavyoelezea Bi Walsh: ""Wanawake wamelaumiwa kwa kutokuwa na uwezo na nguvu ya kuwa rais au makamu wa rais, lakini wakati huo huo, unaonyeshaje nguvu bila kuonekana kama mtu mwenye hasira?"" Anahisi Bi Harris alifanya kazi nzuri kufuata nyayo katika mjadala wa makamu wa rais, lakini anaongeza kuwa wakati mwingine alionekana kana kwamba anajizuia kusema kila kitu - japo majibu yake ya upole alipokatizwa kuzungumza na mwenzake yalikuwa ''mazuri'' kwa mwanamke yeyote aliye na uzoefu wa kukabiliana na hali kama hizo. Je anatosha kuongoza? Baadhi ya wachambuzi wanasema wanawake wanapaswa kujithibitisha kwenye kampeni kwa njia ambazo wanaume hawafanyi, hata kama jinsia haliwatii hofu wapiga kura. Pale ambapo watu wanachukulia uwezo kwa wanaume ni jambo la kawaida, wanawake lazima waonyeshe. Kura ya maoni iliyofanywa na Economist/YouGov mwezi Agosti ulionyesha kuwa makamu wa rais aliyepo madarakani aliongoza kwa uchache wa kura za watu wanaompendelea akilinganishwa na bI Harris. Robo ya Wamarekani walioshirika kura hiyo ya maoni hawakuwa na uhakika kuhusu uongozi wa Bi Harris, huku asilimia 14 wakitoa kauli sawana hiyo kumhusu Bw. Pence. Baada ya mjadala huo baadhi ya wapigakura walihisi Harris alishinda. Lakini walipoulizwa ni nani bora kuchukia nafasi ya rais baadhi yao walionekana kuwa na mtazamo tofauti. Kura ya maoni ya YouGov, ilibaini kuwa Wamarekani wengi - asilimia 56 - walihisi Bw. Pence alikuwa na nafasi nzuri kuwa rais ikiwa Bw. Trump hataweza kuhudumu, huku asilimia 50 ya wengine wakiwa na maoni sawia na hayo kumhusu Bi Harris. Japo baadhi ya walioshiriki kura hiyo ya maoni huenda wakafikiria makamu wa rais aliye madarakani amehitimu zaidi kwa nafasi hiyo ya juu akilinganishwa na seneta wa mara ya kwanza, wanaharakati wanaotetea haki ya wanawake katika siasa kwa muda mrefu wameonesha uwezo wao zaidi ya wenzao wa kiume. Kuwa 'Momala' Alipokubali nafasi ya kuwa mgombea mwenza katika chama cha Democratic, Bi Harris alisema wadhifa wa makamu wa rais utakuwa mzuri sana, ""lakini 'momala' ina maana zaidi "". Alipojitambulisha kwa Wamarekani, Bi Harris mara nyingi aliangazia familia yake ( yeye ni mama wa kambo wa watoto wawili) na maadili yao. Namna alilelewa na mama mmoja pamoja na familia yake mchanganyiko imekuwa muhimu kwa jinsi Bi Harris anavyojinadi kama mgombea mwenza. Kwa wanaume katika siasa, Bi Walsh anasema, kutambulisha familia zao ""daima imekuwa kuongeza thamani"". Lakini ni hivi majuzi tu ambapo wanawake katika siasa pia wameanza kutumia uzoefu wao kama sifa. Ni hali ""ngumu kwa wanawake"", anasema, kwasababu ikiwa hawana watoto wala kuwazungumzia maswali yanaibuliwa ""kwanini?"" ""Halafu wakiwazungumzia hasa wakiwa wadogo unaulizwa ni nani atawatunza watoto wako linaibuka?"" Hali ni tofauti kwa wanaume, wakati mwanamume anapozungumzia familia yake, anajenga taswira ya kuwa ""kiongozi wa familia"", lakini ""hakuna mtu yeyote anayemuuliza jinsi anavyowajibikia familia [yake]"", au hata kuuliza ni nani atawatunza watoto. Mfano mzuri wa kufafanua hali hii ni kupitia Sarah Palin ambaye mjadala kuhusu familia yake ilizua gumzo alipoteuliwa kuwa mgombea mwenza katika uchaguzi wa 2008. Bi Palin ambaye alikuwa gavana wa jimbo la Alaska alijipata akielezewa darubini na vyombo vya habari na wafuasi wa Democratic waliotaka kubaini jinsi alivyo wajimbikia familia yake. Wakati huo Bi Palin alikuwa na watoto watano na mmoja alikuwa na ulemavu. Wakosoaji wake waliuliza ikiwa atatelekeza familia yake kugombea nafasi ya juu ya uongozi. Lakini hali hiyo ya ubaguzi wa kijinsia dhidi ya wanasiasa wa kike imeanza kubadilika - japo inakuwa vigumu kwa wanawake katika siasa kuepuka swali uzazi. Bi Walshpia anaongeza kuwa Kamala Harris yuko katika nafasi ya kipekee kama mama kwa watoto wa kambo ambao sasa ni watu wazima. Na ki uhalisia, wapiga kura wanataka kuwaona wagombea wao kama wanadamu wa kawaida waliyo na maisha yao binafsi. ""Kwa hivyo nadhani anafanya jambo ambalo la kiuhalisia"" Wanaume walisema nini kumhusu? Donald Trump amemkumbuka vizuri sana, usiku wa Jumanne alisema, ""Harris alikuwa mbaya kwa mtu wa pili alieteuliwa katika Mahakama ya juu zaidi aliymuonesha maudhi, Brett Kavanaugh. Bw. Trump aliongeza kuwa ni mtu mwenye misimamo mikali  na asiye na heshima n mwenye chuki: Hayo ndio maneno aliyotumia kumuelezea Harris alipokuwa mgombea mwenza wa Joe Biden. Mpinzani wake Mike Pence hakutumia maneno ya matusi dhidi yake, lakini alimrushia madongo wakati wa mdahalo wa makamu wa rais . Kamala Harris alipoanzisha kampeni yake mbele ya maelfu ya wafuasi wake Januari 2019, alichukuliwa kama mgombea wa juu. Wakati fulani, Julai, baada ya mdahalo wa kwanza aliokuwa amebobea, aliongeza ushawishi wake katika kura za maoni za awali. Harris amepitia changamoto zake na anajua mtu anaweza kukumbana na yapi. Kama angekuwa mtu dhaifu, tayari angekuwa ameshafahamika kufikia sasa lakini almuradi ameamua kuingia kwenye kinyang'anyiro cha kugombea kiti cha juu zaidi, inawezekana siku moja Wamarekani wakaanza kumfikiria kama rais. Mambo yamebadilika vipi? Bi Walsh anasema mwaka 2018, ulishuhudia ongezeko kubwa la wanawake waliojitosa katika kinyang'anyiro cha kuwania nyadhifa za kisiasa' ""Wanawake hawakutumia muda mwingi kufukiria 'natakiwa kufanya nini' bali walijinadi wao kama wao,"" anasema. ""Tulishuhudia hilo mwaka 2018 wakati wagombea wengi walikuwa wakizungumzia masuala ambayo wanawake wameshauriwa kujitenga nayo."" Masuala hayo ni kama kutotaja watoto wao, kuangazia changamoto yao maishania u kuzungumzia matatizo ya kifedha yanayowakabili. Mwaka 2017, aliyekuwa Waziri wa Mambo ya nje wa Marekani Condoleezza Rice  pia alitoa wito kwa wanawake kutokubali ""mtu yeyote kuwabagua kwa misingi ya kijinsia au rangi ya ngizi yao"". ""Hiayo ni mambo lazima tuwaambie wanawake: Unapoingia katika chumba cha mkutano, ikiwa mtu atajaribu kukudunisha, usikabiliane naye. Unachotakiwa kufanya nikujieleza kwa utulivu bila hasira,"" alisema lkatika kongamano la uongozi la KPMG. ""Ikiwa unahisi huenda umezuiliwa kitu ambacho unadhani ulistahili kupata, kuna njia nyingi ya kukitafuta - na una haki ya kihakikisha unakipigania hadi ukipate."" Bi Walsh anasema kuanzia Geraldine Ferraro hadi kwa Sarah Palin na Hillary Clinton, kila mgombea amejiimarisha kutokana na tajiriba aliyopata zamani. Na sasa tumefikia kiwango ambacho mwanamke mweusi mwenye asili ya kihindi ameteuliwa kuwa mgombea mwenza wa urais "", alisema. ""Wakati wanawake wanapomuona mtu kama Kamala Harris akiteuliwa kama mgambea mwenza wa rais wanamchagua wakiwa na matumaini huenda akawa makamu wa rais, hatua hiyo tu inabadilisha mtazamo wa kile wanaweza kuwa maishani """
politics	Kinachofahamika kuhusu akaunti za Trump nchini China zilizozua mjadala	"Ingawa kwa miaka vyombo vya habari Marekani vimehoji kuhusu madai dhidi ya Donald Trump kutolipa kodi, Jumatano hii New York Times lilibainisha kuwa kati ya mwaka 2013 na mwaka 2015 rais wa sasa alilipa kiasi cha dola za Marekani 188,561 nchini China. Kwa mujibu wa gazeti hilo, malipo hayo yanahusishwa na akaunti ya benki  ambayo inamilikiwa na Trump nchini China, ambapo kwa miaka minne angejaribu kutafuta fursa za kibiashara. Akaunti hiyo inasimamiwa na uongozi wa Trump International Hotels na michango yake kwa hazina ya China vina uhusiano na malipo ya kodi nchini humo. Msemaji wa Trump aliliambia gazeti hilo kuwa akaunti hiyo ilianzishwa kwa ajili ya '' fursa muhimu katika sekta ya hoteli barani Asia.'' Tangu kampeni zake za uchaguzi wa mwaka 2016, msimamo wa Trump kwa China kumesababisha hali ya mabishano, ikiwemo kukosolewa kwa makampuni ya Marekani kufanya biashara nchini humo. Mwezi Agosti, rais alisema alitaka kutoa motisha ya ushuru kwa kampuni za Marekani kuhamisha viwanda vyao kutoka China. Pia alitishia kuondoa mikataba ya serikali kutoka kwa kampuni hizo ambazo zinaendelea kuchukua kazi za China. Rais alifika Ikulu akiituhumu China kuchukua faida ya kibiashara ya Marekani na amekuwa na ""vita vya biashara"", kuwekewa vizuizi kwa kampuni za China kama Huawei kufanya kazi Marekani kama ilivyo tuhuma dhidi ya Beijing kwa kutodhibiti virusi vya corona kwa wakati. Wakati wa kampeni ya urais ya uchaguzi wa mwezi Novemba, Trump amekuwa akimkosoa sana mgombea wa Chama cha Democrat, Joe Biden, ambaye anasema atakuwa mpole kwa China. Wakati huo huo, ametoa shutuma nzito kuhusu  madai ya biashara na Hunter Biden, mtoto wa mgombea wa Joe Biden, huko nchini China. Si mapato ya ushuru wala katika taarifa za kifedha ambazo Joe Biden ameweka wazi hadharani kuhusu kuwepo kwa dalili za mazungumzo na China. Uwepo wa akaunti ya Trump nchini China ulibainishwa na The New York Times muda mfupi baada ya kuchapisha uchunguzi kuhusu mapato ya ushuru ya rais, ambaye, kulingana na gazeti hilo la Marekani, alilipa tu dola za kimarekani 750  kati ya 2016 na 2017, wakati alipoingia Ikulu. Alan Garten, wakili wa Shirika la Trump, aliita hadithi ya NYT kuwa ""uvumi"" na akasema ilizua ""mawazo yasiyofaa."" Garten aliliambia gazeti hilo kuwa uongozi wa Hoteli za Kimataifa za Trump ""umefungua akaunti na benki ya China ambayo ilikuwa na ofisi nchini Marekani ili kulipa ushuru wa ndani."" ""Hakuna makubaliano, wala shughuli yoyote au aina nyingine yoyote ya kibiashara iliyotekelezeka na, tangu 2015, ofisi imebaki kimya,"" Garten alisema. ""Ingawa akaunti ya benki imebaki wazi, haijawahi kutumiwa kwa madhumuni mengine yoyote,"" aliongeza katika mazungumzo yake na NYT. Trump ana biashara nyingi za nje ya nchi, pamoja na viwanja vya mchezo wa gofu huko Scotland na Ireland na mlolongo wa hoteli za nyota tano. Kwa mujibu wa The New York Times, Trump ana akaunti za benki nchini China, Uingereza na Ireland. Gazeti la Marekani lilitoa maelezo ya jinsi Trump alivyotaka kufanya biashara katika nchi hiyo ya Asia, hasa tangu mwaka 2012 alipofungua ofisi huko Shanghai. Habari ya ushuru kuhusu rais iliyochapishwa na NYT inaonesha kuwa rais aliwekeza kwa miaka kadhaa karibu dola za Kimarekani 192,000 katika kampuni tano ndogo zilizoundwa mahsusi kutafuta biashara nchini China. Hatahivyo,  mipango ya Trump huko China  imekuwa chini ya uongozi wa Hoteli za Kimataifa za Trump, kupitia umiliki wa moja kwa moja wa Shirika la Maendeleo ya China ya THC, kwa mujibu wa NYT."
politics	Seneti yashindwa kutimiza theluthi mbili iliyohitajika kumtia hatiani Trump	"Bunge la Seneti nchini Marekani limeshindwa kutimiza akidi ya theluthi mbili iliyohitajika ili kumtia hatiani rais wa zamani Donald Trump kutokana na madai ya kuchochea vurugu katika jengo la Capitol tarehe 6 mwezi Januari. Maseneta walio wengi 57 kwa 43, wakiwemo saba wa chama cha Republican- walipiga kura kumhukumu Bw. Trump, kura 10 zaidi zilihitajika kumtia hatiani. Baada ya kushindwa kumtia hatiani, Bw. Trump alilaani kesi hiyo akiita ''kesi ya kumtafuta mbaya''. Hii ni kesi ya pili dhidi ya Trump. Kama angetiwa hatiani, bunge la seneti lingepiga kura dhidi yake kumzuia kuwania nafasi hiyo tena. Baada ya kura, Seneta mwandamizi wa chama Republican ndani ya Congress Mitch McConnel alisema Trump amekuwa  ''akiwajibika'' kutokana na kile kilichotokea Capitol. Awali, alipiga kura dhidi ya kutiwa hatiani kwa Trump, akisema hatua hiyo ni kunyume cha katiba  kwa kuwa Trump si rais tena. Bw.McConnell amekuwa akipinga vikali kesi dhidi ya Trump mpaka alipoondoka madarakani tarehe 20 mwezi Januari. Hata hivyo Bw McConnell alimtahadharisha Trump kuwa bado anaweza kuwajibishwa mahakamani. ''Si kwamba amekwepa chochote. Tuna mfumo wa kushughulikia jinai katika nchi hii, tuna mashtaka ya raia na marais wa zamani hawana kinga ya kutowajibishwa,'' alisema. Rais Joe Biden alisema: ''Wakati kura ya mwisho haikuwezesha Trump kutiwa hatiani, kiini cha mashtaka hakina ubishi. ''Hatua hii ya kusikitisha katika historia yetu imetukumbusha kuwa demokrasia iko hatarini. Na kuwa wakati wote lazima ilindwe. Kuwa ni lazima kuwa macho.Vurugu na msimamo mkali havina nafasi nchini Marekani. Na kuwa kila mmoja wetu ana kazi na wajibu kama Wamareani na hasa kama viongozi, kutetea ukweli na kuushinda uongo.'' Kilichotokea siku ya Jumamosi Katika kuhitimisha , bunge la wawakilishi wa Democratic walisema itakuwa ni hatari kumuachia Bw. Trump ''Hatari inaweza kuwa kubwa kwa kuwa ukweli mchungu ni kuwa kile kilichotokea tarehe 6 mwezi Januari kinaweza kutokea tena mwakilishi Joe Neguse alisema. Hatahivyo, wakili wa Bw. Trump, Michael van der Veen, ameita kesi hiyo ''maonesho'' na kusema kuwa Democrat 'walikuwa wanafanya hila'' kumshtaki Bw.Trump  ""Kesi  hii  imekuwa maigizo  kutoka mwanzo hadi mwisho,"" alisema. ""Maonesho yote hayajawa chochote isipokuwa harakati isiyo na dhamana na hila za kisiasa za muda mrefu dhidi ya Bw Trump na chama cha upinzani."" Trump mwenyewe amesema hakuna rais ''aliyewahi kupitia hatua kama hii na kuwa '' harakati za kuifanya Marekani kuwa kubwa tena'' ndio kwanza zimeanza''. Awali Maseneta walipiga kura kwa ushuhuda binafsi, ambao ungechelewesha uamuzi wa Jumamosi. Lakini baada ya mashauriano ya dharura walibadilisha uamuzi wao kukubali taarifa zilizoandikwa tu."
politics	Wanasiasa waliniajiri kueneza habari za uwongo	"Bombay Marcos, mmoja wa wagombea maarufu kushinda uchaguzi wa rais wa Ufilipino, ni mmoja wa wanufaika wakubwa wa habari za uwongo, huku mpinzani wake Leni Robredo akiwa katika matatizo makubwa. Huku kukiwa na uongo na  upotoshaji mwingi kwenye mitandao ya kijamii, lakini Wafilipino watachagua Rais mpya siku ya Jumatatu. ""Ninajiona kama mtoro mtandaoni au mhubiri wa kisiasa,"" alisema. Kwa hakika, mimi ni mshauri wa masoko ninayefanya kazi kwenye mitandao ya kijamii. "" Jon (sio jina lake halisi) ana jukumu muhimu katika uchaguzi wa rais mpya wa Ufilipino. Anatumia muda mwingi wa siku zake akifanya kazi kuanzia saa 10 asubuhi hadi saa tatu asubuhi siku iliyofuata, akitengeneza wasifu na machapisho ghushi ya Facebook kwa manufaa ya wateja wake, wakiwemo wanasiasa na wanaharakati . Alisema alisimamia mamia ya kurasa. Wateja wake ni pamoja na magavana wa majimbo, Pia inajumuisha wabunge na mameya. Wapiga kura wa Ufilipino watapiga kura siku ya Jumatatu kumchagua rais mpya na wagombea wengine. Huu ni uchaguzi wa kwanza wa rais tangu ushindi wa 2016 wa Rais Rodrigo Duterte. Wakosoaji wanasema ushindi wa Duterte katika uchaguzi ulikumbwa na habari ghushi. Kulingana na waangalizi wa uchaguzi na wataalamu wa habari bandia, hali haijaimarika tangu wakati huo na inaweza kuwa mbaya zaidi. Jon anahusika katika mfumo wa habari ghushi. Anasema kuna karibu troli 30 zinazofanya kazi moja kwa moja kwa ajili yake. Inalenga kupata usaidizi wa wateja watarajiwa, hata kama inaeneza uwongo. Pia alisema kuwa alikuwa akifanya kazi hii bila kujulikana. Wakati fulani, hata hutafuta picha za kashfa za nyumbani. Lakini wakati mwingine wanaungana tena. Anasimulia jinsi alivyomshtaki mpinzani wa mteja wake. ""Mwaka 2013 katika moja ya majimbo niliyokuwepo nilikuwa nasambaza habari za uongo,"" alisema. Tunazo nambari za silaha za wanasiasa wakuu, na tunazirekebisha. Na kuna meseji zaidi na zaidi kujifanya kuwa anatafuta mke mwenye furaha. Mwishowe, yule aliyekuja kunifanyia kazi alishinda. "" Alisema. Video za akaunti za Facebook za Jon zimechapishwa ili kuthibitisha madai yake. SIM kadi za simu Vitambulisho Feki Alituma taarifa za benki na ujumbe mfupi wa maandishi kati yake na wateja wake kwa BBC. Utambulisho wake haujatolewa kutokana na masuala ya usalama. Mbinu nyingine aliyotumia ni kutumia kurasa zisizo za kisiasa. Inadaiwa kuwa balozi huyo ndiye aliyetoa taarifa hizo kwa Hussein. Kampuni ya Meta inayomiliki Facebook, inasema imeondoa mitandao kadhaa kutoka Ufilipino inayojaribu kuwahadaa watu nchini Ufilipino. Kuna zaidi ya akaunti 400; Kurasa Pia alisema kuwa kuna idadi ya wasiwasi ambayo inakiuka sera za Facebook. Wakati wa uchaguzi, wajumbe wengi walionyesha wasiwasi kwamba habari za uwongo zinaweza kuhusishwa katika matokeo ya mwisho ya uchaguzi. Katika mahojiano na vyombo vya habari vya Ufilipino, mgombea Urais Leni Robredo alisema alijaribu kupuuza tatizo la habari ghushi lakini ameshindwa. Anasema uongo unaorudiwa umekuwa ukweli. Mgombea mwingine wa urais, bondia wa zamani Manny Pacquiao, pia ameshutumiwa kwa kueneza habari za uongo. Alizungumza kuunga mkono Muungano wa Marekani wa Demokrasia, lakini akasema kuwa kudumisha uhuru fulani ni muhimu. ""Wachambuzi wa mitandao ya kijamii na habari, ni kama kutazama mchezo wa paka na panya kati ya wale wanaojaribu kufichua kuenea kwa habari za uwongo na wale wanaotafuta njia za kuzuia,"" Jonathan Corpus Ong, profesa msaidizi katika Chuo Kikuu cha Harvard akitafiti bandia. habari. Wafanyikazi wa kidijitali nyuma ya habari ghushi nchini Ufilipino Mnamo mwaka wa 2018, Ong aliandika taarifa kwa msingi wa mahojiano ya mwaka mzima na wataalamu wa mikakati. Alisema watu wanaojihusisha na usambazaji wa habari za uongo ni kutoka ngazi mbalimbali, kuanzia watangazaji na waendeshaji PR wa mahusiano ya umma kuendesha akaunti feki. Ong anasema ni siri kwamba kila mtu anajua watu hawa ni akina nani, hata kama mishahara yao haijarekodiwa. Wanasheria wanaofanya kazi kushughulikia habari za uwongo nchini Ufilipino viongozi wa dini ya Kikristo; Ni nchi yenye vikundi vingi, vikiwemo vyuo vikuu na makampuni ya vyombo vya habari. Celine Samson, mkuu wa timu ya Vera Files; BBC imezungumza na wataalamu kadhaa, akiwemo Tony La Vida, wakili anayeongoza Muungano wa Kupinga Habari za Uongo. Machapisho yanayorudiwa kutoka kwenye majukwaa ya mitandao ya kijamii au kutoka kwa kikundi cha kurasa; Wote wawili walionesha uwezekano wa ushirikiano katika muda mfupi. Pia ni mgombea wa kiti cha urais. Fedrinand Bong Bong Marcos Junior, ambaye pia ni mgombea maarufu katika uchaguzi, ni mmoja wa wanufaika wakubwa wa habari za uwongo, huku mpinzani wake Leni Robredo akiwa katika matatizo makubwa. Bw Marcos Sr., ambaye alitawala kwa zaidi ya miongo miwili hadi 1986, alikabiliwa na msururu wa mateso na mauaji ya kinyume cha sheria ya wapinzani. Kulingana na Amnesty International, zaidi ya watu 70,000 walifungwa gerezani wakati wa uongozi wake, 34,000 waliteswa na 3,240 waliuawa. Bi Samson alisema: ""Mnamo 2021, habari zote za uongo kuhusiana na uchaguzi zitachunguzwa. Bombay Marcos amefaidika sana nazo. Familia yake haikuiba mali kutoka kwa hazina ya serikali. ""Kutoka hapo, alijaribu kutafakari kwa nini baba yake sio mnyanyasaji wa haki za binadamu."" ""Lakini pia tuliona mashambulizi mengi kwa Robredo,"" alisema. Yeye ndiye aliyetoa kauli zisizo na maana. Alionyeshwa kama mtu asiye na sifa. Brittany Kaiser, ambaye alifichua kampuni hiyo, alisema katika mahojiano na shirika la habari la Ufilipino la Rappler mnamo 2020 kwamba Marcos Mdogo ombon Marcos aliwasiliana na Cambridge Analytica mnamo 2016 ili kubadilisha jinsi sifa ya familia yake ilivyokuwa ikiharibiwa. Msemaji wa Bombay Marcos alikanusha madai hayo wakati huo akisema ni uwongo mtupu wa kuwapotosha. Mapema mwaka huu, Twitter ilitangaza kuwa mamia ya akaunti za pro-Bombay Marcos zimesimamishwa kwa kukiuka sheria zao. BBC imefikia timu ya kampeni ya Bombay Marcos kwa maoni, lakini hakujawa na jibu kufikia toleo hili. Katika mahojiano, Bombay Marcos alisema alikuwa mtoto mzuri wa mdhibiti mwenye ajenda ya kisiasa. Pia alikanusha kutumia akaunti ghushi kutangaza kampeni yake. Kulingana na Jon, ambaye alijikiri mwenyewe, rafiki yake alimwendea ili kueneza habari za uwongo kuhusu mgombeaji aliyeshiriki uchaguzi wa urais wa 2022. Alisema alikataa ofa hiyo. BBC haijaweza kuthibitisha madai hayo. Jon hakusema mgombea urais ni nani. Lakini hajawahi kuwa Marx. Twitter na Facebook zinajitahidi kuondoa marufuku ya akaunti na kurasa nyingi, na Google, ambayo inamiliki YouTube, inasema iliondoa zaidi ya video 400,000 kutoka Ufilipino kati ya Februari 2021 na Januari 2022. Lakini kuna maswali ikiwa juhudi hizi zote zinatosha. ""Wakati unaotumika kuunda habari ghushi ni mdogo kuliko wakati wa kuzichunguza na kuzifichua,"" Bi Samson alisema."
politics	Mzozo wa siasa DRC: Wabunge kumuondoa madarakani Spika wa bunge	"Spika wa bunge la DRC Jeanine Mabunda ameondolewa katika nafasi yake baada ya wabunge kupiga kura ya maoni dhidi yake iliyowasilishwa bungeni na Upinzani. Miongini mwa wabunge 484 katika Bunge hilo kura 281 zilisema kwamba kiongozi huyo wa muhimili huyo aondoke katika nafasi yake. Zaidi ya wanabunge mia mbili  kati ya wabunge  mia tano waalifanya kikoa cha kupiga kura ya kumuondoa madarakani  Spika wa bunge Jeanine Mabunda kutoka chama cha Joseph kabila. Mwandishi wa BBC, nchini DRC anasema ; Upande wa chama cha Kabila tayari kulikuwa na mzozo katika vyama vilivyokuwa vinamuunga mkono, hivyo hiyo inaweza kuwa sababu ya kuanguka kwao. Na hatua inayofuata ni waziri mkuu kujiuzulu sasa kwasababu rais atamchagua mtu atakayeunganisha vyama bungeni hivyo nia ya rais kuvunja muungano huo. Lakini kinachoshangaza inakuwaje spika huyo ashindwe kupata kura za kutosha kumtetea kupata kura za kutosha wakati wabunge wa chama chake ni wengi zaidi. Tuhuma zimemwendea rais wa zamani Joseph Kabila kwa kumchagua mtu dhaifu ambaye hajawahi kuwa kiongozi au kusimamia watu wowote. Hata kutoka kwa wafuasi wake Kabila wanaona kuwa nafasi ile ilihitaji mtu ambaye ana uzoefu wa kisiasa, tofauti na spika aliyeondolewa. Huku wabunge wa upande wa rais aliyeko madarakani Felix Tschisekedi  wanamtuhumu  kwa uongozi mbaya. Kwa mujibu wa mbunge Moindo Nzangu , ambaye aliwasilisha mapendekezo ya kura hiyo mwanzilishi Spika Bi Jeanine Mabunda atatakiwa kujitetea mbele ya wabunge kabla ya kumpigia kura ya kutokuwa na Imani naye. Vurugu na ghasia zilitokea ndani ya bunge hilo wiki hii wakati ulipowasilishwa muswada wa kura ya maoni  na watu kadhaa walijeruhiwa wakati wanaharakati na wabunge walipoanza kurushiana viti na kuharibu samani ndani ya bunge. Mzozo wa hivi karibuni wa  kisisia nchini Congo umeibuka tena  baada ya rais Félix tshikedi kutangaza nia yake ya kuvunja bunge ili apate wingi wa wabunge ambalo kwa sasa lina idadi kubwa zaidi ya wabunge kutoka chama cha mtangulizi wake rais mstaafu Joseph Kabila. Jumapili Rais wa Jamuhuri ya Demokrasia ya Kongo, Félix Tshisekedi, alitangaza kuweka mpango wa kuvunja serikali ya muungano na wafuasi wa aliyekuwa rais wa taifa hilo, Joseph Kabila. Alisema  alipata ushauri wa wiki tatu kabla ya kutoa tangazo hilo la kusitisha serikali ya muungano. Bwana Tshisekedi anasema ameshindwa kutekeleza matakwa  ya Wakongo kwa kipindi cha miaka miwili kutokana na changamoto hiyo. Jambo muhimu ambalo ameliamua Rais Tschisekedi  ni kuchagua maofisa wapya kuunda baraza jipya kwani bunge la sasa lina wafuasi wengi wa Kabila ambao hawamsikilizi. Alisema alikuwa amejiandaa kuvunja bunge lote kama kuna ulazima. ""Ni wakati muafaka wa kuzingatia maadili, kanuni na mfumo wa mipango iliyopo. Hivyo ni muhimu kufanya mageuzi yakinifu na sahihi katika bunge lililopo sasa ni muhimu'', alisema Bw Tschisekedi.. Alimteua  'mtoa taarifa' ,kwa mujibu wa katiba kifungu namba 78, aya ya pili. Mtoa taarifa huyo atawajibika kuainisha watu watakaokuepo kwenye serikali mpya ya muungano, ambayo itakuwa na wajumbe wengi ambao ni wafuasi wa chama kilichopo madarakani tofauti na awali. Utakuwa muungano mpya ambao serikali utauweka na kufanya kazi kwa miaka iliyosalia ya uongozi wangu, alisema alisema na kuongeza kuwa :''Kwa mujibu wa maono yangu, ili kufanikisha kukidhi matakwa ya watu mabadiliko hayo yanapaswa kufanyika.Kwa maana nyingine , sababu ya kusitisha muungano huu ni kukabiliana na mvutano uliopo ambao unaweka kizuizi katika jitihada za serikali.'' Wachambuzi wa masuala ya kisiasa nchini Congo wanasema, huenda  isiwe rahisi kwa Bwana Tschisekedi kufanya mageuzi ya kiuongozi ikizingatiwa kuwa kuwepo kwake madarakani kuna mkono wa mtangulizi wake Joseph Kabila ambaye bado ana ushawishi mkubwa wa kisiasa nchini humo."
politics	Uchaguzi Marekani 2020: Trump na Obama warushiana vijembe wakati wa mkutano wa kampeni	"Katika kampeni za Democratics anayewania nafasi ya urais akiwa Joe Biden huko Pennsylvania, Bwana Obama alimuhusisha Trump na mjomba ambaye amechanganyikiwa na kusema kuwa ana ubaguzi wa rangi. North Carolina, katika kampeni za Republican rais alimkebehi Obama kwa kukosea katika uchaguzi wa mwaka 2016 . Huku siku 13 zikiwa zimesalia kufikia siku ya uchaguzi ,Bwana Biden anaonekana bado anaongoza katika kura za maoni. Lakini ni kiwango kidogo sana kwa mapendekezo hayo kuwa uhalisia, matokeo ya kuamua nani atakuwa rais yatajulikana Novemba 03. Wamarekani wengi wanaonekana kuwa wanapiga kura ya maoni kwa wingi mwaka huu, mpaka sasa tayari kura milioni 42 za maoni zimepigwa. Katika kampeni zake Bwana Trump alimshambulia mpinzani wake wakati wote. Alisema ni maamuzi ya wapiga kura kuchagua kati ya ""Trump ili wapone kabisa "" au  ""Biden waingie kwenye msongo wa mawazo"". Bwana Biden alipumzika wiki nzima kwa ajili ya kujiandaa na majadala wa mwisho wa marais utakaofanyika usiku wa Alhamisi huko Nashville, Tennessee, wakati Trump akiwa anaendelea na kampeni katika majimbo ya pembezoni. Rais hakusita kuingilia kati kampeni aliyoifanya Obama, kwa mara ya kwanza tangu kampeni hizo zianze mwezi  Agosti. ""Hakukua na mtu yeyote ambaye alifanya kampeni kubwa kama Hillary Clinton zaidi ya Obama, si ndio?"" Bwana Trump aliwaambia walioshiriki mkutano huo, alikuwa kila mahali. Rais aliongeza: ""Nadhani mtu ambaye  hakuwa na furaha wakati  Hillary aliposhindwa alikuwa Barack Hussein Obama."" Bwana Trump alimkejeli tena Obama kusema kuwa Bwana Biden hakuwa na vigezo vya kuwa rais, alipokua makamu wa rais mwaka 2009-2017. Mwaka 2016, Bwana Obama aliripotiwa kuwa alimweka kando Biden kuwania nafasi ya urais na kumpa nafasi Hillary Clinton akiamini kuwa alikuwa anaweza kumshinda Trump. Mwaka jana Obama alisema kuna uhitaji wa kuwa na mtu mpya katika uongozi wa Democratic, taarifa ambayo ilitafsiriwa kuwa hamkubali Biden. Baada ya kumshambulia Bwana Trump namna alivyokabiliana na virusi vya corona na uchumi, Bwana Obama aligeukia mkutano wa Philadelphia kuhusu ujumbe wa Twitter wa rais. Alisema ikiwa Bwana Biden atashinda, ""hatutakuwa na rais ambaye anatukana yeyote asiyemuunga mkono, au kutishia wengine kwa kuwapeleka gerezani. Hiyo sio tabia ya kawaida kwa rais"". Bwana Obama - ambaye bado ni miongoni mwa watu mashuhuri katika chama cha Democratic - alisema wapiga kura hawatavumilia tabia kama hizo kutoka kwa mmoja wa familia yao, ""isipokuwa pengine kwa mtu asiyekuwa na akili timamu kwengineko"". ""Kwanini watu wanatafuta visingizo kwa hilo?"" alisema. ""Oh, huyo ni yeye tu. Hapana! ""Wanahamasisha wengine kuwa wakatili. Na kugawanya watu. Na kuendeleza ubaguzi. Na huko kunaharibu jamii yetu."" Aliongeza: ""Tabia ni muhimu. Sifa ya mtu ni muhimu pia."" Kuhusu janga la corona, Obama alizungumzia hatua za hivi karibuni za Trump kuhusu Covid-19: ""Donald Trump hawezi kutulinda sisi. Yeye mwenyewe."
politics	Je ni kwanini rais Kim Jong-un wa Korea kaskazini alikuwa na hasira wakati wa hotuba hii?	Kiongozi wa Korea Kaskazini Kim Jong-un alijawa na hisia chungu nzima wakati wa hotuba  katika hafla ya gwaride la kijeshi wikendi iliopita. Alifuta machozi wakati alipokuwa akizungumza kuhusu changamoto linalopitia taifa hilo. Huku jeshi la taifa hilo likionesha silaha mpya , Kim Jong un aliwashukuru wanajeshi wake kwa juhudi zao dhidi ya mlipuko wa corona na majanga ya hivi lkaribuni. Wachunguzi wanasema kwamba huenda anajaribu kuonesha unyenyekevu wakati ambapo taifa hilo linakabiliwa na mzozo wa kiuchumi
politics	Mzozo wa Tigrey Ethiopia: 'Mke wangu alikufa wakati alipokuwa akijifungua mapacha tukiwa mafichoni '	"Baba mmoja ameiambia BBC mke wake alilazimishwa kujifungulia watoto  wawili mapacha huku akiwa amejificha asionekane na wanajeshi kwasababu ya mzozo wa kikatili uliokuwa ukilikumba jimbo la Ethiopia la Tigray . Alikufa siku kadhaa baadaye na hatimaye baba huyo akawaweka watoto ndani ya kikapu na kutoroka mzozo ili kupata hifadhi katika nchi jirani ya Sudan Kusini. Akiwa pamoja na mtoto wake wa kiume mwenye umri wa miaka mitano na shemeji yake mwenye umri wa miaka 14 , kwa sasa anaishi katika kambi ya wakimbizi , ambako daktari Mmarekani anasaidia kuwatunza watoto hao mapacha wachanga. Mapigano ya kulidhibiti jimbo la Tigray - lililoko katika eneo la kale la ustaarabu la Aksum -yameingia mwezi wa tatu. Wapiganaji wa Tigray People's Liberation Front  na vikosi vinavyoongozwa na jeshi la Ethiopia wanapigana kwa ajili ya kuchukua mamlaka katika  jimbo hilo linalokabiliwa na mzozo na mivutano ya kikabila. Mzozo huo umewasambaratisha watu takriban milioni mbili, huku wengine wapatao  60,000 wakikimbilia nchini Sudan. Kila yeyote aliyekimbia ana hadithi ya kusimulia -  ya jinsi walivyohisi waliposikia  mlio wa bunduki kwa mara ya kwanza, jinsi walivyojificha kweye mapango huku ndege zikirusha makombora, na jinsi walivyopigwa risasi na kunyanyaswa kingono. Wengi wanakumbuka jinsi walivyoepuka kifo na kuendelea na safari kwa siku nyingi, bila chakula na maji, ili kufika eneo salama. Nina umri wa miaka 40. Mke wangu , Letai Tsegay, alikua na umri wa miaka 29. Tulioana miaka 13 iliyopita, na tulikuwa na watoto watatu. Tulikua tunaishi eneo la mashambani karibu na mji wa Mai-Kadra magharibi mwa Tigray.  Tarehe 10 Novemba, wanajeshi wa muungano waliingia katika eneo letu na kupita kwenye nyumba zetu. Hawakututambua. Ilikua ni ahueni kubwa. Halafu tulienda kijificha katika msitu karibu na nyumba yetu pamoja na majirani wetu wanne. Mke wangu alikuwa ana uchungu mkali wa kujifungua, lakini nilikua mwenye uoga sana kumpeleka katika kliniki katika mji wa Mai-Kadra. Mke wangu alijifungua watoto  mapacha wa kike ndani ya msitu kwa usaidizi wa mwanamke aliyekuwa amejificha pamoja nasi. Baadae siku hiyo tulienda nyumbani. Kwa bahati mbaya na la kusikitisha  Letai hakupata matibabu ya baada ya kujifungua. Hakupata sindano ambayo ingemzuia kutokwa damu. Baada ya siku zipatazo 10, Letai alifariki dunia. Kilikuwa kitu kilichonivunja moyo sana. Nikiwa pamoja na majirani zangu wanne tulimzika  katika shamba letu. Natamani ningelimpeleka katika kliniki, lakini wakati mambo wakati huo  mambo yalikua  mabaya mjini na watu walikuwa wakimbia kunusuru maisha yao . Mji ulibakia mtupu. Miaka mitano iliyopita, mimi na familia yangu tulikimbia kutoka mji wa  Metama katika jimbo jirani la Amhara kutokana na mapigano ya kikabila. Tulihamia eneo la Mai-Kadra kuyajenga upya maisha yetu kuanzia mwanzo. Tulipewa kipande  cha ardhi na mtawala wa eneo kwa ajili ya kulima. Katika makazi yetu mapya tulijenga nyumba ndogo kwa mbao na matope. Lilikua ni eneo zuru kwangu mimi na mke wangu. Mtoto wetu wa kiume alizaliwa pale.  Lilikuwa ni eneo ambalo mimi na mke wangu tulilifurahia.   Hata watoto wangu mapacha wa kike walizaliwa pale,  lakini baada ya siku 20 tuliondoka huko. Wakati mke wangu alipokufa nilihisi dunia imeanguka . Nililia na na nikalia huku nimemshika mikononi mwangu. Nilichukia sana vita ambavyo vilituletea tabu. Mke wangu mpendwa, mama wa watoto wangu, alikufa kwasababu hakuweza kupata matibabu ya kimsingi Kwasababu  hali ilikuwa bado ni ya kutisha, majirani zangu walikwenda Sudan. Nilibaki nyuma, na mapacha wangu, mtoto wangu wa kiume na shemeji yangu. Tulikua tunaenda kujificha katika msitu kila mara tulipowaona wanajeshi. Ilikua ni vigumu sana kuwatunza mapacha peke yangu, bila hata majirani. Watoto wachanga wanahitaji mama yao  wa kuwanyonyesha. Niliwatunza kwa kuwapatia matone ya maji, sukari na kuweka kidole changu katika chakula kilichosagwa katika supu na kuwlisha mara kwa mara. Baada ya takriban siku 20, nilienda katika kituo cha jeshi la shirikisho lililokua katika eneo na nikawaomba kama ninaweza kuwapeleka mapacha wangu katika kliniki mjini Humera, mji mwingine uliokuwa karibu. Kwa bahati nzuri waliniruhusu kupita, lakini  nilipita nilivuka mto Tekeze  kwa boti ili kufikiaeneo la Hamdayit nchini Sudan. Niliwapeka mapacha wangu ndani ya kikapu, na watoto wengine wawili walikua pamoja nami. Kwa sasa tumepata hifadhi katika kambi ya  Hamdayit.  Daktari Mmarekani  kutoka shirika la msalaba mwekundu anawatunza mapacha. Anawapatia hudumua muhimu na kupima ukuaji wao kila baada ya siku tatu. Mungu ambariki kwa ukarimu wake na usaidizi ambao amekuwa akiutoa kwa wakimbizi wote. Mapacha kwa sasa wana umri wa zaidi ya miezi miwili. Ninaona wameongezeka uzito . Lakini mvulana wangu wa miaka mitano -huwa anamuulizia mama yake kila mara  . Hilo huwa linanisikitisha sana. Sipendi kumdanganya kuwa siku moja tutaungana tena na mama yake. Ninaendelea kuhangaika kukubali kuwa Letai hayupo nasi tena. Maisha kwa kweli yanaumiza. Hapa kuna mapacha wangu na ninakiri kwamba kila mara wananikumbusha mke wangu aliyefia mikononi  mwangu. Wakimbizi wenzake wananihurumia kutokana na hali yangu na wanajaribu sana kunifariji kwa kiasi fulani. Walipendekeza niwaite mapacha wangu  majina  Eden [jina la bustani inayozungumziwa katika  hadithi ya  Biblia ], na Trefi  kuamini kuwa kunusurika kwao tayari ni muujiza kutoka kwa Mungu . Trefi lina maanisha ""usitoke karibu ""  jina linalotumiwa sana katika lugha ya Tigrinya inayozungumzwa sana Tigray na jimbo jirani la Eritrea. Kwa mujibu wa utamaduni wa Wakristo wa  Orthodox, watoto wachanga wa kike wanapaswa kubatizwa katika siku ya 80 baada ya kuzaliwa. Siku hiyo inakuja, lakini hakuna huduma ya kanisa katika kambi ya wakimbizi Bado ninahuzuni ya kufiwa na ninamuomba Mungu kwamba anipe nguvu za kuwakuza watoto wangu katika mazingira salama. Natumai mzozo huu utamalizika na tutaweza kuendeleza maisha yetu pale tulipokuwa tumefikia."
politics	Kagame: Ningekuwa na uwezo ningewapeleleza kuwajua zaidi adui zangu	Raisi wa Rwanda Paul Kagame amejibu shutuma kuwa amekuwa akiwapeleleza wapinzani wake kupitia simu zao, amesema teknolojia inayohitajika kufanya hivyo ni ghali sana. Akizungumza na waandishi wa habari katika mji mkuu wa Rwanda, Kigali siku ya Ijumaa, raisi Kagame amesema anatamani angekuwa na uwezo wa kununua teknolojia hiyo ''kujua zaidi'' kuhusu adui zake. Raia wa Rwanda anayeishi nchini Uingereza aliiambia BBC juma lililopita kuwa anaamini kuwa alikuwa muathiriwa wa udukuzi uliofanyika kwa WhatsApp. Faustine Rukundo alisema yeye na wafuasi wenzake wa chama cha Rwanda National Congress- kundi linaloipinga serikali ya Rwanda walikuwa wanalengwa kwa kutumia huduma za ujumbe. Maabara ya Citizen, kundi la utafiti katika Chuo Kikuu cha Toronto, imethibitisha kuwa alikuwa anafuatiliwa. WhatsApp imeishutumu Kampuni ya NSO Group kwa kuweka programu kwenye simu karibu 1,400 kwa nia ya kufanya upelelezi. Programu yake ya Pegasus inaweza kufanya kazi hiyo hata ikiwa mbali. Idadi kubwa ya watu wanaofuatiliwa wanadaiwa kuwa raia wa Rwanda. Kampuni ya NSO Group imekana madai dhidi yao, ikisema kuwa programu ya Pegasus imekuwa ikiuzwa kwa wateja waliohakikiwa na si wenye nia mbaya. Kilichotokea kwa Rukundo Kwa miezi kadhaa Rukundo aliamini yeye na wenzake walikuwa kati ya watu karibu 1,400 waliokuwa wamelengwa na wadukuzi kupitia WhatsApp. Lakini ilithibitishwa juma lililopita baada ya kupokea simu kutoka maabara ya Citizen mjini Toronto. Kwa miezi sita, shirika lilikuwa likifanya kazi na Facebook kuchunguza udukuzi na kubaini walioathirika. Watafiti wanasema ''Katika uchunguzi maabara ya Citizen imegundua visa 100 vya udhalilishaji vilivyowalenga watetezi wa haki za binaadamu na waandishi wa habari katika nchi karibu 20 dunani. Bwana Rukundo aliyejipambanua kwenye ukurasa wake wa WhatsApp ni mkosoaji wa utawala wa Rwanda, sambamba na wengine wa kaliba yake walikuwa walengwa. Mtandao wa udukuzi ulijengwa na kuuzwa na kampuni moja yenye makao makuu yake nchini Israel NSO na kuuza kwa serikali mbalimbali duniani. Wadukuzi walitumia programu za kuwapeleleza waandishi wa habari, wanaharakati wa haki za binaadamu, lakini tukio hilo kwake liliifanya familia yake kuogopa mno. ''Kwakweli , hata kabla sijathibitiha hili, tulipigwa na butwaa na kuingiwa na hofu. Inaonyesha kuwa walikua wakiifuatilia simu yangu kwa karibu majuma mawili na waliweza kufikia kila kitu,'' aliiambia BBC. ''Si tu shughuli zangu wakati huo lakini historia za mawasiliano yangu ya barua pepe na watu ninaowasiliana nao na kuzungumza nao.Kila kitu kilikua kinanaswa, Kompyuta, simu zetu, hakuna kilichokuwa salama.Hata tulipokua tukiongea, huenda walikua wanasikiliza pia.Bado ninahisi siko salama.'' Bwana Rukundo alitoroka Rwanda mwaka 2005 baada ya wakosoaji wa serikali kukamatwa na kutupwa gerezani. Alipambana ili mke wake aachiwe baada ya kutekwa na kushikiliwa kwa miezi miwili. Facebook, mmiliki wa WhatsaApp, anajaribu kuishtaki kampuni ya NSO. NSO imekana shutuma dhidi yake. Programu hiyo ya simu inatumiwa na watu karibu bilioni 1.5 katika nchi 180. Unaweza kusoma zaidi
politics	Kifo cha John Magufuli: 'Aliagiza wali samaki, nikamhudumia nikamuwekea na mboga'	Anna Erasto Mhudumu wa mgahawa wa Victoria uliopo nje ya uwanja ndege jijini Mwanza asimulia alivyoshtushwa kumuona hayati Rais magufuli mgahawani kwao mwaka 2016 alipokuwa safarini kuelekea Chato kwa mapumziko
politics	Matokeo ya uchaguzi Tanzania 2020: NEC yajibu shutuma kuhusu 'kura feki' , kuzuiwa kwa mawakala	Mkurugenzi wa tume ya uchaguzi Dkt Charles Wilson Mahera amezungumza na BBC kujibu madai kuhusu mawakala kukosa barua za kusimamia shughuli za upigaji kura kutoka tume ya uchaguzi. Hali kadhalika amezungumzia madai ya kuwepo kwa makasha yenye 'kura feki' . Amezungumza na Regina Mziwanda
politics	Uchaguzi wa Marekani 2020: Viongozi duniani wazungumza kuhusu maandamano nchini humo	"Viongozi wengi wametoa wito wa amani na ubadilishanaji wa madaraka kwa njia ya utulivu, wakielezea uvamizi uliotokea kama wenye ""kuogofya na uvamizi wa demokrasia"". Waziri Mkuu wa Uingereza Boris Johnson, amelaani kitendo hicho na kusema ni ""aibu"". ""Marekani inasimamia demokrasia kote duniani na ni muhimu sana kuwa na ubadilishanaji wa madaraka kwa njia ya amani na wenye mpangilio,"" ameandika kwenye mtandao wa Twitter. Viongozi wengine wa kisiasa Marekani wamekosoa ghasia hizo huku kiongozi wa upinzani Sir Keir Starmer akitaja kitendo hicho kama ""uvamizi wa moja kwa moja wa demokrasia"". Wazriri wa kwanza wa Scotland Nicola Sturgeon ameandika kuwa kinachotokea bungeni ""kinatia hofu mno"". Waziri Mkuu wa Uhispania Pedro Sánchez amesema: ""Nina imani na demokrasia ya Marekani. Uongozi wa rais mpya Joe Biden utakabiliana na kipindi hiki kigumu, kuunganisha watu wa Marekani."" Waziri wa mambo ya kigeni wa Ufaransa Jean-Yves Le Drian amelaani kitendo hicho na kusema ni ""uvamizi mbaya dhidi ya demokrasia"", huku mwenzake wa Ujerumani, Heiko Maas, akisema bwana Trump na wafuasi wake ""lazima wakubali uamuzi wa wapiga kura wa Marekani na waache kutatiza demokrasia"". Rais wa Baraza la Ulaya Charles Michel amesema kuwa aliamini sana Marekani ""katika kuhakikisha ubadilishanaji wa madaraka kwa njia ya amani"" kwa Bwana Biden, na Rais wa Tume ya Ulaya Ursula von der Leyen amesema ana matarajio makubwa ya ushirikiano na chama cha Democrat. Katibu Mkuu wa Nato Jens Stoltenberg aliungana na wale waliosema matokeo ya uchaguzi ni lazima yaheshimiwe. Waziri Mkuu wa Canada Justin Trudeau amesema raia wake ""wamehuzunishwa sana na kitendo hicho cha uvamizi wa demokrasia"". Kipande cha Mwisho cha world leaders. ""Ghasia haiwezi kufaulu katika kupiku mapenzi ya watu. Demokrasia Marekani lazima iendelezwe - na itakuwa hivyo,"" ameandika kwenye mtandao w Twitter. Kutoka New Zealand, Waziri Mkuu Jacinda Ardern, ameandika ""demokrasia - haki ya watu kupiga kura, kusikika kwa wanachosema na kufanya maamuzi yao kwa njia ya amani - kusiondolewe kwa kutenda uhalifu"". Nchini India,Narendra Modi amesema ""amesikitika baada ya kuona taarifa za ghasia na vurugu"" mjini Washington na kutoa wito kuwa""ubadilishanaji wa madaraka kwa njia ya amani lazima uendelee"" Waziri wa Uturuki wa mambo ya nje ameomba pande zote kujizuia kusababisha vurugu. Hadi kufikia sasa nchi mbalimbali duniani zimetoa tamko kuhusiana na ghasia hizo ikiwemo Venezuela, Chile, Japani, na Singapore. Kutoka Fiji, Waziri Mkuu Frank Bainimarama, aliyeongoza mapinduzi yaliyotokea mwaka 2006, pia naye ameonesha kukasirishwa na kilichotokea Marekani. Twitter."
politics	Magufuli: Wanajeshi wa Tanzania watabaki DRC, licha ya 30 kuuawa	"Rais wa Tanzania  John Pombe Magufuli amemuhakikishia rais wa Jamuhuri ya Kidemokrasi ya Kongo(DRC)  Felix Tshisekedi  kuwa Tanzania itayaondoa majeshi yake ya walinda amani kutoka DRC mara amani ya kudumu itakapopatika na  katika nchi hiyo. Walinda amani wa Tanzania wako   DRC  chini ya Kikosi cha walinda amani wa Umoja wa Mataifa  cha kuimarisha amani   kinachojulikana kama , 'Monusco.' Rais Magufuli ametoa hakikisho hilo katika Ikulu ya  rais Jijini  Dar es Salaam  Alhamis, wakati alipokuwa katika sherehe rasmi za za kumpokea  Bwana  Tshisekedi ambaye yuko katika ziara ya kitaifa ya siku mbili  nchini Tanzania. Dkt. Magufuli amesema kuwa licha ya Tanzania kuwapoteza wanajeshi wake 30 wa kulinda amani nchini  DRC, haitawaondoa wanajeshi wake huko. Mwaka 2017 pekee walinda amani 12 wa Tanzania waliokuwa katika kikosi cha  Umoja wa Mtaifa Monusco  baada ya kambi yao kuvamiwa mashariki mwa Jamhuri ya Kidemokrasia ya Congo, kwamujibu wa taarifa iliyotolewa na Katibu Mkuu wa Umoja wa Mataifa Antonio Guterres. "" Walinda amani wa Tanzania wataendelea kubakia huko hadi amani kamili itakaporejea  nchini. Rais wa nchi mbili ni majirani, marafiki, makaka na madada ,""alisema. Kwa mujibu wa rais wa Tanzania , Bwana Tshisekedi tayari amekwishafanya maridhiano na makundi kadhaa hasimu, na kuwafungua wafungwa wa kisiasa waliokuwa mahabusu. Hii ni hatua muhimu katika kurejesha amani nchini  DRC, alisema Magufuli. ""Tanzania  inaunga mkono juhudi za amani kwasababu hazitasaidia tu katika kuleta hakikisho la amani na uthabiti ; amani pia itachochea maendeleo ya kiuchumi baina ya nchi za maziwa makuu na bara zima la Afrika kwa ujumla ,"" alisema. Kwa mujibu wa rais wa Tanzania nchi mbili  zina mahusiano ya kihistoria na ndio maana Tanzania ndio maana Tanzania ilikuwa mstari wa mbele kusaidia katika utatuzi wa matatizo yanayoikabili DRC. "" Kwa mfano, tuliwapokea na kuwasaidia wakimbizi ikufuatia mizozo ya mapigano iliyotokea katika  miaka ya rupted  1990 na 2000 . Pia , Tanzania, South Africa na Malawi zilitoa askari wake kuchangia kikosi cha kulinda amani mwaka  2013 chini ya  UN ,"" Alisema Dkt.Magufuli. Kwa upande wake rais Tshisekedi amesema ziara yake nchini Tanzania  inalengo la kuzungumza na rais Magufuli juu ya namna ya kufikia amani ya kudumu nchini DRC. Pia aliwashukuru walinda amani wa Tanzania wanaohudumu nchi yake chini ya mpango wa kikosi cha Umoja wa mataifa  Monusco. "" Nimeongea na rais Magufuli  kuhusu bandari ya Dar es Salaam port  na Reli  ya -Standard Gauge Railway (SGR) -ambayo imepangwa kufika  Rwanda. Nilielezea kuhusu uwezekano wa kupanua zaidi mradi hadi  DRC,"" alisema. Amesisitiza kuwa ushirikiano wa kiuchumi wa mataifa ya Afrika  utakaoleta maendeleo ya kudumu utafikiwa kupitia uwekezaji na utekelezwaji wa miradi ya miundombinu ,izikiwemo leri, barabara na nishati. Rais Tshisekedi amefichua kuwa hivi karibuni  DRC ilituma maombi ya uanachama wa Jumuiya ya Afrika Mashariki (EAC), hatua ambayo inaiondolea nchi hiyo vikwazo vya kibiashara, na kuongeza shughuli za kiuchumi miongoni mwa nchi wanachama."
politics	Nato: China ni changomoto kwa usalama wetu	"Mkuu wa muungano wa Nato amewataka wanachama wa muungano huo kuzungumzia kuhusu kuimarika kwa China katika mkutano ulioitishwa ili kuonesha jinsi Marekani inavyounga mkono muungano huo wa mataifa ya Magharibi. Mkutano huo unatarajiwa kutoa taarifa inayoelezea tabia za China kama Changamoto kuu baada ya mkutano huo nchini Ubelgiji. Katibu mkuu wa Nato Jens Stoltenberg alisema kwamba mkutano huo ulikuwa muhimu kwa muungano huo. Ni mkutano wa kwanza wa rais wa Marekani Joe Biden  tangu alipochukua madaraka. Nato ni muungano wenye uwezo mkubwa kisiasa na kijeshi  kati ya mataifa 30 ya magharibi  pamoja na yale ya Marekani kaskazini. Ulibuniwa  baada ya vita ya pili ya dunia ili kujibu kupanuka kwa uongozi wa kikomyunisti. Katika miaka ya hivi karibuni , Muungano huo ulikumbwa na changamoto wakati viongozi walipojadili kuhusu lengo lake na ufadhili. Hali ya wasiwasi iliongezeka wakati wa utawala wa rais Trump ambaye alilalamika kuhusu ufadhili wa taifa lake  na kuhoji jukumu la Marekani kutetea washirika wake wa Ulaya. Badala yake , mrithi wake Bwana Biden ametaka kuimarisha uungwaji mkono wa Marekani kwa muungano huo wenye takriban miaka 72. ''Nataka kuweka wazi : Nato ni muhimu sana kwa maslahi ya Marekani'' , bwana Biden alisema alipowasili katika mkutano huo siku ya Jumatatu. Taifa lake lilisema kwamba, lilikuwa na jukumu la siri  kuafikia kifungu cha 5 cha makubaliano ya Nato , ambayo yanashurutisha mataifa wanachama kujilinda dhidi ya mashambulizi. Kulingana na rasimu ya taarifa hiyo ilioonekana na vyombo vya habari , matarajio ya Uchina yaliyotajwa na tabia yake ya uthubutu inaleta changamoto za kimfumo kwa sheria ya kimataifa na kwa maeneo yanayohusiana na usalama wa muungano huo"" Rasimu hiyo inasema kwamba China inaimarisha kwa kasi uwezo wake wa kinyuklia  mbali na uwezo wake wa kijeshi na piaa inashirikiana kijeshi na Urusi. ""Tuna wasiwasi na China kutoweka wazi mambo yake mbali na utumizi wa taarifa za kupotosha'', iliongezea. Mshauri wa kitaifa wa rais Joe Biden , Jake Sullivan alisema kwamba mazungumzo ya Nato yataangazia usalama kwa ujumla ikiwemo kutoa upinzani mkubwa kwa China na kuimarika kwa jeshi lake. ''Hatuingii katika vita baridi  na China sio mshirika wetu, na sio adui wetu'', bwana Stoltenberg aliambia wanahabari katika makao makuu ya Nato. ''Lakini tunahitaji kuangazia kwa pamoja kama muungano , changamoto zinazotolewa na kuimarika kwa China kwa usalama wetu''. China ni mojawapo ya mataifa yenye uwezo mkubwa wa kijeshi na kiuchumi , ambacho chama chake tawala cha kikomyunisti kimeshikilia siasa maisha ya kila siku na jamii kubwa. Nato imeendelea kuwa na wasiwasi kuhusu kuendelea kuimarika kwa China kijeshi hatua ambyo ni tishio kwa usalama na thamani ya demokrasia ya wanachama wake."
politics	Matokeo ya uchaguzi Marekani 2020: Trump afungua mashtaka wakati njia ya ushindi wake ikiwa nyembamba	Donald Trump na Joe Biden wote kwa pamoja wanadai kuongoza katika uchaguzi mkuu wa Marekani wakati huu matokeo ya mwisho yakiwa mbioni kutolewa na pande zote mbili kudai kuchukua hatua za kisheria. Kampeni ya Trump imekosoa mchakato wa kuhesabu kura katika majimbo muhimu ya Wisconsin, Georgia, Pennsylvania na Michigan. BBC inatabiri kuwa Bwana Biden alishinda Michigan. Vyombo vya habari vya Marekani vinatabiri kuwa amelinasa jimbo la Wisconsin. Hakuna matokeo yaliyotolewa katika jimbo la Pennsylvania. Kuongoza katika majimbo yote matatu muhimu kutampa  ushindi Biden. Bwana Biden hajatangaza kuwa ameshinda, lakini alisema kuwa ana uhakika alikuwa njiani kumshinda Donald Trump. Kwa ujumla waliojitokeza kwenye uchaguzi wa siku ya Jumanne inaelezwa kuwa idadi kubwa kuwahi kutokea katika kipindi cha miaka 120 ambayo ni  66.9% imeelezwa na mamlaka za uchaguzi. Bwana Biden alikuwa akiungwa mkono na wapiga kura milioni 70.5, idadi kubwa kuwahi kutokea katika historia ya uchaguzi nchini Marekani. Bwana Trump alipata kura milioni 67.2, kura milioni nne zaidi ukilinganisha na alizozipata mwaka 2016. Mbio hizi za uchaguzi zimetawaliwa na janga la virusi vya corona, ambapo nchi hiyo imeshuhudiwa ikirekodi maambukizi ya juu kiasi cha watu 103,000 walioambukizwa nchini humo siku ya Jumatano, kwa mujibu wa mradi wa kufuatilia mwenendo wa ugonjwa Covid-19 nchini humo. Siku ya Jumatano mchana, Bw. Biden aliwaambia wanahabari huko Wilminton, Delaware: ''mchakato wa kuhesabu kura ukikamilika tunaamini tutakuwa washindi.'' Aliongeza: ''Nitaongoza kama rais wa Marekani. Urais si taasisi ya washirika wa chama.'' Mshindani wa Democratic amesema ''alikuwa akijisikia vizuri sana'' kuhusu Pennsylvania, ingawa kampeni ya Republican ya Bw.Trump ''imedai ushindi'' katika jimbo hilo. Mkuu wa kampeni ya Trump Jason Miller amesema: ''Mpaka mwishoni mwa juma hilo itakuwa wazi kwa taifa zima kuwa Rais Trump au Makamu wa rais Pence watachaguliwa kwa miaka mingine minne. Biden yuko mbioni kunyakua kura 270 zinazotakiwa kunyakua kiti hicho cha urais. Democrat wanakura 243, wakati Republican ikiwa na 214. Katika uchaguzi wa Marekani, wapiga kura huamua katika ngazi ya majimbo kuliko ngazi ya taifa. Kila jimbo la Marekani hupata namba ya kura kutokana na idadi ya watu ndani ya majimbo hayo na kuna jumla ya mpaka kura 538 za kunyakua. Ikiwa Trump atapoteza Wisconsin, lazima ashinde Georgia kwa (kura 16),  North Carolina (15), Pennsylvania (20)  na moja kati ya Arizona (11) au Nevada (6) ili kulinda kiti chake. Rais anaongoza kwa alama moja katika majimbo yote mawili ya North Carolina na Georgia na wagombea hawa wawili wamekuwa wakichuana vikali katika jimbo la Nevada. Bado kambi ya Trump ina matumaini kuwa inaweza bado kunyakua Arizona. Kampeni ya Trump imesema rais atapeleka ombi rasmi kutaka kurudia kuhesabu kura katika jimbo la Wisconsin , wakieleza  ''dosari katika kaunti kadhaa za jimbo hilo''. Pia wanalalamikia jimbo la Michigan wakitaka kuahirisha zoezi la kuhesabu kura kwa sababu walikataliwa ''kuingia'' kushuhudia kufunguliwa kwa kura na kuhesabu kura hizo. Makundi  ya watu yamenaswa kwenye video wakiimba ''acha kuhesabu'' nje ya jengo ambalo kura zimekuwa zikihesabuwa mjini Detroit, Michigan. Polisi walisambazwa kulinda jengo hilo wakati waandamanaji walipokita kambi nje wakitaka kuruhusiwa kufuatilia mchakato wa kuhesabu kura. Taarifa za vyombo vya habari vya Detroit zinasema kuwa tayari kulikuwa na watu 200 waliokuwa ndani wakifuatilia mchakato huo. Pia kampeni ya Trump imefungua mashtaka mawili katika jimbo la Pennsylvania kusitisha shughuli za kuhesabu kura ''mpaka kutakapokuwa hali ya uwazi''. Rais anaongoza kwa alama tatu katika jimbo la Keystone, lakini bado maelfu ya kura yanaendelea kuhesabiwa. Huko Georgia Trump ametaka kusitishwa kwa uhesabuji kura. Kampeni ya Trump imesema kuwa waangalizi wa kura za Republian katika jimbo hilo la kusini walishuhudia kura 53 zilizochelewa kuongezwa kinyume cha utaratibu katika kura za kaunti ya Chatham.
politics	Miaka 60 ya uhuru: Mchango wa vyama vya upinzani katika siasa za Tanzania	"Wakati Tanzania inatimiza miaka 60 ya uhuru wake ifikapo Desemba 9 mwaka huu, vyama vya upinzani ni miongoni mwa taasisi zinazoendelea kutoa mchango mkubwa katika siasa, pamoja na mijadala anuai inayogusa maeneo ya uchumi,haki za binadamu,asasi za kiraia,uhuru wa kujieleza kwa wananchi,wanasiasa na vyama vyenyewe pamoja na amani na maendeleo tangu mfumo wa vyama vingi uliporejeshwa mwaka 1992 nchini humo. Duru za kisiasa zinasema kwa kutumia Bunge la nchi hiyo, Ibara ya 100(1) ya madaraka na Haki za Bunge, inayoagiza uhuru wa mawazo,majadiliano na utaratibu katika Bunge na uhuru wake pamoja na majukwaa mengine ya kisiasa, vyama vya upinzani vimeshiriki kuibua mijadala ya kitaifa kupitia vikao vya rasmi vya bunge kukosoa serikali na chama tawala,sera, sheria, siasa, jamii, michezo, burudani,utamaduni na mingine inayogusa maeneo ya uchumi kuanzia sekta za madini. Mathalani, hoja za mgodi wa dhahabu wa Buzwagi mkoani Shinyanga, kwamba mkataba wake ulisainiwa nje ya nchi, iliyowasilishwa Bungeni na aliyekuwa Mbunge wa Kigoma Kaskazini, Zitto Kabwe mwaka 2007, ambapo mwaka 2008 serikali ilitunga sheria ya fedha, ambayo ilirekebishwa kutokana na maoni ya Tume ya Jaji Mark Bomani na kwa madhumuni ya kuimarisha sekta ya madini mwaka 2010. Awali hoja ya Zitto ilipingwa vikali akiitwa mzushi kiasi cha kuadhibiwa kwa kusimamishwa kuhudhuria vikao kadhaa vya Bunge. Hali kadhalika, aliyekuwa Mbunge wa kuteuliwa, James Mbatia alisimama kidete kuhoji sera na ubora wa elimu kwa kuangazia namna mitaala inavyodidimiza sekta hiyo. Wakati Mbatia akifanya hayo alikuwa Mwenyekiti wa chama cha upinzani cha NCCR Mageuzi aliyeteuliwa na rais awamu ya nne, Jakaya Kikwete wa chama tawala CCM kuwa mbunge katika kipindi chake cha pili na cha mwisho (2010-2015). Mifano kama hiyo ya mbunge moja mmoja kuibua hoja na kushikilia msimmo wake ili mamlaka zitekleze jamabo fulani ipo mingi na imesaidia sana kurekebisha masuala ya msingi katika kuzingatia sharia na uwajibikaji. Itakumbukwa kuwa Mwaka 1995 baada ya uchaguzi wa vyama vingi, wabunge wawili wa upinzani kupitia chama cha NCCR- Mageuzi, Mabele Marando na Masumbuko Lamwai, wote wanasheria kitaaluma waliibua hoja kupinga sehemu ya kiapo cha wabunge kilichokuwa na maneno ya wabunge kuapa kwa rais wa Tanzania badala ya kuapa kwa Jamhuri ya Muungano wa Tanzania. Mwishowe Spika wa Bunge wa wakati huo, Pius Msekwa alikubaliana na hoja ya wabunge hao hivyo kiapo hicho kikabadilishwa. Akizungumza wakati wa uzinduzi wa Wakfu wa Maalim Seif Sharrif Hamad ambaye alikuwa Makamu wa Kwanza wa rais wa Zanzibar, Rais wa Tanzania Samia Suluhu Hassan alipongeza mchango wa mwanasiasa huyo katika haki, amani, siasa na demokrasia kupitia vyama vya upinzani vya CUF na ACT Wazalendo. Mchango wa Maalim Seif ndiyo uliowakutanisha viongozi wa kitaifa kutoka vyama vya upinzani na chama tawala bila kujali tofauti za itikadi. ""Mara nyingi kwenye nchi zetu zinazoendelea wanasiasa wakitofautiana kinachofuata ni vurugu, lakini akiwepo mtu kama Maalim Seif vurugu hukatika na maridhiano yakaendelea, hii ni kwa sababu ama hakuna uthabiti katika misimamo ya hao Wanasiasa wanaoendeleza vurugu au hawako tayari kutafuta maridhiano na wanaotofautiana nao,"" alisema Rais Samia mnamo Novemba 5, 2021 wakati wa uzinduzi wa Wakfu huo. Ni miaka 29 sasa tangu utawala wa Tanzania uliporuhusu tena siasa za vyama vya vingi nchini humo. Lakini ni miaka 26 tangu wananchi walipopiga kura kuwachagua viongozi wa nchi hiyo kwa mara ya kwanza katika uchaguzi mkuu uliovishirikisha vyama vya upinzani. Julai mwaka 1992 serikali ya Tanzania iliutangazia ulimwengu kuwa imerejesha mfumo wa siasa za vyama vingi, kisha mwaka 1995 uchaguzi mkuu wa kwanza uliovishirikisha vyama vya upinzani ulifanyika. Matukio hayo muhimu katika maisha ya wananchi wa Tanzania yamefanyika ndani ya miaka 60 tangu ilipopata uhuru. Kwamba katika kipindi cha miaka 60 wananchi walishuhudia kufutwa siasa za vyama vingi wakati wa utawala wa rais wa kwanza wa nchi hiyo Julius Kambarage Nyerere aliyedumu madarakani miaka 24, kisha siasa hizo zikarejeshwa katika kipindi cha utawala wa rais wa pili, Ali Hassan Mwinyi chini ya Tume ya Jaji Francics Nyalali, huku Mwalimu Nyerere akiwa kinara wa kuunga mkono siasa hizo. •     Kukosa na kusaidia serikali kutolala usingizi wa pono katika uendeshaji wa nchi. •     Kupanua wigo wa majukwaa ya kidemokrasia na uhuru wa kuchagua kushiriki masuala ya siasa za nchi. •     Kuwa taasisi za kutengeneza wanasiasa na viongozi mahiri ambao baadhi wamehamia chama tawala na sasa wapo madarakani; David Silinde, Dk. Godwin Mollel,Mwita Waitara na Profesa Kitila Mkumbo kwa kuwataja wachache. •     Kushiriki harakati za maendeleo katika kila ngazi kuanzia kitongoji, kijiji, kata, tarafa, wilaya, kanda, hadi Taifa. •     Kushauri wananchi na watawala namna ya kujipatia fursa za maendeleo na ajira kwa kutumia elimu walizonazo, pamoja na kutoa elimu ya uraia kwa wanachama,wafuasi na wananchi wengine kupitia mikutano ya hadhara na ndani. •     Ni njia mbadala ya kutoa elimu ya uraia kwa wananchi. •     Huchochea serikali kusukuma maendeleo kwenye majimbo au Halmashauri zinazoongozwa na upinzani ili kupata ushawishi zaidi katika chaguzi zinazofuata. •     Kuimarisha siasa za ushindani miongoni mwa wananchi,wanasiasa na viongozi. Gerard Nyerere, mtaalamu wa Teknolojia,uchumi na mchambuzi wa siasa na utawala bora nchini Tanzania, amemwambia mwandishi wa makala haya kuwa vyama  ya upinzani vimesaidia kuimarisha Taasisi za utendaji na weledi wa kiuongozi wa umma, na kwamba ni ni Taasisi muhimu katika jamii ya kidemokrasia na uhuru zaidi kwa wananchi nchini Tanzania. ""Kwa mataifa ya kisasa demokrasia kwa wengi ni vigumu kuwepo bila ushiriki wa vyama shindani vya kisiasa. Hata huko China wana takribani vyama vinane vya kitaasisi ndani ya mwamvuli mmoja wa kisiasa, China People's Political Consultative Conference(CPPCC), ambavyo hukutana kila mwaka. Kwa Tanzania vyama vya upinzani vimesaidia kuimarisha maoni ya kimaamuzi ya maendeleo kuanzia, mfano baadhi ya majimbo ambayo yalichukuliwa na vyama vya upinzani kwa kura na Halmashauri zilizoongozwa na upinzani namna zilivyopiga hatua za kimaendeleo tofauti na baadhi ya majimbo na Halmashauri ambayo hayakuwahi kabisa kuongozwa na upinzani au mara zote kuongozwa na chama tawala. Kwa msingi huo vyama vya upinzani vina mchango mkubwa sana kwa demokrasia na maendeleo ya jamii ya watu walio sawa na huru."" Katika siasa za vyama vingi wanawake hawajaachwa nyuma. Vyama vya upinzani kupitia wanasiasa wanawake vimetoa mchango mkubwa katika siasa za ushindani. Wapo Wanasiasa wanaotumika kama kielelezo cha uwezo na umahiri wa wanawake nchini humo katika masuala ya demokrasia na uongozi. Sauti, haki na uzoefu wao zinatumika kwa umakini, na ushirikishwaji wao katika masuala ya kisiasa, demokrasia na uongozi yameongezeka. Kwa mfano, Fatma Maghimbi, ndiye mwanamke wa kwanza kuongoza Kambi ya Upinzani Bungeni kati ya mwaka 1995-2000. Pia Tanzania imewahi kushuhudia wanawake kadhaa waliothubutu kugombea nafasi ya urais katika chaguzi mbalimbali; •     Anna Senkoro aligombea urais mwaka 2005 baada ya kuteuliwa na chama chake cha PPT-Maendeleo. •     Anna Mghwira aliteuliwa na chama chake cha ACT Wazalendo kugombea urais mwaka 2015. •     Cecilia Mmanga aligombea urais mwaka 2020 baada ya kuteuliwa na chama chake cha Demokrasia Makini ambacho ni chama kilichoasisiwa na marehemu Profesa Leonard Shayo. •     Queen Sendinga naye aligombea urais mwaka 2020 kupitia chama cha ADC. Wanawake hawa wameibuka kuwa majabali ambayo yamepeperusha vema bendera ya siasa za vyama vingi na kutoa mchango mkubwa kwa wanawake ambao wamekuwa kwenye mbio za kuwania madaraka ya kisiasa na kushiriki kwenye uongozi katika maeneo mbalimbali. Mratibu wa Mtandao wa Utetezi wa Haki za Binadamu nchini Tanzania, Onesmo Ole Ngurumwa amemwambia mwandishi wa makala haya kuwa wanawake wote wanaoshiriki chaguzi, harakati za siasa  na uongozi kupitia vyama vya upinzani kwa jicho la haki za binadamu kwanza wametoa mchango mkubwa katika elimu ya uraia ambayo inamwezesha mwananchi kutambua haki, wajibu na uhuru  wake  wa kidemokrasia katika shughuli za maendeleo. Pia amesema siasa za vyama vingi zimeonesha mafanikio makubwa katika kudai demokrasia na uwajibikaji, pamoja na ushirikiano na asasi za kiraia na kuiwezesha serikali kutoa huduma zake kwa wananchi."
politics	Vita vya Jamhuri ya Afrika ya Kati: Maeneo usiyoweza kuyafikia na uingiliaji wa Urusi	"Wakati vikosi vinavyoungwa  mkono na Urusi vikisonga mbele,  tishio linaendelea kuongezeka kuhusu milipuko ya mabomu ya kutegwa ardhini na vilipuzi katika Jamuhuri ya Afrika ya Kati (CAR), ambavyo sasa vinaonekana kuwa mkakati mpya na wa hatari  huku vita  vya msituni vikiendelea. Mapema mwezi huu, msafara uliokuwa ukisafiri kaskazini magharibi mwa nchi upipigwa na kilipuzi kilichomuua  mfanyakazi wa misaada kutoka Baraza la Wakimbizi la Denmark. Hata katika moja ya nchi hatari zaidi kwa wafanyakazi wa misaada, ambao kwa kawaida hukabiliwa na vitisho, tukio hilo la kutisha lilitangazwa sana -na kuonyesha  kuongezeka kwa tisho la vita vya miaka mingi. Vifaa hivi ambavyo vinaua na kusababisha majeruha ya kutisha, vimewafanya wapelelezi wa haki za binadamu na wasambazaji wa misaada kuyaepuka maeneo yaliyokumbwa na vita zaidi-na kuziacha jamii bila msaada. Huku CAR ikikumbwa na  machafuko kwa miongo kadhaa, asili ya ukurasa huu mpya katika mzozo ni  mwaka 2013 wakati muungano wa waasi ulipochukua mamlaka , na kusababisha  kisasi kutoka kwa wanamgambo walioung'oa madarakani utawala huku nchi hiyo ikikumbwa na vita na uhalifu dhidi ya binadamu. Huku pande zinazohasimiana zikiwa zimegawanyika, Urusi iliingia  nchini humo 2017  katika juhudi za kupanua ushawishi wake kote barani Afrika- ikiunga mkono serikali iliyoshindwa katika mji mkuu, Bangui, na kuipatia silaha, risasi na wakufunzi wa kijeshi 175. Ushahidi unaonesha hawa wanaoitwa wakufunzi au waalimu, wanajumuisha mamluki wa Urusi  kutoka Wagner Group, kampuni ya kibinafsi  ya kijeshi yenye uzoefu wa kupigana katika Ukraine, Syria na  Libya - ingawa serikali za nchi hizo zote zilipinga hili. Makundi ya waasi wa CAR -yanayojumuisha wale waliorejea, wanaotaka kuikomboa nchi, na ukarabati (al maarufu 3R)   - kwa kiasi kikubwa wanatoka katika jamii ya Waislamu walio wachache, ambao kwa muda mrefu wamekuwa wakiachwa nyuma katika maendeleo ya nchi. Kabla ya uchaguzi wa rais mwezi Disemba mwaka jana, makundi haya ya waasi yalijiunga na muungano wa waasi ambao haukuwa imara na kusababisha kuvunjika kwa makubaliano ya amani yaliyosainiwa mwaka 2019. Kwa usaidizi wa Warusi, vikosi vyenye silaha vimeweza kuwarudisha nyuma, na kuchukua miji na vijiji vilivyokuwa vimechukuliwa na waasi. Hofu ya mabomu ya kutegwa ardhini na vilipuzi vya kutengenezwa inalozingira mzozo huu wa ghasia ambao unaenea katika kanda hiyo, hususan kaskazini mwa Nigeria, bonde la mto Chad na Jamuhuri ya Kidemokrasi ya Congo. Matumizi ya kwanza ya mabomu ya ardhini na vilipuzi katika CAR yalianza katika mwezi wa Juni  2020, wakati wa mapambano yaliyoungwa mkono na Umoja wa Mataifa dhidi ya makundi ya waasi ambayo yalitumia silaha hizi katika jaribio katili la kuyanyakua maeneo Miongoni mwa aina za vilipuzi vilikuwa ni pamoja na mabomu ya kulipua magari yanayofahamika kama PRB-M3, yenye nguvu, vilipuzi vilivyotengenezwa Ubelgiji kuanzia miaka ya 1970 na 1980. Wataalamu wa silaha wanasema huenda silaha hizi zinasafirishwa kutoka kwenye gala la Libya au zinachimbuliwa kutoka kwa kwenye kiwanja chenye mabomu ya ardhini cha Chad na Sudan kabla ya kuingia katika soko jeusi. Athari kwa raia ni msiba. Yakiwa yamewekwa kwenye barabara na hata karibu na shule, vilipuzi hivyo vimetenganisha vijiji na walinda amani pamoja na usaidizi wa kibinadamu, na kuwalazimisha watu kuzikimbia nyumba zao. Zaidi ya watu milioni 1.4 hadi sasa ni wakimbizi wa ndani -idadi ambayo ni ya juu kuwahi kushuhudiwa katika kipindi cha miaka mitano. Kwa mfano, takriban watu 1,000 walitoroka vijiji  katika jimbo  Nana-Mambéré baada ya kilipuzi kulipuka May; vijiji viliendelea kutofikiwa kwasababu ya vitisho vya mashambulizi. Kikosi imara cha walinda amani 15,000 wa Umoja wa  Mataifa (Minusca) ambacho kilikumbwa na madai kadhaa ya unyanyasaji wa kingono , pia kiliathiriwa. Vikosi vilivyoshindwa pia vimekuwa vikilengwa na kampeni za kupakwa matope kutoka pande zote, huku kazi ya walinda amani wa Umoja wa Mataifa ikivurugwa na uwepo wa vilipuzi na uwepo wa wanajeshi na mamluki wa Urusi katika nchi hiyo. ""Minusca hakijawahi kutumia mabomu ya kutegwa ardhini,"" alisema msemaji wa vikosi vya Umoja wa mataifa Maj Ibrahim Atikou Amadou, na kuongeza kuwa shuguli za kutegua mabomu ya ardhini bado haijatekelezwa kwasababu ya shutuma. Hatahivyo inaonekana jukumu la kutega mabomu ya ardhini huenda sio la waasi pekee. Ripoti ya Umoja wa Mataifa iliyotolewa mwezi Juni ilifichua kuwa vikosi vya serikali vilikuwa vimezionya jamii katika maeneo mawili tofauti kwamba wanajeshi wa Urusi walikuwa wameweka mabomu ardhini kwenye barabara na kando ya daraja. Hata kama uwepo wa bomu ni wa nia njema, ukweli ni kwamba, hofu   liyosababishwa ni kubwa, kwani imewazuwia watu kufanya shuguli za kilimo, na  watoto kwenda shuleni, ilisema ripoti ya Umoja wa Mataifa. CAR  na Urusi kwa pamoja zinakana kwamba vikosi vyao vilitekeleza ukiukaji wa wahi za binadamu au vilitumia mabomu ya ardhini au vifaa vya vilipuzi vya mabomu. Huku waasi wa 3R wamekuwa wakilaumiwa kwa kiasi kikubwa kwa kutega mabomu , waasi hao wanakana tuhuma hizi, waliwalaumu Warusi kwa kufanya . Miaka zaidi ya 20 iliyopita, mkataba wa dunia ulipiga marufuku matumizi ya mabomu ya kutegwa ardhini kuwalenga watu binafsi, ingawa Urusi haikusaini mkataba huo na mabomu ya ardhini yenye lengo la kulipua magari hayamo chini ya makubaliano hayo . Wataamu wanaonya kwamba, licha ya kusonga mbele katika mapigano, vikosi vya serikali havijawamaliza waasi, bali wamewarudisha nyuma tu katika maeneo machache na kuwalazimisha kutumia mbinu za vita vya msituni. Hawajatatua uhasama wa kina ambao ulichochea uwepo wao-hali ya muda mrefu ya ghasia na kubaguliwa kwa rais Waislamu. .""Wiki hii, rais wa CAR  Faustin-Archange Touadéra alipuuzilia mbali ukosoaji juu ya  ushirika wake na Urusi, na akasisitiza yuko tayari kwa mazungumzo na waasi, akisema : ""Sikuchagua vita hii."" Huku nchi ikidumbukia  katika kina cha mkasa, raia ambao ndio wanaokabiliwa na athari za mapigano watakuwa na matumaini kwamba anachukua mweleko mwingine wa kuwaondoa katika limbo la mzozo."
politics	Je Marekani na China wanaingia kwenye vita baridi mpya?	Mvutano kati ya Marekani na China  unaelezewa kuwa ni aina mpya ya vita baridi. Hatari ikoje katika vita baridi?
politics	Uchaguzi Uganda 2021: Kwanini uchaguzi huo ni muhimu kwa Afrika Mashariki?	Katika viongozi walio madarakani barani Afrika kwa sasa, ni wachache wanaweza kujigamba kuwa wafuasi wa Umajumui wa Afrika (Pan Africanism), kumzidi Rais Yoweri Kaguta Museveni wa Uganda. Wakati ugonjwa wa Corona ulipokuwa unapiga Afrika Mashariki katika wimbi kuu la kwanza katikakati ya mwaka huu, kila nchi ilichukua hatua zilizoshawishiwa na viongozi wake wakuu kwenye kujikinga na ugonjwa huo. Nchini Uganda, mmoja wa waandishi wa habari rafiki zangu niliyozungumza nao wakati ule aliniambia uamuzi wa Museveni kutofunga mipaka yake ulichagizwa zaidi na Umajumui wake kuliko kitu kingine chochote. Ndani kabisa ya roho yake, Rais huyo wa Uganda anaamini Afrika Mashariki ni nchi moja na asingeweza kuwafungia Waganda, Wakenya au Watanzania wasitoke. Wakati raia wa Uganda wakijiandaa kwa Uchaguzi Mkuu wa Januari 14 mwakani, swali kubwa la kujiuliza kwa wengi ni kwa vipi uchaguzi huu ni muhimu kwa taifa hilo na eneo zima la Afrika Mashariki kwa sasa na miaka mingi ijayo. Si siri kwamba mmoja wa viongozi ambao wamekuwa wakizungumza - sirini na hadharani, kuhusu umuhimu wa Shirikisho la Afrika Mashariki ni kiongozi huyu wa Uganda kwa miaka 36 sasa. Museveni anaamini kwamba Afrika ilitawaliwa kirahisi na wakoloni na inaendelea kunyonywa hadi sasa kwa sababu ya kukosa umoja. Jambo moja ambalo amekuwa akilipigania mara kwa mara ni kuundwa kwa Shirikisho hilo la kisiasa. Kwa hali ilivyo sasa, hamu kubwa ya shirikisho hilo iko zaidi kwa Museveni kuliko kwa viongozi wengine kwa sababu tofauti. Kimsingi, katika kipindi cha miaka mitano iliyopita, EAC inapita katika kipindi kigumu kwa sababu ya siasa za kikanda na kidunia ambazo sasa zinaangalia ndani ya nchi zaidi kuliko nje. Shirikisho la Afrika Mashariki linamaanisha soko kubwa zaidi la bidhaa kwa wananchi wa eneo hilo, mzunguko mkubwa wa mitaji na utaalamu, uimara zaidi wa ulinzi na usalama na uhusiano imara zaidi baina ya nchi hizo. Ni Umajumui huo wa Museveni ndiyo uliomfanya akubali Jeshi la Ulinzi la Wananchi wa Uganda (UPDF) likafanye kazi za kulinda amani katika nchi kama Somalia na kwingineko. Ushindi wa Museveni utamaanisha Uganda kuendelea kuwa mojawapo ya nchi zitakazokuwa zinaamini katika mambo ya kimajumui - yaliyo na faida kwa ukanda na bara zima la Afrika; hata kama wananchi wake watakuwa na uzoefu tofauti katika uongozi wake kwao. Septemba mwaka huu, Tanzania na Uganda ziliingia katika makubaliano ya ujenzi wa bomba la mafuta litakalotoka Hoima hadi bandari ya Tanga. Bomba hilo litakuwa na urefu wa kilomita 1,445 na mradi mzima una thamani ya zaidi ya dola bilioni 3.5 za Marekani. Kenya ilikuwa pia ikiutaka mradi huu lakini inaaminika kwamba mojawapo ya sababu zilizofanya Tanzania iupate na mahaba ambayo Museveni anayo kwa taifa la Julius Nyerere. Museveni alianza kujipambanua kama mwanasiasa na mwanaharakati katika miaka ya 1960 wakati akiwa mwanafunzi wa Chuo Kikuu cha Dar es Salaam (UDSM). Aliishi Tanzania katika miaka ya 1970 na ni majeshi ya Tanzania ndiyo yaliyompa fursa ya kuja kuwa kiongozi wa baadaye wa Uganda. Mradi huu wa bomba la mafuta ni mkubwa zaidi katika eneo la Afrika Mashariki na unatarajiwa kuwa na athari chanya kiuchumi kwa nchi hizi mbili. Hata hivyo, hakuna uhakika sana kama mtawala mpya wa Uganda atakuwa na hamu ya kufanya hivyo na Tanzania. Kwa sababu hiyo, kama Museveni ataendelea madarakani, mradu huo mkubwa unatarajiwa kubaki kama ulivyo na kuondoka kwake madarakani kunaweza kubadili mambo. Endapo Museveni atashinda katika uchaguzi huu, atakuwa amefikisha miaka 40 madarakani wakati atakapokuwa amemaliza muda wake wa miaka mitano madarakani. Ataweka rekodi ya kuwa kiongozi aliyedumu madarakani kwa muda mrefu zaidi katika eneo hili. Museveni amefanya hivyo kwa kuondoa ukomo wa kikatiba wa kubaki madarakani. Endapo atashinda katika uchaguzi huu, itakuwa ni pigo kwa wale wanaoamini katika demokrasia ya viongozi kukaa madarakani kwa vipindi maalumu. Kuna hatari ya dhahiri kuwa ushindi wake unaweza kufanya viongozi wengine wa nchi jirani kuamua kujiongezea muda wa kubaki madarakani kinyume cha matakwa ya Katiba ya nchi zao. Rais Paul Kagame wa Rwanda, tayari amebadili Katiba ya taifa lake na kujiongezea muda wa kubaki madarakani, hayati Pierre Nkurunziza wa Burundi alifanya hivyo na miongoni mwa nchi wanachama wa EAC - ni Tanzania na Kenya, pekee ambapo viongozi wameonekana kuheshimu Katiba zao. Hata hivyo, ushindi wa Museveni, utatuma ujumbe kwa nchi wanachama wa EAC na nchi nyingine za Afrika kuwa hakuna shida kutoheshimu Katiba. Kushindwa kwake katika uchaguzi huu, kutatoa funzo kubwa kwamba kung'ang'ania madarakani kuna kadhia ya kushindwa kwa aibu na kuondoka madarakani ukiwa umeacha urithi wa aibu. Bobi Wine anapitia kile ambacho wanasiasa wengi wa upinzani wanapitia barani Afrika. Anakumbana na vipigo, kesi zisizokuwa na kichwa wala miguu na ni kama anapigana na msuli wa dola nzima ya Uganda. Hakuna anayempa nafasi kushinda katika uchaguzi huu kwa sababu ya uwezo wa kirasilimali, kimtandao na mbinu za kiuchaguzi za chama tawala cha NRM. Kama, katika mazingira ya namna hii, Bobi ataibuka na ushindi, hili linaweza kutoa matumaini kwa vyama vingine vya upinzani katika eneo hili kuwa ushindi unawezekana pamoja na changamoto zote zilizopo. Katika nchi za EAC, mara nyingi wapinzani huwa hawashindi katika chaguzi. Ndiyo sababu, uchaguzi huu wa Uganda unaweza kutoa kitu tofauti kwa washindani wengine. Uganda ni mojawapo ya mataifa yenye watu wengi wenye umri mdogo. Kwa mujibu wa takwimu rasmi za serikali, umri wa wastani wa Waganda ni miaka 16. Bobi Wine ana umri wa miaka 38, ambao kwa nchi kama Tanzania, asingeruhusiwa hata kuwania urais kwa vile Katiba inataka mtu afikishe miaka 40 kwanza ndipo awe na sifa ya kuwania nafasi hiyo. Ushindi wa Bobi utatoa nguvu na mwamko mkubwa kwa vijana wa Afrika kuhusu mambo wanayoweza kuyafanya katika umri wao mdogo. Kwa nchi zenye masharti kama ya Tanzania, zinaweza kuanza kujiuliza kama kuna ulazima wa kuweka vikwazo na ubaguzi wa umri kwa vijana. Uchaguzi wa Uganda utakuwa unafuatiliwa na vijana wengi barani Afrika si kwa sababu Bobi ni kijana mwenzao wanayemfahamu, lakini kwa sababu ushindi wake unaweza kufungua fursa nyingi zaidi kwa wengine.
politics	Uchaguzi wa Kenya 2022: Wakikuyu wagawanyika kati ya Ruto na Odinga	"Katika jamii ya Wakikuyu wenye utajiri wa kura nchini Kenya, kuna maoni tofauti kuhusu hatua ya Rais anayemaliza muda wake Uhuru Kenyatta kumuunga mkono aliyekuwa mpinzani wake Raila Odinga, badala ya naibu wake William Ruto, kuwa mrithi wake katika uchaguzi wenye ushindani mkali unaotarajiwa kufanyika tarehe 9. Agosti. Bw. Kenyatta - ambaye amefikia kikomo cha kikatiba cha mihula miwili madarakani - alichukuliwa kwa muda mrefu kama kinara wa kisiasa wa jami hiyo, huku wazee wake wakimtaja kwa fahari kuwa ""mwana wetu"". Lakini wakati BBC ilipozuru jimbo la Nyeri - ambalo lipo katika eneo la Mlima -ilibainika kuwa uaminifu wake umepata pigo kutokana na uamuzi wake wa kumuidhinisha Bw Odinga katika kile alichokitaja kuwa jaribio la kubuni umoja wa kitaifa baada ya miongo kadhaa ya chuki za kisiasa. Je ni kipi unachohitaji kujua kuhusu Uchaguzi wa Kenya? Wakili Wahome Gikonyo alihisi kuwa Bw. Kenyatta amemsaliti Bw Ruto, ambaye alimsaidia kushinda uchaguzi dhidi ya Bw Odinga. ""Ruto alifanya kazi ya punda mwaka 2013 na 2017. Laiti sio yeye Uhuru hangelikuwa rais. Je hiyo ndiyo njia ya kumlipa rafiki?"" Bw Gikonyo alisema alipokuwa akizungumza na BBC katika afisi yake katika mji makao makuu ya kaunti hiyo, inayojulikana kama Nyeri. Baadhi ya wakazi, kama Mchungaji Hannah Kanyithere, alihisi Bw Kenyatta hangejiuhusisha na kinyang'anyiro cha kumtafuta mrithi wake. ""Kwanini rais anaegemea upande wowote katika uchaguzi huu? Hata kama naibu wake alikuwa mbaya, alipaswa kuw ana msimamo wa wastani,"" aliongeza. Lakini dereva wa teksi Hassan Kahoro alikuwa na shauku sawa katika kumtetea Bw Kenyatta, akipendekeza kwamba, wakati ulikuwa umewadia kwa jamii ya Wajaluo kupata rais wao kwanza - Bw Odinga. ""Tunapaswa kupatia jamii ya Wajaluo nafasi ya kuongoza nchi hii. Nani alisema urais unastahili kuwa wa Wakikuyu na Wakalenjin?"" Bw Kahoro alisema, huku akihutubia kundi la watu waliokuwa wamekusanyika katika soko kuu la eneo hilo. Alikuwa anaashiria ukweli kwamba Kenya watatu kati ya marais wanne wa Kenya tangu tupate uhuru wamekuwa Wakikyu. Hayati Daniel arap Moi - ambaye alihudumu kwa muda mrefu kam rais wa Kenya (miaka24) alikuwa Mkalenjin, kama Bw Ruto. Welder Jackson Maina pia aliridhika na hatua ya Bw Kenyatta kumuunga mkono ""Baba"", jina linalotumiwa ma wafuasi wake kumuita Bw Odinga mwenye umri wa miaka 77. ""Tuko imara nyuma ya rais  na tuko nyuma ya Baba,"" alisema akiwa nje ya karakana yake. Mji wa Nyeri umesheheni mabango ya kampeni uchaguzi mkuu unapokaribia. Nyimbo za kuunga mkono kambi zote zinasikika. Nyimbo moja - iliyoimbwa mwanamziki wa Kenya Ben Githae - inasema kwamba Kenya itakuwa salama mikononi mwa Bw Odinga na mgombea mwenza wake Martha Karua -waziri wa zamani wa haki na Mkikuyu anayechukuliwa kama ""binti yao"" kutoka Mlima Kenya. Nyimbo nyingine - iliyoimbwa na Betty Maina - anawaasa watu kumpigia kura Bw Ruto, ambaye amemchagua Rigathi Gachagua- mwanabiashra Mkikuyu kutoka Kaunti ya Nyeri kama mgombea mwenza wake. Ingawa Bw Gachagua anakabiliwa na tuhuma za ufisadi, yeye ni mhamasishaji hodari na anapendwa sana na Wakikuyu wanaohangaika. Bi Karua ni kinara wa kisiasa ambaye ana uungwaji mkono kitaifa kando na Wakikuyu - na anajulikana kwa shauku yake ya mageuzi ya mahakama na msimamo wake mkali dhidi ya ufisadi serikalini. Lakini iwapo kura ya maoni ya hivi punde zaidi ya shirika la utafiti la Tifa itaaminika, si yeye wala Bw Kenyatta ambaye amewashawishi Wakikuyu walio wengi kumpigia kura Bw Odinga. Kura hiyo ya maoni inampa Bw Ruto uongozi kwa wingi katika Mlima Kenya - 66% dhidi ya 27% za Bw Odinga. Katika ngazi ya kitaifa, picha ni tofauti, huku kura ya maoni ikimweka Bw Odinga mbele kwa tofauti ndogo ya 46.7% dhidi ya 44.4% - haitoshi kwake kupata urais, kwani mshindi anahitaji kura nyingi zaidi ya 50% ili kuepuka duru ya pili ya uchaguzi. Kwa hivyo pande hizo mbili zitakuwa na kibarua cha ziada kuvutia wapiga kura katika siku za mwisho za kampeni. Uamuzi wa Bw Kenyatta kumuunga mkono Bw Odinga haikugawanja jamii yake tu bali pia familia yake. Binamu yake Kungu Muigai aliviambia vyombo vya habari kuwa rais alienda kinyume na wazee wa Kikuyu kwa kukiuka mapatano ya 2013, yaliyoitaka jamii kuunga mkono Wakalenjin mara tu mihula miwili ya Bw Kenyatta itakapokamilika. Mgawanyiko huo unalalamikiwa na wazee wa jamii ya Wakikuyu, kama alivyoelezea Nduhiu Njama mwenye umri wa miaka 100, na mkazi wa Tetu huko Nyeri. ""Tulipata uhuru kwa kuwa wamoja. Tunachokiona kwa sasa ni ubinafsi ambao utatugharimu,"" alisema huku akionyesha picha zake za zamani. Wakikuyu hasa ni wakulima. Mashamba ya chai na kahawa, pamoja na mashamba ya maziwa, yanaenea katika Mlima Kenya. Barabara za vijijini zimewekwa lami na kuwarahisishia wakulima kusafirisha mazao yao. BBC ilitembelea wakulima karibu na mji wa Othaya, ambao ulikuwa nyumbani kwa marehemu Rais Mwai Kibaki. Alipokuwa akiwapa lishe ng'ombe wake wa maziwa, George Wambugu alisema anamuunga mkono Bw Ruto. ""Ruto ni mkulima kama mimi na alipokuwa waziri wa kilimo alileta mageuzi ambayo yaliwafanya wakulima wa chai kupata bonasi ya juu zaidi kuwahi kutokea. Najua ataboresha sekta ya kilimo,"" baba wa watoto watatu mwenye umri wa miaka 40 alisema, akieleza. maoni ambayo yaliungwa mkono na baadhi ya wakulima wenzake. MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais?"
politics	Matokeo ya uchaguzi Tanzania 2020: ACT kupendekeza jina la makamu wa kwanza wa rais Zanzibar	Chama cha upinzani cha ACT Wazalendo kimeafikia uamuzi wa kujiunga na serikali ya Umoja wa Kitaifa kwa mujibu wa Ado Shaib katibu mkuu wa chama hicho. Katika mkutano maalum wa kamati kuu ya chama cha ACT Wazalendo,  wameamua kuwa wapendekeze jina la mwanachama atakayekuwa makamu wa kwanza wa rais wa Zanzibar. Pia ACT Wazalendo, imewaruhusu wajumbe wa baraza la wawakilishi, wabunge, na madiwani waliochaguliwa kukiwakilisha chama na wananchi waliowachagua. Miongoni mwa sababu walizotoa kufikia uamuzi huo ni pamoja na kutathmini historia ya mapambano ya demokrasia Zanzibar na Tanzania bara kwa ujumla na kusema kuwa mara nyingi kumejirejelea matukio ya raia kujeruhiwa, uwepo wa uhasama wa kisiasa, kudhalilishwa kijinsia na mali za watu kuharibiwa, huku jambo muhimu ni kuwa na amani. Aidha, Kamati ya ACT, imeahidi kunafanyika kwa mabadiliko ya mfumo wa uchaguzi Zanzibar ili kurejesha imani ya wananchi juu ya uwepo wa uchaguzi huru na wa haki. Kwa mujibu wa Chama cha ACT Wazalendo, hali ilivyo kwa sasa Zanzibar inahitaji busara kubwa katika kuponya majeraha yaliyotokana na uchaguzi huo, ili kuhakikisha kuwa matukio ya namna hiyo hayajirudii tena. Chama hicho kimeeleza madhila yaliyotokea katika uchaguzi wa mwaka 2020, ni watu 17 walifariki dunia.
politics	Uchaguzi wa Uganda: Madai yasiyo sahihi kumuhusu Joe Biden na wengine	"Huku uchaguzi wa uganda ukitarahiwa kufanyika mwezi Januari, kuna taarifa nyingi za upotoshaji ambazo zinasambazwa katika kameni za uchaguzi ambao umekuwa na gasia kubwa. Rais  Yoweri Museveni, ambaye amekuwa madarakani tangu mwaka  1986, anakabiliwa na upinzani kutoka kwa wagombea 11, miongoni mwao mwanamuziki anayefahamika kama  Bobi Wine. Baadhi ya taarifa za upotoshaji  kuhusu kampeni huhusisha ubunifu wa maudhui   na wakati mwingine dhana ya video hubadilishwa au kupotoshwa. Joe Biden haungi mkono upinzani Mfano wetu wa kwanza ni video ya sauti  ambayo ilisambazwa sana ,  huku watumiaji wa mitandao  ya kijamii wakidai inaonesha rais mteule wa Marekani Joe Biden katika tukio akitoa witi wa kuachiliwa huru kwa   Bobi Wine (jina halisi  Robert Kyagulanyi). Badhi hata wanadai inaonesha Bw Biden akimuidhinisha katika uchaguzi wa Uganda. Mwanaume mwenye mvi anayeonekana akizungumza katika video hiyo anasikika akisema : ""Sote tunajali kuhusu uhuru wa  kuabudu katika dini zetu. Sote tunasimama pamoja, tunahitaji demokrasia nchini Uganda ."" Lakini mwanaume huyo haongei na Joe Biden , na video hiyo imekuwepo kwa miaka miwili. Tuligundua kuwa ilikuwa ni moja yavikundi vya waandamanaji  wanaounga mkono upinzani nchini Uganda wakati wa maandamano yao yaliyofanyika katika miji mbalimbali kote duniani  baada ya kukamatwa kwa Bobi Wine Agosti  2018. Tukio hili lililochukuliwa kwenye video lilifanyika katika mji wa  Boston, na mwanaume anayezungumza ni Nick Carter, mwanasiasa wa Democratic  ambaye alikuwa akigombea uchaguzi huko. Anasikika akisema kwa muda wa dakika tatu katika video hiyo, akiongelea uungaji mkono kutoka jamii ya eneo hilo kwa ajili ya azma yake kupata kiti katika baraza la Gavana la Massachusetts. Pia tulizungumza na maafisa wa habari wa Bw Biden, ambao walituambia kuwa : ""Rais mteule hajatweet au kutoa taarifa yoyote kuhusiana na suala la  uchaguzi wa Uganda. Walisema kuwa tweet halisi kuhusu Uganda iliyotumwa kutoka kwa Biden kuhusu Uganda ilitumwa Oktoba 2019 kuhusiana na suala la haki za  wapenzi wa jinsia moja na waliobadili jinsia LGBT. Na Barack Obama  pia hajajiunga pia Mwezi uliopita, rais wa zamani wa Marekani  Barack Obama alianza kuonekana katika jumbe za mitandao ya kijamii zinazounga mkono upinzani. Bw Obama anaonekana katika jumbe zilizotumwa kupitia kampeni ya mtandaoni au  hashtag #FreeBobiWine, kwa kutumia jina lake la Twitter. Lakini hakuna rekodi inayoonesha Bw Obama alituma kauli ya aina hiyo, ingawa picha ya simu ya tweet hiyo inaonesha ujumbe huo ulishirikishwa kwa umma karibu mara milioni. Pia inaonesha makosa madogo ya kisarufi huku neno ""iPhone"" likiandikwa kimakosa kwa kuanza na herufi kubwa. Na alama ya vyema ya blu ambayo kwa kawaida huonesha mmiliki halisi wa akaunti ya twitter ni ya rangi nyeupe. Picha za simu zilizo sawa na tweets ziliandaliwa kwa kutumia programu ya bure ya mtandao kwa ajili ya kutunga jumbe za Twitter za uzushi. Je Bobi Wine aliepuka kuzungumzia rekodi yake ya kisiasa ? Akaunti za twitter zinazounga mkono serikali zilituma jumbe zinazodai kuwa mgombea wa upinzani Bobi Wine alikwepa swali kuhusu rekodi yake kama mbunge wakati wa mahojiano na radio. ""Muongozaji, sinamuda wa kutosha hapa katika radio, hebu tuendelee na swali jingine ,""ndio swali analosemekana Bobi Wine kutoa. Lakini kuna mambo kadhaa hapa. Video ya picha ya  kituo cha radio iliyotumiwa ni ya Radio Wa 89.8 FM iliyopo kaskazini mwa Uganda. Lakini alikuwa katika kituo hicho  katikati ya mwezi Novemba,  na picha hizi zilizotumwa  zote ni za matikati ya mwezi wa Disemba. Pia walisema kuwa mahojiano aliyoyafanya katika wilaya ya  Kabale kusini- magharibi mwa  Uganda, ambako kuna radio tofauti ya eneo hilo inayoitwa  100.4 Hills FM. Ni kweli kwamba Bobi Wine alikuwa hewani kwa mahojiano hayo hapo tarehe 16 Disemba. Lakini kituo hicho cha radio kilituambia kwamba alizungumzi rekodi yake kama mbunge , ambapo alizungumzia mambo kadhaa aliyoyafanya. ""Ndio, aliulizwa na akajibu kwa ukakamavu juu ya miradi mbali mbali aliyohusika nayo,"" alisema meneja wa radio  Nick Kanyesigye. Afisa kutoka chama cha Bobi Wine aliithibitishia   BBC hili , akiongeza kuwa alimuomba muongozaji wa kipindi wakati huo kuendelea na swali jingine, na kwamba haya yalikuwa ndio mahojiano pekee ya radio aliyoyafanya tarehe 16 Disemba Nakala ya kile kinachoonekana kama karatasi rasmi ya kupigia kura yenye majina ya wagombea na nembo za vyama imekua ikisambaa kwenye mitandao ya kijamii. Lakini Tume ya uchaguzi ya nchi hiyo inasema karatasi hiyo ya kura sio ile waliyoitoa wao. ""Tume ya Uchaguzi haijatoa muundo wa karatasi ya kupigia kura kwa ajili ya uchaguzi wa mwaka 2021. Tafadhali ipuuze "" tume inasema. Kuna viashiria vya ukweli kwamba kuna kitu ambacho sio sahihi Katika uchaguzi uliopita, makaratasi ya kupigia kura yalionesha majina katika safu ya kwanza , halafu picha zao na nembao za vyama, na  kisanduku kitupu katika safu ya mwisho na halafu eneo ambapo mpigakura angeweka alama yake ya kuchagua. Lakini ile inayoonekana ikisambazwa inaonesha picha kwanza Paul Bukenya, msemaji wa  tume ya uchaguzi , alituambia kuwa inata sampuli ya karatasi ya kupigia kura kwa madhumuni ya kutoa elimu ya upigaji kura tkabla ya siku ya uchaguzi. Lakini pia alisema kuwa hawatumii majina halisi, picha wala alama za wagombea au vyama vya siasa   -ni vya kubuniwa tu."
politics	Al-Qaeda: Pompeo anasema Iran ni 'kambi mpya' ya mtandao wa magaidi	"Waziri wa mambo ya nje wa Marekani Mike Pompeo ameilaumu hadharani  serikali ya Iran kwa kuruhusu mtandao wa kijihadi wa al-Qaeda kubuni ""makao mapya makuu "" nchini humo. ""Tofauti na Afghanistan, ambako al-Qaeda ilikuwa inajificha milimani, leo hii kundi la al-Qaeda linafanya kazi chini ya  ulinzi wa utawala wa Iran,"" aliambia shirika la wanahabari la National Press Club. Bw. Pompeo hakutoa ushahidi wa kuthibitisha madai yake. Waziri wa Mambo ya Nje wa Iran Mohammad Javad Zarif alitaja madai hayo kuwa ""uwongo wa kuchochea vita"". Mwezi Novemba mwaka jana, Iran  ilipinga ripoti kwamba naibu wa kamanda wa al-Qaeda Abdullah Ahmed Abdullah, anayefahamika pia kwa jina la Abu Muhammad al-Masri, alipigwa risasi na kuuawa mjini Tehran na maajenti wa Israeli, kufuatia ombi la Marekani. Katika mkutano na waandishi wa habari mjini Washington siku ya Jumanne, Bw. Pompeo alisema anaweza kuthibitisha kwa mara ya kwanza kwamba Masri alifariki Agosti 7, japo hakutoa maelezo zaidi. Alisisiza kwamba ni makosa kuamini uongozi wa madhehebu ya Waislamu wa Kishia (Iran) na Kikundi cha Sunni ambacho kinachukulia  Washia kuwa wazushi na maadui wakubwa. ""Uwepo wa Masri ndani ya Iran unaashiria sababu ya kwanini tuko hapa leo. Al-Qaeda  imepata makao mapya : Ni Jamhuri ya Kiislamu ya Iran."" ""Kutokana na hilo, kundi baya lililobuniwa na [Osama] Bin Laden linaelekea kupata nguvu na uwezo."" Tangu mwaka 2015, Bw. Pompeo amekuwa akidai kwamba, Tehran imeruhusu viongozi wa al-Qaeda nchini humo kuwa huru kuwasiliana na wanachama wengine na kutekeleza majukumu mengine ambayo yalikuwa yakiendeshwa kutoka  Afghanistan na Pakistan, ikiwa ni  pamoja na kuidhinisha mashambulio, propaganda, na kuchangisha fedha. ""Uwepo wa al-Qaeda ndani ya Iran unatishia usalama wa mataifa na hata ndani Marekani kwenyewe,"" aliongeza. Waziri huyo wa Mambo ya nje pia alisema Marekani ilikusudia kutoa hadhi ya Magaidi Maalum Walioteuliwa Ulimwenguni kwa viongozi wawili wa al-Qaeda ambao iliamini kuwa walikuwa nchini Iran: Mohammed Abbatay, ambaye pia anafahamika kama Abdul Rahman al-Maghrebi, na Sultan Youssef Hassan al-Arif. Marekani pia itatoa zawadi ya hadi dola milioni saba sawa na (£5.1m) kwa yeyote atakayetoa taarifa zitakazosaidia kufahamu mahali alipo Maghrebi au kumtambua. Zawadi pia tayari imetolewa kuwata viongozi wawili wa ngazi ya juu wa al-Qaeda wanaodai kuwa nchini Iran - Saif al-Adel na Yasin al-Suri. Wanamgambo kadhaa wa al-Qaeda na familia ya Osama Bin Laden  walikimbilia Iran baada ya Marekani kuvamia kijeshi Afghanistan mwaka 2001. Maafisa wa Iran walidai kwamba waliovuka mpaka walikamatwa na kurudishwa makwao. Baada ya taarifa za kuuawa kwa Masri kuibuka mwaka uliopita Wizara ya mambo ya nje ya Iran ilisisitiza kwamba hakuna ""magaidi"" wa al-Qaeda katika ardhi yake. Na siku ya Jumanne, msemaji wake aliambia kituo cha habari cha kitaifa: ""Iran imekuwa mhasiriwa wa ugaidi wa serikali ya Marekani na washirika wake kwa miaka mingi na imekuwa na rekodi ya wazi katika vita dhidi ya al Qaeda na Islamic State."" Shirika la habari la Reuters limemnukuu afisa wa zamani wa Marekani wa masuala ya intelijensia akisema mamlaka nchini Iran haikuwa na uhusiano na  al-Qaeda kabla au baada ya shambulio la kigaidi la 9/11, na kwamba ""madai yoyote ya ushirikiano wa asa unatiliwa shaka"". Wachambuzi pia wamehoji muda ambao Bw. Pompeo ametoa tangazo lake, wakisema anaonekana kana kwamba anajaribu kufanya iwe vigumu kwa Rais Mteule Joe Biden kushauriana tena na Iran na kuishawishi ijiunge tena na mkataba wa nyuklia wa mwaka 2015."
politics	Trump awauliza waalikwa kwa sherehe ya harusi 'mnanikosa bado?'	"Aliyekuwa rais wa Marekani  Donald Trump alitokea katika harusi moja iliyokuwa ikifanyika katika eneo lake la mapumziko la  Mar-a-Lago  mjini  Florida  mwishoni mwa juma na kulalamika dhidi ya   Joe Biden, China na  Iran. Rais huyo wa zamani alichukua kipaza sauti cha mshereheshaji na hakupoteza muda kuingia katika mazungumzo ya kisiasa. Aliielezea hali katika mpaka wa  Mexico na kuibua maswali mengine zaidi kuhusu uchaguzi wa urais wa mwezi Novemba, ambao alishindwa. ""Bado mnanikosa ?"" aliwauliza waliohudhuria sherehe, ambao walimshangilia. ""Ninapata taariha hizo zote, na wananiambia kuhusu mpaka, wananiambia kuhusu Uchina, wananiambia kuhusu Iran ,"" Bw Trump alianza, katika video iliyotolewa na wavuti wa burudani wa TMZ. "" Tulikuwa tayari kufanya mpango, walikuwa tayari kufanya kila kitu, wangefanya chochote. na huyu mtu  [Biden]  anaenda anaondoa vikwazo na halafu anasema tungependa kufanya mazungumzo sasa ,"" alisema. Rais Biden hajaondoa vikwazo dhidi ya Iran. Mwezi February, Ikulu ya White House chini ya Biden iliondoa dai kutoka kwa  utawala w Trump kamba Baraza la Uslama la Umoja wa Matiafa litekeleze vikwazo vya kimataifa dhidi ya Iran kwa kukiuka mpango wa nyuklia. Bw Trump aliugeukia utawala wa  Biden kuhusiana na hali katika mpaka wa Mexico. Idadi ya watu wanaowasili imeongezeka tangu Bw  Biden aingie mamlakani, wakiwemo mamia ya watoto ambao hawajasindikizwa ambao wanashikiliwa katika mahabusu za wahamiaji. ""Mpaka sio mzuri sana. Umekua mbaya kuliko wakati wowote ule, alisema Bw Trump. ""Kile kinachotokea kwa watoto, wanaishi katika hali duni . Wanaishi katika hali ambayo haijawahi kushuhudiwa na mtu yeyote. Hakujawahi kuwa na kitu kama hiki  ."" Chini ya utawala wa Bw Trump, maelfu ya familia za wahamiaji walitenganishwa na watoto wao kutoka mwaka 2017 hadi 2018. Rais huyo wa zamani aliamua kugeuza mazungumzo yake na kuzungumzia kushindwa kwake na Biden katika uchaguzi wa hivi karibuni, jambo ambalo Bw Trump alilipinga. ""Walisema pata kura milioni 66,  sir, na uchaguzi umeisha. Nilipata kura milioni 75, na mliona kile kilichotokea ,"" alisema. Bw Biden alipata zaidi ya kura milioni 80. ""Saa 10.30 usiku , ghafla, walisema hilo ni jambo la ajabu, kwanini wanafunga baadhi ya sehemu. Kuna mambo mengi yanaendelea sasa hivi ."" Bw Trump alimalizia tuhuma zake kwa ""kuwatakia mema wanandoa wazuri "", John na Megan Arrigo. Hii si mara ya kwanza kwa Bw Trump kujitokeza katika  harusi za wafuasi wake. Mnamo mwaka 2019, akiwa rais alionekana katika hafla ya harusi iliyofanyika katika klabu yake ya  gofu  iliyopo New Jersey, na kuwafanya bibi harusi, Bwana harusi na wageni waalikwa kushangilia, ''USA!, USA!''"
politics	Bobi Wine kurejelea kampeni baada ya mauaji ya mlinzi wake na waandishi habari kujeruhiwa	Mgombea wa kiti cha urais kupitia chama cha NUP Robert Kyagulanyi maarufu kama Bobi Wine ametangaza kuendelea na kampeni zake hapo kesho alizokuwa amesitisha kwa siku 3 baada ya waandishi habari 3 kujeruhiwa na mlinzi wake kugongwa na gari. Kulingana na mwandishi wa BBC Swahili mjini Kampala, Issaac Mumena, siku ya Jumapili Robert Kyagulanyi mgombea kupitia chama cha NUP alisitisha kampeni zake wilayani Masaka, kusini magharibi mwa Uganda baada ya mwandishi habari Ashirafu Kasirye kujeruhiwa vibaya na walinda usalama na kukimbizwa mjini Kampala kupata matibabu huku hali yake ikiwa mahututi. Akiwa njiani kuelekea mjini Kampala mlinzi wake naye aligongwa na gari ambalo Bobi Wine anadai lilikuwa la jeshi la UPDF na kufariki dunia na mazishi yake yalifanyika hapo jana. Katika mkutano na waandishi habari uliofanyika leo makao makuu ya chama cha NUP Kamokya kitongoji cha jiji la Kampala Bobi Wine ametangaza kurejea kwenye kampeni kesho akianzia kisiwani Kalanga na baadaye Wakiso hadi jiji la Kampala ikiwa ni kati ya wilaya 13 zilizopigwa maarufuku kufanya kampeni na tume ya uchaguzi kutokana na kuongezeka kwa maambukizi ya virusi vya Covid-19 lakini Bobi Wine amekaidi agizo la tume ya uchuguzi. ''Baada ya kutumia tume ya uchaguzi wamepiga maarufu kampeni zetu sehemu hizo zote, jana nimemuona rais Museveni akiwa Mukono, na nikajiuliza viongozi wa tume ya uchaguzi wanavyofanya kazi zao. Hata hivyo mimi nitafanya kampeni hata kama wamepiga marufuku sehemu hizo nitakuja na kuzungumuza na nyinyi'', amesema Bobi Wine. Wakati huohuo, Rais Yoweri Museveni anayetetea kiti chake amewajibu viongozi wa kidini kuhusu zoezi la uchaguzi kufanyika kama lilivyopangwa tarehe 14 Januari hata kama kuna virusi vya corona. Mgombea huyo wa chama tawala cha NRM alitakiwa kufanya kampeni wilaya ya Kampala na Wakiso lakini kwasababu ya marufuku ya tume ya uchaguzi, alizinduwa barabara ya Mukono katosi na kuzinduwa kiwanda cha gesi wilayani Mukono na baadaye kuwahutubia wafuasi wake kwa njia ya telivisoni na radio. Katika hotuba yake Rais Museveni amesema uchaguzi mkuu hauwezi kuahirishwa kama walivyoomba viogozi wa madhehebu ya Wakristo nchini humo. ''Siyo muhimu tunaweza kufanya zoezi la uchaguzi hata kama kuna virusi vya corona, mtu anakwenda anapiga kura na kuondoka, pia tayari kuna wabunge karibu 13 wamepita bila kupingwa sasa utawezaje kusitisha uchaguzi. Na fedha ambazo zimeshatumika katika zoezi hili na tume ya uchaguzi utazipata wapi, fedha ambazo zimetumika zinaweza kujenga barabara kama tano'', Museveni amesema. Wagombea wengine wameendelea na kampeni zao kama vile Jenerali Mugisha Muntu ambaye amezungumuza  na wafasi wake wilayani Mitiyana kusini magharibi mwa Kampala na kuwaomba kujitokeza kwa wingi tarehe 14 Januari ili wampumzishe Rais Museveni. ''Nchi jirani za Kenya na Tanzania tumeona marais wanapokezana kwa amani kama tulivyomuona Moi akimpatia Kibaki na Kibaki akampatia Uhuru. Tumeshuhudia nchini Tanzania mara nne, ni sharti kutibu ugonjwa huo. Tunawaomba tarehe 14 Januari, 2021, mumpumzishe Jenerali Museveni kwa kura zenu ili aende akapumzike'', amesema Mugisaha Muntu. Patrick Amuriat Oboi wa chama cha FDC baada ya kupuliziwa maji ya pilipili jana na walinda usalama na kupelekwa hospitali kupata matibabu, amerejea tena katika kampeni akiwa mkoa wa Teso wilaya Bukedea.
politics	Mzozo Ethiopia: Raia wa kigeni waendelea kushauriwa waondoke	"Ujerumani na Ufaransa zimekuwa nchi za hivi punde zaidi kuwashauri raia wao kuondoka Ethiopia huku kukiwa na ongezeko la vita vya wenyewe kwa wenyewe nchini humo. Marekani na Uingereza pia hivi majuzi walitoa ushauri kama huo, na Umoja wa Mataifa umeanza kile unakitaja kuwa kuhamisha kwa muda baadhi ya wafanya kazi wake. Haya yanajiri wakati wapiganaji wa Tigray wanasema wanazidi kusonga mbele kuelekea mji mkuu Addis Ababa. Waziri mkuu Abiy Ahmed anasema ataeleka mstari wa mbelea kuwakabili waasi. Mzozo huo ambao umedumu mwaka mmoja umechangia kutokea mgogoro wa kibinadamu, huku maelfu wakikabiliwa na hali ya njaa kaskazini mwa Ethiopia. Maelfu ya watu wameuawa na mamilioni kulazimishwa kukimbia makwao Mjumbe maalum wa Marekani Jeffrey Feltman, anasema hatua zinapigwa kupata suluhu la kidiplomasia lakini hilo linahatarishwa na kuendelea kwa mapigano. Alisema pande zote zinaonekana kuamini  kuwa zinakaribia kupata ushindi wa kijeshi. Bw Feltman alionya kuwa iwapo waasi wataelekea Addis Ababa itakuwa ni hali ambayo haitakubalika na janga. Ni vigumu kuthibitisha ripoti kutoka mstari wa mbele wa vita lakini kundi la TPLF linasema wapiganaji wake wanadhibiti mji ulio umbali wa kilomita 200 kutoka mji mkuu Addis Ababa. Serikali ya Ethiopia imekuwa ikikanusha kuendelea kusonga mbele kwa waasi. 'Wacha tukutane mstari wa mbele' Wizara ya mashauri ya nchi za kigeni nchini Ujerumani ilisema raia wake wanapaswa kuhama nchi hiyo bila kuchelewa. Wakati huo huo nakala moja ya ndani ya Umoja wa Mataifa ilisema familia za wafanyakazi wa kimataiafa zinapaswa kuondolewa ifikapo Novemba 25. Awali Marekani na Uingereza walitangaza kuwa walikuwa wanawaondoa wafanyakazi wa kidiplomasia wasio hitajika na kuwaambia raia wao wengine kuondoka. Kwenye ujumbe katika mitandao ya kijamii siku ya Jumatatu, Abiy Ahmed aliyeshinda tuzo ya amani ya Nobel mwaka 2019, alisema anaelekea mstari wa mbele kuongoza wanajeshi. ""Wale ambao wanataka wawe kati ya watoto wa Ethiopia, watakaokumbukwa na historia amkeni leo kutetea nchi yenu. Tukutane mstari wa mbele,"" alisema. Alishinda tuzo ya Nobel baada ya kumaliza msukosuko wa karibu miongo miwili na Eritrea ulioendelea baada ya vita kati ya nchi hizo mbili. TPLF wamepuuza ujumbe wake Abiy ambapo msemaji wake Getachew Reda, alisema ""vikosi vyetu havitalegeza kamba katika kufikisha kikomo  serikali yake Abiy"". Muungano wa Afrika unaongoza jitihada kupata suluhu kwa vita kwa njia ya mazungumzo lakini hakuna upande umejitolea kwa mazungumzo. Vita hivyo vilianza kufuatia tofauti kati ya waziri mkuu Abiy na TPLF ambao kwa karibu miaka 27 walitawala nchi nzima na sio tu Tigray. Bw Abiy aliingia madarakani mwaka 2018 ambapo alifanya mabadiliko ya haraka na kupata amani na hasimu wa muda mrefu Eritrea, lakini TPLF walitengwa. Mzozo kati TOLF na Abiy kisha ukalipuka na kuwa vita miezi 12 iliyopita wakati vikosi vya Tigray vililaumiwa kwa kushambulia kambi za wanajeshi na kuiba silaha ambapo serikali ya shirikisho ilijibu."
politics	Maandamano baada ya vikosi vya usalama vya Sudan kulaumiwa kwa ubakaji	"Mamia ya wanawake wameandamana nchini Sudan kupinga unyanyasaji wa kingono kufuatia madai kwamba wanawake 13 na wasichana walibakwa katika maandamano ya Jumapili. Umoja wa Mataifa umesema kuwa umepokea ""ripoti za kusikitisha ""kwamba maafisa wa kikosi vya usalama waliwanyanyasa kingono wanawake waliokuwa wakiandamana dhidi ya majeshi. Marekani na nchi za Magharibi zimekosoa matumizi ya ghasia za kingono ""kuwazuia wanawake"" kuandamana. Vikosi vya usalama havijatoa tamko lolote kuhusiana na madai hayo. Wanawake wamekuwa mstari wa mbele katika wimbi la maandamano ya kupigania demokrasia ambayo yamekuwa yakifanyika nchini Sudan tangu jeshi lilipofanya mapinduzi mwezi Oktoba. ""Ubakaji hautatuzuia "" na ""wanawake wa Sudan ni wajasiri"" ndio baadhi ya ujumbe uliosheheni maandamano ya Alhamisi katika mji mkuu, Khartoum na Omdurman, kulingana na ripoti za shirika la habari la AFP. Katika taarifa ya Pamoja, Marekani na Muungano wa Ulaya  zililaani ghasia za kingono ""kama silaha"" ya kuzima sauti ya wanawake. Taarifa hiyo - ambayo pia ilitiwa saini na Uingereza, Norway, Uswizi na Canada - ilitoa wito wa kufanyika kwa uchunguzi huru dhidi ya madai ya ghasia. Watu wawili pia waliripotiwa kuuawa katika maaandamano ya Jumapili, wakati maelfu ya watu waliandamana mjini Khartoum kulaani mapinduzi. Wanaharakati wanaounga mkono demokrasia wanashutumu jeshi kwa kuiba mapinduzi yaliyosababisha mtawala wa muda mrefu Omar al-Bashir kuondolewa madarakani mwaka 2019. Kiongozi wa mapinduzi Jenerali Abdel Fattah al-Burhan ametetea uamuzi wa jeshi wa mwezi Oktoba, kwa madai kuwa jeshi lilichukua hatua hiyo kuzuia vita vya wenyewe kwa wenyewe kwa sababu makundi ya kisiasa yamekuwa yakichochea raia dhidi ya vikosi vya usalama. Anasema bado amejitolea kutekeleza mpito kwa utawala wa kiraia, huku uchaguzi ukipangwa kufanyika Julai 2023. Chini ya makubaliano ya mwezi uliopita yaliyofikiwa na waziri mkuu wa kiraia aliyerejeshwa madarakani Abdalla Hamdok, ataongoza baraza la mawaziri la wanateknolojia hadi uchaguzi ufanyike. Lakini haijabainika serikali mpya ya kiraia itakuwa na madaraka kiasai gani, kwani itakuwa chini ya uangalizi wa kijeshi. Kumekuwa na uvumi mkubwa katika siku za hivi majuzi kuhusu mustakabali wa Bw Hamdok, baadhi ya ripoti zikisema kuwa anapanga kujiuzulu huku nyingine zikisema kwamba ameshawishiwa na Jenerali Burhan kusalia madarakani."
politics	Jacob Zuma: Rais wa zamani wa Afrika Kusini ambaye uongozi wake ulikumbwa na utata mwingi	Jacob Zuma ndiye rais maarufu na mwenye utata mwingi Afrika Kusini kuwahi kuwa naye tangu enzi za uongozi wa Wazungu kumalizika 1994. Amekuwa mwanasiasa mwenye roho tisa, akinusurika msururu wa kashfa ambazo zingeangamiza uongozi wa mtu yeyote yule. Lakini bwana Zuma, mtu aliyezaliwa katika familia ya umasikini mkubwa ambaye alienda mafichoni ili kupigana dhidi ya ubaguzi wa rangi  kabla ya kupanda na kuwa rais wa watu, hasingeweza kukwepa kashfa hizo kwa muda mrefu. Alikuwa akikabiliwa na kura ya tisa ya kutokuwa na imani naye bungeni kabla ya kuondoka afisini , akiwa amelazimishwa kuondoka na chama chake mwenyewe cha ANC . Na mashtaka hayo ya ufisadi yaliokataliwa hatimaye yaliweza kumnasa. Mwezi Aprili 2018, alishtakiwa kwa madai ya ulaghai na njama zinazohusiana na kashfa ya silaha 1999. Kwa miaka mingi , ilikuwa sio rahisi kumpuuza bwana Zuma : Jina lake la Kizulu Gedleyihlekisa, lina maana ya mtu anayetabasamu huku akiwasaga wapinzani wake. Hakuwacha madaraka bila vita, lakini hatma yake ilikuwa imefika na akaamua kujadiliana jinsi atakavyoondoka madarakani. Alipowania urais , alikuwa amepuuzwa kabla ya kuanza kufanya hivyo. Tukielekea katika uchaguzi wa 2009, alikuwa akikabiliana na madai ya ubakaji na ufisadi. Aliondolewa mashtaka ya kumbaka rafiki wa familia aliyekuwa na virusi vya HIV 2006 - hatahivyo tamko lake katika mahakama kwamba  alikuwa ameoga ili kuzuia kuambukizwa virusi vya HIV  limeendelea kumwinda katika kipindi chake chote cha urais. Kesi ya ufisadi ilikuwa mwiba , hata baada ya kutupiliwa mbali kwa njia ya utata wiki chache tu kabla ya uchaguzi ambao alichaguliwa tena kuongoza taifa hilo. Mwaka 2017, mahakama ya juu iliamuru kwamba mashtaka 18 ya ufisadi lazima yarejeshwe dhidi ya Zuma. Iikuwa haiba yake iliomsaidia bwana Zuma kuchukua madaraka 2009. Wafuasi wake waliona umaarufu kama kitu kipya  ikilinganishwa na mtangulizi wake Thabo Mbeki ambaye alionekana kuwa rais aliyejitenga sana na watu ''Ni mtu anayekusikiliza, hachukui maamuzi ya Mfalme msomi'', alisema mfuasi wake mmoja ambaye hakutaka jina lake kutajwa akimlinganisha na bwana Mbeki , ambaye wandani wake walishutumiwa kwa kuongoza mashtaka dhidi ya bwana Zuma  baada ya kuchukua uongozi wa ANC 2007. Malezi ya bwana Zuma na ukuzaji wake wa tamaduni  umetajwa kuwa sababu kuu iliosababisha yeye kuwa maarufu miongoni mwa watu maskini nchini Afrika kusini hususan katika maeneo ya mashambani. Kiongozi huyo mwenye umri wa miaka 75 ni mtu anayejivunia ndoa ya wake wengi  - akifuata tamaduni za Kizulu  na kufikia sasa ana wake wanne. Amefunga  ndoa mara sita  kwa jumla  na ana watoto 21. Mmoja ya wake zake raia wa Msumbiji kate Matnsho alijitoa hai mwaka 2000. Hatahivyo anajulikana kwa uzinzi wake na alizaa mtoto na mwanamke mwengine. Haikuchukua muda mrefu raia walianza kuhoji kuhusu picha yake ya kujiita 'rais wa raia.'' Kufikia 2013 , alijipata mashakani kufuatia ujenzi wa nyumba yake mashambani katika eneo la Nkandla, kaskazini mwa jimbo la KwaZulu Natal kwa kutumia fedha za umma. Kufikia kumbukumbu ya maombolezi ya rais wa kwanza wa taifa hilo Nelson Mandela,  mwezi Disemba mwaka huohuo, wafuasi wa ANC walikuwa wakimzomea hadharani mbele ya mabalozi wa kigeni  - ikiwemo rais wa Marekani Barrack Obama. ''Anakula wakati sisi tunahisi njaa'', raia mwengine alisema , akizungumzia kuhusu ujenzi wa nyumba yake ya Nkandla iliokamilika ikiwa na zizi la ngombe, ukumbi wa filamu, kidimbwi cha kuogelea , kituo cha wageni na nyumba ya kuku. Miaka mitatu baadaye , mahakama ya juu nchini Afrika Kusini iliamuru , alikiuka katiba kwa kushindwa kulipa serikali fedha zilizotumika kukarabati nyumba yake ya Nkandla. Rais aliomba msamaha kwa raia wa Afrika Kusini kutokana na kuchanganyikiwa kwake kulikosababishwa na kashfa hiyo na amelipa fedha hizo. Lakini utata wa Nkandla ulipitwa na kashfa kubwa zaidi Baadaye macho yote yakaelekezwa katika uhusiano wa bwana Zuma na familia ya kitajiri huku kukiwa na madai kwamba aliitumia kushawishi uteuzi wa baraza la mawaziri ili kupata kandarasi za serikali. Wote Zuma na familia ya Gupta   wamekana madai hayo , lakini chama cha ANC kikaagiza uchunguzi kuhusu kile katibu wake mkuu Gwede Mantashe alitaja kuwa udhibiti wa serikali unaofanywa na watu binafsi. Mwezi Januari 2018, bwana Zuma aliidhinisha jopo la uchunguzi kuhusu madai hayo. media captionAndrew Harding reports on allegations of high-level corruption in South Africa involving a British PR company Tukio kubwa la baadhi ya kashfa zake ni eneo alikozaliwa. Bwana Zuma alizaliwa katika eneo la Nkandla  tarehe 12 Aprili 1942. Akilelewa na mamake mjane ,  na hakupata elimu rasmi. Baadaye, akiwa na umri wa miaka 17, alijiunga na ANC , na kuwa mwanachama mtendaji katika wingi yake ya vijana, Umkhonto We Sizwe, mwaka 1962. Gertrude Sizakele Khumalo (aliolewa 1973) Nompumelelo Ntuli (2008) Thobeka Madiba (2010) Gloria Bongi Ngema (2012) Wake wa zamani : Nkosazana Dlamini-Zuma (aliolewa 1972; na kutalakiana 1998) Kate Mantsho (Aliolewa 1976; akafariki 2000) line Alishtakiwa kwa kupanga njama ya kuipindua serikali ya ubaguzi wa rangi  na kufungwa jela kwa miaka 10 katika kisiwa cha Robben Island pamoja na Nelson Mandela. Bwana Zuma anasemekana kuwapatia motisha mashujaa wa zamani wa chama cha ANC  kwa kuimba nyimbo na ucheshi wake ndio sababu iliomfanya kuwa karibu na raia wa kawaida kabla ya kupanda na kuwa rais. Baada ya kuachiliwa kutoka jela , bwana Zuma aliondoka Afrika Kusini , akiishi kwanza Msumbiji , na kuelekea Zambia kabla ya kupanda hadhi katika chama cha ANC hadi kufika katika kamati kuu ya chama hicho. Alikuwa miongoni mwa viongozi wa kwanza kurudi nyumbani 1990 wakati marufuku iliowekewa ANC ilipoondolewa ili kuingia katika majadiliano na serikali ya weupe walio wachache . Huku akijaribu kumuondoa rais Mbeki madarakani , alipata uungwaji mkono miongoni mwa vyama vya wafanyakazi  na chama cha kikomyunisti ambacho kinashirikiana na ANC - wakiamini kwamba angesambaza utajiri wa Afrika Kusini  kwa watu masikini lakini chini ya bwana Zuma, uchumi ulisalia kuwa katika hali mbaya  huku kiwango cha ukosefu wa ajira kikiongezeka kwa asilimia 28 , na maandamano ya kila siku yakifanywa na watu waliotaka huduma bora za msingi  kama vile nyumba, elimu , maji na umeme. Baada ya kuwa madarakani kwa miaka michache , baadhi ya washirika wake , kama vile kiongozi wa vijana Julius Malema , walimtoroka , wakimshutumu mtu huyo kwa jina 'JZ  kwa kushindwa kuwasaidia watu maskini. Akiwa rais alifanikiwa kuwavutia wakosoaji wake wengi na wanaharakati wakati alipotangaza mabadiliko ya sera ya misaada mwezi Disemba 2010 - hatua hiyo imesaidia kusambaza dawa za kuzuia virusi vya HIV.. Afrika Kusini inakadiria watu milioni tano wanaoishi na HIV zaidi ya taifa lolote lile. Mwandani wake wa zamani bwana Malema, pamoja na wanachama wenzake wa chama cha Economic Freedom Fighters (EFF) walikuwa chini ya majaribio ya kumpindua . Na baada ya mkewe wa zamani Nkosazana Dlamini-Zuma - kushindwa kumrithi kama kiongozi wa ANC , na hivyobasi kupoteza kwa Cyril Ramaphosa  mwezi Disemba 2017 walihisi kumuondoa. Miswada tisa  ya kutokuwa na Imani naye iliwasilishwa siku kadhaa kabla ya Rais Zuma kutaka kutoa hotuba kwa taifa  mwezi Februari 2018. Wakati huohuo, bwana Ramaphosa - aliye maarufu kufuata nyayo za Zuma - na maafisa wakuu wa chama walikuwa wakikutana wakiandaa kumuondoa madarakani bwana Zuma na kuondoa madai ya ufisadi  ambayo yalikuwa yakikikabili chama hicho kabla ya uchaguzi wa 2019. Mwishowe , kile ambacho raia wengi wa Afrika Kusini walikuwa wakitaka kwa miaka mingi hatimaye kilifanyika - alijiondoa kama rais.
politics	Mwaka mmoja tangu achukue mamlaka, je Rais Samia amefuata nyayo za Magufuli?	Mwishoni mwa juma  hili itakuwa ni mwaka mmoja tangu Samia Suluhu Hassan ambae alikuwa Makamu wa rais wa Tanzania aliposhika hatamu za nchi hiyo kufuatia kifo cha mtangulizi wake hivyo kuwa mwanamke wa kwanza kuongoza taifa hilo. Aliapishwa, katikati ya kipindi cha janga la corona, mwezi Machi baada ya mtangulizi wake John Magufuli alipofariki ghafla alipokuwa madarakani. Na mara tu aliposhika uongozi , alinukuliwa akisema kuwa ‘‘yeye na Magufuli walikuwa kitu kimoja.’’ Lakini hatua zake Katika muda wa mwaka uliopita imedhihirisha mambo tofauti. Mwanahabari wa BBC Salim Kikeke alifanya mahojiano na Rais Samia kubaini mtazamo wake kwa miezi 12 iliyopita. Jiunge na Dira ya Dunia redio kwa mahojiano marefu ya Rais Samia mwendo wa saa kumi na mbili na nusu jioni ya leo na vilevile katika Dira TV  saa tatu usiku. Nini maana ya kuachiwa kwa Mbowe? 'Wanawake pia wanaweza kuongoza'- Rais Samia Suluhu Mkutano wa Rais Samia na Lissu ulivyoibua hisia mseto
politics	Mgombea aliyeshindwa mara tano na wanaoshinda kwa mara ya kwanza Kenya	"Raila Odinga amepinga matokeo ya uchaguzi wa urais akisema kuwa idadi iliyotangazwa  Jumatatu ilikuwa ni  ""batili na hayana uhalali’’. Kulingana na matokeo rasmi, Bw Odinga alishindwa kwa kura chache nyuma ya Naibu Rais William Ruto. Bw Odinga alimshutumu mkuu wa tume ya uchaguzi  kwa ‘’kutoheshimu katiba "". ""Kwa ujumla bila kuficha tunapinga matokeo ya uchaguzi wa urais ,"" alisema. Akizungumza mbele ya wafuasi wake katika mji mkuu Nairobi, Bw Odinga alisema  hakuna  ""mshindi aliyechaguliwa kisheria wala rais mteule"". Odinga mwenye umri wa miaka 77-kiongozi wa muda mrefu wa upinzani alikuwa anawania kiti hicho kwa mara ya tano. Alipinga matokeo  katika uchaguzi uliopita  ikiwa ni pamoja na wa mwaka 2017. Mara hii, mwenyekiti tume ya uchaguzi Wafula Chebukati alisema alipata 48.8% ya kura katika uchaguzi wa mwaka huu akilinganishwa na Bw Ruto ambaye alipata 50.5%. Bw Odinga alimshutumu Bw Chebukati kwa  ""ukiukaji mkubwa wa sheria"" akisema timu yake itachukua mkono wa sheria. Aliliita tangazo lake kama  kitendo cha  ""kurudisha nyuma sana "" demokrasia ya Kenya ambacho kinaweza kusababisha mzozo wa kisiasa. Alisema kwamba Bw  Chebukati alikwenda kinyume na sheria kwa kutangaza matokeo bila kuungwa mkono na makamishna wenzake. Lakini mshirika wa Bw Ruto, Musalia Mudavadi, alikiambia kipindi cha  redio cha BBC Focus kwamba makamishna wanatakiwa kukusanya matokeo lakini sio kuamua matokeo. Hili ni suala la kisheria ambalo mwisho wake linaweza kuishia mahakamani. Dakika kadhaa kabla ya Bw Odinga kuzungumza,  makamishna wanne kati ya saba waliokataa kuidhinisha matokeo ya uchaguzi Jumatatu, walifanya mkutano na waandishi wa habari kutoa sababu zao. Walimshutumu Bw Chebukati kwa kuwatenga na kutangaza matokeo ambayo  ""kwa mahesabu hayana mantiki "". Juliana Cherera, Makamu mwenyekiti wa tume ya uchaguzi, alisema kwamba kama ungejumlisha kura kama  zilivyotangazwa na kamishna kwa ujumla utapata 100.01%. Lakini kitengo cha BBC cha uhakiki wa taarifa - BBC Reality Check kinasema   mahesabu hayo ni tatizo la kawaida la uwasilishaji na sio la suala la kutiliwa shaka. Hatahivyo Bw Odinga aliwapongeza makamishna wanne kwa  ""ushujaa"" wao. ""Wengi wa makamishna (wa tume ya uchaguzi ) – waliokabiliana na  vitisho na mwenendo wa kukiuka katiba wa Bw Chebukati, tunawashukuru na tunawaomba wasihofie chochole. Wakenya wako nao ,"" alisema. Jumatatu, Bw Ruto alielezea  upinzani wa makamshna hao kama ""sarakasi za pembeni"", lakini alisema kuwa ataheshimu mchakato wa kisheria. Pia alitoa wito wa umoja, akisema kuwa alitaka kuwa rais wa wote, na kwa nchi inayoangazia mbele. Uchaguzi wa wiki iliyopita ulikuwa wa amani kwa kiasi kikubwa. Tume ya uchaguzi ilipongezwa kwa kiasi kikubwa kwa mchakato wa uwazi kwa kutuma matokeo ya uchaguuzi kutoka kwenye vituo zaidi ya 46,000 vya kupigia kura kwenye wavuti wake na kumhimiza kila mtu kufanya hesabu ya kujumlisha  kura mwenyewe. Hatahivyo, ghasia ziliibuka katika kituo cha kuhesabu kura Jumatatu baada ya wafuasi wa Bw Odinga kuituhumu tume ya uchaguzi kuingilia kura  na kujaribu kumzuia Bw Chebukati kutangaza matokeo ya mwisho. Takriban maafisa watatu wa uchauzi walijeruhiwa. Hali ya utulivu imerejea nchini baada ya mchanganyiko wa sherehe na maandamano kufuatia kutangazwa kwa matokeo rasmi ya uchaguzi wa urais. Maelfu ya wafuasi, waliokuwa wamevalia mavazi ya rangi ya manjano, rangi ya chama cha Bw Ruto, walimwagika katika mitaa ya mji wa Eldoret katika Rift Valley. Kinyume chake katika mji wa kaskazini mwa Kenya wa Kisumu, wafuasi wa Bw Odinga walifunga barabara na kuwasha mioto. Matukio sawa na hayo yalishuhudiwa katika miji kadhaa na katika mji mkuu Nairobi. Kwa ujumla kulikuwa na hali ya afueni kwamba mchakato wa kuhesabu kura umekwisha kwasababu msimu wa uchaguzi mara kwa mara humaanisha kuwa shughuli nyingi huwa ni kama zimesimamishwa. Lakini watu watakuwa wakifuatilia kwa karibu mipango ya Bw Odinga ya kuwasilisha kesi katika Mahakama ya juu zaidi."
politics	Changamoto zinazomkabili Tshisekedi baada ya kujitenga na Kabila	"Na Mohammed AbdulRahman Tangu mwanzoni mwa Desemba 2020, Jamhuri ya Kidemokrasi ya Congo (DRC) inakabiliwa na mtihani  mwingine wa kisiasa , baada ya Rais Felix  Tshilombo Tshisekedi, kuamua kuuvunja ushirikiano wake na Rais wa zamani Joseph Kabila Kabange. Ushirika wao uliundwa kumuwezesha  Tshisekedi  kuunda serikali kwa sababu ya kutopata wingi wa wajumbe  bungeni kufuatia uchaguzi  2018. Sasa anakabiliwa na kitandawili , aunde serikali kutokana na muungano mpya  au alivunje bunge na kuitisha uchaguzi mwingine. Ushirikiano baada ya ushindi  tata wa Tshisekedi: Desemba 2018, Felix Tshisekedi Kiongozi wa chama cha upinzani Union for Democracy and Social Progress  (UPDS), aliingia madarakani katika mabadiliko ya kihistoria nchini Congo,baada ya kumshinda katika uchaguzi  chaguo la Kabila ,waziri wa zamani wa mambo ya ndani Emmanuel Ramazani Shadary. Kabila hakuwa mgombea ikiwa ni kutokana na makubaliano ya suluhisho la kisiasa baada kuiongoza Congo kwa karibu miaka 18. Mgombea mwungine wa upinzani Martin Fayulu na chama chake LAMUKA walidai ushindi huo ulipangwa ili Kabila aendelee kuwa na usemi na kwamba mshindi halali alikuwa ni yeye. Katika hali isiyokuwa ya kawaida katika siasa za Afrika, wafuasi wa Kabila kutoka muungano uliopewa jina la Common Front for Congo (FCC) walishinda karibu asilimia 70  ya viti bungeni, jumla ya wabunge 350. UDPS asilimia 36 na mshirika wake Union for  the Congolese Nation (UNC) chama cha Vital Kahmere asilimia 17. Kwa pamoja  viti 46 pekee. FCC inalidhibiti pia  Baraza la Seneti ambapo Kabila ni mjumbe wa kudumu. Katika uchaguzi huo,Tshisekedi na kiongozi wa Union for the Congolese Nation (UNC) Vital Kamerhe, walikubaliana kushirikiana katika uchaguzi wa Rais na kumuachia Tshisekedi kuwa mgombea wao wa pamoja. Kamehre ni spika wa zamani wa bunge la taifa na mtu wa karibu wa Kabila kabla ya kuhasimiana. Ushirikiano wa Tshisekedi na Kamerhe, uliwashtuwa wanasiasa wenzao waliokuwa pamoja  katika kambi ya upinzani, Jean Pierre Bemba  kiongozi wa Movement for the Liberation of Congo (MLC) na Gavana wa zamani wa Katanga Moise Katumbi. Walipokutana mjini Geneva Uswisi, wote waliafikiana kumuunga mkono Fayulu kuwa mgombea wa upinzani. Lakini ghafla Tshisekedi na Kamerhe walitangaza kujitoa. Ni miaka miwili tangu Tshisekedi alipoapishwa Januari 2019 na kuanza kuzikabili changamoto kubwa. Wafuasi wa Kabila walisisitiza wapewe wizara kadhaa muhimu na walifanikiwa kwa sababu Tshisekedi hakuwa na chaguo jingine. Kandoni mwa hayo,Kabila ameendelea kutaka kuwa na ushawishi kwenye uteuzi wa  nafasi mbalimbali zikiwemo za uongozi jeshini. Akihisi amefungwa mikono, Tshisekedi  sasa ameshindwa kuvumilia zaidi. Uamuzi wa kutengana na Kabila: Sasa Tshisekedi maarufu kwa wafuasi wake kwa jina la ""Fatchi"", ameamua kukabiliana na Kabila. Wiki chache zilizopita alitangaza ameuvunja ushirikiano wao. Lengo lake ni kuunda Umoja mpya utakaokuwa na wingi bungeni ili taifa hilo liweze kusonga mbele. Ameupa jina ""Umoja Mtakatifu"". Tayari ameshaonya ikiwa atashindwa, atalazimika kulivunja bunge na kuitisha uchaguzi mpya. Katika hotuba yake mbele ya mabaraza yote mawili ya bunge Desemba 14 alisema,""Nimeivumilia hali hii, lakini uvumilivu huo haukutosha kuniwezesha kuongoza kwa utulivu"". Awali wabunge 281 kati ya 500 walipiga kura kumuondoa Spika wa bunge Jeanine Mabunda. Wapinzani wa Kabila wamesherehekea kuondolewa Mabunda, rafiki yake  wa chanda na pete. Amedaiwa kuendesha shughuli za bunge  kwa ukereketwa . Maafisa wa Tshisekedi  wamekuwa mbioni kuwashawishi wanasiasa wa upinzani na wabunge wa FCC  kujiunga na Muungano mpya na kuna ishara kwamba mkakati umeanza kuzaa matunda. Magavana wa mikoa 29  walitangaza kumuunga mkono Tshisekedi  na  ikidaiwa kuna kiasi ya wabunge 70 kutoka kambi ya Kabila na wanasiasa kadhaa ambao tayari wameashiria kuiacha mkono FCC akiwemo waziri wa zamani wa mawasiliano wa Kabila, Lambert  Mende. Tshisekedi  pia aliwakaribisha kwa mazungumzo  Bemba na Katumbi , mahasimu  wengine wakubwa wa Kabila. Juhudi zake  zinaonekana kuanza kuzaa matunda. Akiukaribisha mwaka mpya  2021 Tshisekedi alichukua hatua isiyotarajiwa, alipotoa msahama kwa watu 23 waliokuwa gerezani, baada ya kuhukumiwa kuhusika katika mauaji ya Rais Laurent Desire Kabila 2001.  Miongoni mwao ni aliyekuwa mpambe na mlinzi wa kiongozi huyo Kanali Eddy Kapend na mkuu wa usalama wakati huo Georges Leta. Wote walihukumiwa na mahakama ya kijeshi ambayo baadaye ilivunjwa. Kuachiwa huru watu hao wawili baada ya kuweko gerezani  karibu miaka 20  pamoja wenzao 21 kumepokelewa kwa maoni tafauti. Wengi wamempongeza Tshisekedi, wakiamini wafungwa hao walikuwa ni muhanga wa mchezo wa kisiasa. Kapend amesisitiza wakati wote kuwa hana hatia na kusema, "" Waliohusika na njama hiyo wanajijua na wako nje."" Wadadisi wanaamini Tshisekedi amejiongezea  turufu kujitenga zaidi na Kabila, ingawa binafsi  amesema  msamaha huo ni zingatio la kiutu. Uchaguzi ujao ni 2023 , lakini haijafahamika ikiwa Tshisekedi atagombea muhula wa pili. Lakini haijafahamika msimamo wa UNC utakuwaje ikiwa kiongozi wao Kamerhe ataendelea kubakia gerezani. Ngome ya UNC ni mashariki ya Congo. Juni 2020, Kamerhe aliyedhaniwa angekuwa Waziri mkuu na badala yake akateuliwa Mkurugenzi wa ofisi ya Rais akiwa na jukumu la kusimamia shughuli za utawala Ikulu, alipatikana na hatia ya ubadhirifu wa mali ya umma na ufisadi. Alihukumiwa kifungo cha miaka  20 jela na kupigwa marufuku kushika wadhifa wowote wa serikali au utumishi wa umma kwa muda wa miaka 10. Walipoafikiana kushirikiana, wanasiasa hao wawili walikubaliana kupokezana madaraka,Tshisekedi awe mgombea urais mhula wa kwanza na Kamerhe 2023. Yumkini hukumu hiyo ukawa mwisho wa Kamerhe kisiasa. Inaelekea kiu cha madaraka bado hakijamwisha Kabila. Mwishoni mwa Desemba  Kabila aliwasili Lubumbashi mji mkuu wa jimbo la Katanga na kulahikiwa na umati mkubwa wa wafuasi wake, katika kile wadadisi wanachokiona kuwa ni kupima joto la kisiasa likoje, ikizingatiwa mpinzani wake mkubwa jimboni humo ni Moise Katumbi aliyezuiliwa na Kabila kuwa mgombea 2018. Miaka 60  ya uhuru kutoka kwa Ubeligiji 1960, Congo imepitia  vipindi tafauti vya misukosuko ya kisiasa, kiuchumi na vita. Rais wa zamani Sese Seko  aliyetawala kwa miaka 32 hadi alipoangushwa Mei 1997 alikuwa na msemo "" l état cést moi"" (Dola ni mimi). Baada ya  kuongoza kwa miaka 18, pengine Kabila naye anahisi Congo ni yeye. Wapambe wake wameanza kuzungumzia uwezekano wa kurudi na kugombea uchaguzi ujao 2023, wakisema hakuna cha kumzuwia. Wakati ushirika wa Kabila na Tshisekedi  sasa haupo tena, Wakongomani wanamkodolea macho Tshisekedi wakitumai atafanikiwa kuunda muungano mpya ili kama alivyoahidi, aanze safari yake ya kuleta mabadiliko ya kisiasa na kiuchumi wanayoyasubiri kwa muda mrefu. Ilimchukua muda wa miezi 8 kuunda serikali ya mseto na FCC ya Kabila. Swali ni je itamchukua muda gani kuweza kupata uungaji mkono mpya  na kuunda serikali imara, au kama alivyoonya  atalazimika kulivunja bunge na kuitisha uchaguzi mwengine ?"
politics	Uchaguzi wa Marekani 2020: Mfahamu Joe Biden anayeweza kumuondoa Trump madarakani	"Joe Biden ndiye mtu pekee anayeweza kumuondoa Donald Trump ambaye anawania miaka minne zaidi katika Ikulu ya White House. Makamu wa rais wa Barack Obama amechaguliwa rasmi kama mgombea wa Chama cha Democratic kwa uchaguzi wa urais wa Novemba. Kwa wafuasi wake yeye ni mtaalamu wa sera za kigeni na mzoefu wa miongo kadhaa Marekani, katika kuhutubia umma kwa haiba rahisi inayeweza kufikia watu wa kawaida. Biden ni mtu ambaye jasiri aliyepitia majanga makubwa katika maisha yake. Kwa wakosoaji wake yeye ni mtu aliye juu-ya-kilima anayepambana kupata ushawishi. Je! ana vigezo vinavyohitajika kumuondoa Trump madarakani? Biden si mgeni katika kampeni - alianza kuwa seneta mnamo 1973 (miaka 47 iliyopita) na kampeni yake ya kwanza ya urais ilianza mnamo 1987 (miaka 33 iliyopita). Ni mtu anayependa kuzungumza sana mbele ya umati, anazungumza haraka sana..anaweza kumaliza kampeni kabla ya muda wa kumaliza. Kwenye mikutano ya hadhara alianza kudai: ""Wazee wangu walifanya kazi katika migodi ya makaa ya mawe kaskazini mashariki mwa Pennsylvania"" na kwamba alikuwa na hasira hawakupata fursa katika maisha waliyostahili. Lakini hakuna hata mmoja wa ndugu zake ambaye alikuwa mchimbaji wa makaa ya mawe - alikuwa ameiba maneno hayo kutoka kwa hotuba ya mwanasiasa wa Uingereza Neil Kinnock, ambaye jamaa zake walikuwa wachimbaji. Na hiyo ilikuwa ya kwanza tu kati ya mengi ya yale yaliyojulikana kama ""Mabomu ya Joe"". Akijisifu juu ya uzoefu wake wa kisiasa mnamo 2012 aliwaambia umati: ""Jamani, naweza kuwaambia nimewajua marais wanane, watatu kati yao nimekuwa na uhusiano nao wa ukaribu,"" kwa bahati mbaya akimaanisha alikuwa akifanya mapenzi nao badala ya kuwa marafiki wa karibu tu. Akiwa makamu wa rais Obama,mnamo 2009 aliwapa watu hofu kwa kudai kuwa kulikuwa na ""asilimia thelathini ya kushindwa katika uchumi"". Na labda alikuwa na bahati ya kuchaguliwa kuwa mgombea mwenza wa rais mweusi wa kwanza baada ya kumuelezea Barack kuwa wa ajabu ""Mwafrika wa kwanza wa  Marekani mwerevu, msafi na muonekano mzuri"". Licha ya maoni hayo, msaada wa Biden kati ya wapiga kura weusi umekuwa mkubwa sana wakati wa kampeni ya urais ya sasa, lakini hivi majuzi kumekuwa na gumzo kwenye kipindi kilichoendeshwa na mtangazaji wa redio mwenye asili ya Afrika, Charlamagne Tha God kiliibua taharuki baada ya kudai: ""Ikiwa unapata shida kujua utampigia nani kura kati yangu na Trump, basi wewe sio mweusi. "" Sentensi hiyo moja ilianzia kwenye chombo cha habari, na kusababisha timu yake kujaribu kupunguza wazo kwamba hathamini kura za watu weusi. Lakini kuna upande wa ujuzi wake wa kuongea - katika ulimwengu wa wanasiasa wanaoweza sana kama roboti ni miongoni mwao ingawa yeye huonekana kama mtu halisi. Anasema katika kumbukumbu ya kigugumizi cha utoto , yeye ni mtu asiyependi kusoma kwa kufuata muongozo bali anazungumza kutoka moyoni. Biden anaweza kufanya kampeni na kutoa hotuba kwa wafanyakazi ambayo haijawafurahisha umati wa watu lakini baada ya hapo akawashika mikono, kupiga makofi na kupiga picha nao kama nyota ambaye ameibua ushindi.""Yeye huwaleta na kuwakumbatia,"" Waziri wa zamani wa Marekani na mgombea urais John Kerry aliliambia jarida la New Yorker. ""Ni mwanasiasa mjanja sana, na yote ni ya kweli. Hakuna hata moja imewekwa. "" Lakini jinsi anavyowapata na kuwagusa sana imekuwa ni shida. Wanawake nane walijitokeza mwaka jana kumshtaki Biden kwa kuwagusa, kuwakumbatia au kuwabusu, na vituo vya habari vya Marekani vilitumia njia za karibu-na-kibinafsi za kuwasiliana na wanawake kwenye hafla za umma - ambazo wakati mwingine alionekana ni pamoja na kunusa nywele zao. Bwana Biden aliahidi kuwa makini zaidi wakati anapokutana na umma. Mnamo Machi, Tara Reade, alidai kuwa Biden alimnyanyasa kingono miaka 30 iliyopita, wakati alipokuwa akifanya kazi kama msaidizi katika ofisini yake. Biden amekana madai hayo na kampeni yake ilitoa taarifa ikisema: ""Hii haikutokea kabisa."" Wanademokrasia wanaotetea matumaini yao ya urais wataonyesha kuwa zaidi ya wanawake kumi wamemshtaki hadharani Rais Trump juu ya visa  vya unyanyasaji wa kijinsia, lakini je! Kweli unaweza kupunguza aina hii ya tukio kuwa mchezo wa nambari? Tangu harakati ya #MeToo ilipozuka, Wanademokrasia - pamoja na Biden - wamekuwa wakisisitiza kwamba jamii inapaswa kuamini wanawake, na majaribio yoyote ya kupunguza madai dhidi yake huwaacha wanaharakati wengi wasiwasi sana. Katika mahojiano ya hivi karibuni ya Runinga, Reade alisema: ""Wapenzi wake wamekuwa wakisema mambo ya kutisha sana juu yangu  kwenye mitandao ya kijamii, lakini kuna kiwango cha unafiki na kampeni hiyo ikisema imekuwa salama - haijakuwa salama,"" Kampeni ya Biden imekataa dai hili. Shida ingawa imekuwa hapo zamani, wafuasi wa Biden wanatarajia mtindo wake - mdogo na asiyejitenga, mwenye joto na watu wa kawaida - atamzuia asiingie katika mtego sawa na wagombeaji wengi wa urais wa Kidemokrasia wa zamani. Ana uzoefu mkubwa huko Marekani - zaidi ya miongo mitatu katika Seneti na miaka nane kama makamu wa rais wa Obama - lakini aina hii yawasifu mrefu hausaidii kila wakati. Al Gore (miaka nane katika Baraza la Wawakilishi, miaka nane katika Seneti, miaka nane kama makamu wa rais), John Kerry (miaka 28 katika Seneti) na Hillary Clinton (miaka nane kama mke wa rais, miaka nane katika Seneti) wote alishindwa kuwapiga wapinzani wasio na uzoefu wa Republican katika mbio za hivi karibuni za urais. Mashabiki wa Biden wanatumai tabia yake ya chini zaidi inamaanisha hatapata shida sawa. Zaidi ya mara moja, Wamarekani wamethibitisha kwamba watampigia kura mgombea huyo ambaye anadai kuwa sio mtu wa ndani wa Washington lakini badala yake anaelekea Ikulu ya White House kutikisa uanzishwaji wa kisiasa. Na hicho ni kitu ambacho karibu haiwezekani kwa Biden kudai, baada ya kutumia karibu miaka hamsini katika siasa za kiwango cha juu. Na rekodi yake ndefu inaweza kutumika dhidi yake. Biden amehusika au kusema kitu juu ya kila tukio kuu katika miongo michache iliyopita, na maamuzi hayo hayawezi kuonekana mazuri sana katika hali ya sasa ya kisiasa. Mnamo miaka ya 1970, alijiunga na ubaguzi wa kusini kupinga tabia ya kusafirisha watoto kwenda shule katika vitongoji vingine ili kujumuisha shule za umma. Hii imekuwa ikitumiwa mara kadhaa kumshambulia wakati wa kampeni hii. Republican wanapenda kusema kwamba Robert Gates, katibu wa ulinzi wa Obama, alisema Biden ""haiwezekani kupenda"" lakini alikuwa ""amekosea karibu kila sera kuu ya kigeni na suala la usalama wa kitaifa kwa miongo minne iliyopita"". Matumaini ya Kidemokrasia yanaweza kutarajia mengi zaidi wakati kampeni inaendelea. Kwa kusikitisha kwa Biden moja ya sababu anaonekana kuwa mbali kuliko wanasiasa wengi ni kwa sababu ameguswa na jambo moja ambalo linatuathiri sisi sote - kifo. Alipokuwa akijiandaa kuapishwa, muda mfupi baada ya kushinda uchaguzi wake wa kwanza wa Seneti, mkewe Neilia na binti yake Naomi walifariki katika ajali ya gari ambayo pia iliwaumiza wanawe wawili, Beau na Hunter. Beau baadaye alikufa kwa uvimbe wa ubongo mnamo 2015, akiwa na miaka 46. Kupoteza watu wengi karibu naye mdogo sana kumemfanya Biden kuelezewa na Wamarekani wengi - kuonyesha kwamba licha ya nguvu yake ya kisiasa na utajiri bado ameguswa na mabaya kama hayo maishani ambayo wanakabiliwa nayo. Lakini sehemu ya hadithi ya familia yake ni tofauti sana, ile ya mtoto wake mwingine Hunter. Nguvu, rushwa na uongo? Hunter alikua wakili na mshawishi kabla ya maisha yake ya kibinafsi kudhibitiwa. Mkewe wa kwanza alitaja utumiaji wake wa dawa za kulevya, pombe na vilabu vya kuvua nguo kwenye karatasi zao za talaka na akatupwa nje ya hifadhi ya Jeshi la Wanamaji la Marekani baada ya kupimwa na kukutwa na dawa za kulevya. Alikiri kwenye jarida la New Yorker kwamba wakati mmoja alipewa almasi na tajiri wa nishati wa China, ambaye baadaye alichunguzwa na mamlaka ya Beijing juu ya mashtaka ya ufisadi. Njia inayozidi kuongezeka ya umma Hunter amejumuisha maisha ya faragha (mwaka jana alioa mkewe wa pili, wiki moja baada ya kukutana naye) wakati akipata pesa nyingi imeleta vichwa vya habari vibaya kwa baba yake. Hapo awali alikuwa mwenyekiti wa kamati ya uhusiano wa kigeni ya Seneti na amejigamba kwamba ""amekutana na kila kiongozi mkuu wa ulimwengu katika miaka 45 iliyopita"". Wakati hii inawahakikishia wapiga kura kuwa ana uzoefu wa kuwa rais, ni ngumu kutabiri jinsi rekodi yake katika eneo hilo itakavyocheza na wapiga kura. Kama siasa zake nyingi, inaweza kuelezewa kuwa ya wastani. Alipiga kura dhidi ya Vita vya Ghuba ya 1991, kisha akiunga mkono uvamizi wa 2003 wa Iraq, lakini akawa mkosoaji wa ushiriki wa Merika huko. Kwa kawaida alikuwa mwangalifu, alimshauri Obama dhidi ya kuanzisha uvamizi wa vikosi maalum kilichomuua Osama Bin Laden. Kwa kushangaza, inaonekana kiongozi wa al-Qaida hakumfikiria sana Biden. Nyaraka zilizopatikana na kutolewa na CIA zilionyesha kuwa Bin Laden aliwaamuru wauaji wake wamlenga Obama lakini sio makamu wa rais wa wakati huo, kwani aliamini ""Biden hajajiandaa kabisa kwa wadhifa huo [wa urais], ambao utasababisha Marekani kuingia katika mgogoro. Maoni ya Biden hayakubaliki sana na wanaharakati wengi wapya katika Chama cha Democratic , ambao wanapendelea maoni kali ya kupambana na vita ya wapenzi wa jinsia moja. Lakini pia, Wamarekani wengi waliomshangilia Rais Trump kwa kuuawa kwa jenerali wa Irani Qasem Soleimani mnamo Januari. Mipango yake na sera zake zinafuata mpango kama huo, ambao unakwaza wanaharakati wengi wa Democratic ila kuna wastani wa kutosha wa wapiga kura Na mnamo Novemba watu sio lazima kupiga kura zao kwa shauku, inabidi wampiga kura yeye tu. Kura zimeendelea kumuweka Biden karibu alama tano hadi 10 mbele ya rais Trump katika mbio za Ikulu, lakini uchaguzi ambao unatarajia kufanyika  Novemba bado uko mbali, na hakika kutakuwa na vita vikali mbeleni. Wagombea hao wawili tayari wamekabiliana juu ya kuunga mkono maandamano ya kulaani vurugu za polisi dhidi ya Wamarekani weusi, na jinsi serikali inavyoshughulikia mlipuko wa virusi vya corona. Hata barakoa zimekuwa suala la kisiasa, na Biden mara nyingi anaonekana kwenda mbali ili kupigwa picha akiwa amevaa moja, wakati Trump amechukua msimamo mwingine. Lakini zaidi ya uporaji mdogo na usimamizi wa picha za kampeni za kisiasa kuna mambo makubwa zaidi yaliyo hatarini. Ikiwa Biden atashinda itakuwa wakati wa taji la taaluma ndefu na ya kushangaza ya kisiasa; ikiwa atashindwa itampa miaka minne zaidi mtu ambaye anafikiria ""kabisa, hana sifa kabisa kuwa rais wa Marekani"" - ambaye ""hawezi kuaminiwa"". Miaka michache iliyopita, akifikiria ikiwa ataingia kwenye kinyang'anyiro cha urais 2016, Biden alisema: ""Ninaweza kufa mtu mwenye furaha bila kuwa rais."" Hiyo sio kesi tena."
politics	Uchaguzi Tanzania 2020: Kiongozi wa chama cha ACT Wazalendo Maalim Seif aachiwa Zanzibar	Mwenyekiti wa chama cha ACT Wazalendo Maalim Seif ameachiwa baada ya kukamatwa visiwani Zanzibar. Maalim Seif alikamatwa na maafisa wa polisi mapema leo katika kituo cha kupigia kura cha Garagara hatua ambayo imeshutumiwa vikali na viongozi wa upinzani. Ukurasa wa twitter wa ACT -Wazalendo umeripoti kuachiwa kwa mgombea huyo wa urais visiwani humo. Chama cha ACT Wazalendo kilisemaje hapo awali? Hatahivyo kwa mujibu wa mtandao wa twitter wa chama cha ACT Wazalendo Maalim Seif alikamatwa na vyombo vya dola wakati akiwa katika kituo cha kupigia kura cha Garagara. Kulingana na taarifa ya chama hicho Seif Sharrif Hamad alikamatwa katika kituo cha kupigia kura cha mtoni Garagara na kupelekwa katika makao makuu ya polisi kisiwani Zanzibar. Taarifa hiyo inasema kwamba kiongozi huyo alikamatwa katika kituo hicho alipokwenda kupiga kura ya mapema baada ya vituo kufunguliwa mapema leo. Imeongezea kusema kwamba Maalim Seif alikuwa ameapa kushiriki katika shughuli ya kupiga kura hii leo ili kuzuia kile alichokitaja kuwa 'wizi wa kura' . Je tume ya uchaguzi Zanzibar ZEC  imesemaje? Hapo jana Tume ya uchaguzi visiwani Zanzibar  ZEC ilisema kwamba ni maafisa wa polisi na wale wa kusimamia uchaguzi pekee watakaoruhusiwa kupiga kura katika siku ya kwanza ya uchaguzi. Ilisema kwamba hatua hiyo inalenga kuwapatia fursa maafisa hao ambao wamekuwa wakikumbwa na changamoto ya kushiriki katika chaguzi zilizopita. Mwenyekiti wa Tume ya Uchaguzi Zanzibar ZEC Hamid Mahmod ametaja wale watakaohusika na kura hii ya mapema kuwa , Wapiga kura watakaohusika na upigaji kura mapema ni kama ifuatavyo, Wasimamizi wa uchaguzi, pili wasimamizi wasaidizi wa vituo vya kupiga kura, askari polisi, wajumbe wa tume, watendaji wa tume, wapiga kura wanaohusika  na ulinzi na usalama siku ya uchaguzi''. Bwana Mahmod amesisitiza kuwa wananchi hawatakiwi kwenda katika vituo vya kupiga kura isipokuwa tu kwa wale ambao orodha yao imewekwa vituoni kwa ajili ya kupiga kura ya mapema. Aidha kulingana na utaratibu uliopo ni kwamba sio vituo vyote vitakavyofunguliwa isipokuwa tu kwa vilivyoorodheshwa kama anavyofafanunua Mmwenyekiti wa Tume ya Uchaguzi Zanzibar ZEC Hamid Mahmod. Chama cha upinzani cha ACT Wazalendo kikiongozwa na Maalim Seif kimedaiwa kuhoji uwazi  kuhusu mpango wa kura hizo za mapema. Maalim Seif amekuwa akipinga mabadiliko yanayoleta kura ya mapema akidai kwamba itasababisha wizi wa kura  madai ambayo yamepingwa na tume ya uchaguzi. Polisi haijazungumzia kuhusu kukamatwa kwake. Kisiwa hicho kina historia ya uchaguzi unaogombaniwa. Uchaguzi wa mwaka 2005 ulizongwa na ghasia. Uchaguzi wa mwisho wa 2015 ulifutiliwa mbali na mkuu wa tume ya uchaguzi  kwa kutokuwa huru na haki. Upinzani ulisusia marudio ya Uchaguzi huo na mgombea wa CCM akatawazwa mshindi. Kuna wagombea 17 wanaowania wadhfa wa urasi kisiwani Zanzibar. Hatahivyo ushindani mkali ni ule uliopo kati ya kiongozi wa upinzani Maalim Seif Sharrif Hamad  ambaye anawania kwa mara ya sita  dhidi ya Hussein Mwinyi, mwana wa aliyekuwa rais wa zamani wa taifa hilo. Rais Ali Mohammed Shein anaondoka baada ya kuhudumu kwa mihula miwili.
politics	Jeshi la Sudan lamrejesha madarakani Waziri Mkuu Abdalla Hamdok	"Waziri Mkuu wa Sudan aliyeondolewa Abdalla Hamdok amerejeshwa madarakan, baada ya kuwekwa katika kifungo cha nyumbani wakati wa mapinduzi ya ghafla ya kijeshi mwezi uliopita. Bw. Hamdok aliachiliwa kutoka kifungo cha nyumbani mapema leo kabla ya kuonekana kwenye Televisheni ya serikali pamoja na kiongozi wa mapinduzi, Jenerali Abdel Fattah al Burhan, katika hafla ya kutia saini makubaliano. Waziri Mkuu alisema amekubali kusaini mkataba wa kisiasa ili kulinda maisha ya raia. Makabiliano kati ya waandamanaji wanaounga mkono demokrasia na vikosi vya usalama yamekuwa ya umwagaji damu katika siku za hivi karibuni. Makumi ya watu wamepigwa risasi na kuuawa tangu jeshi lilipochukua mamlaka tarehe 25 Oktoba. Hapo awali, wapatanishi walitangaza kuwa makubaliano yaliyofikiwa ni pamoja na kuachiliwa kwa wafungwa wa kisiasa. Majenerali wa kijeshi wa Sudan wamekuwa chini ya shinikizo la kuwataka kuirejesha kazini serikali inayoongozwa na raia iliyoiondoa madarakani mwezi uliopita Hatua iyo Ilizua maandamano makubwa ya wiki kadhaa ambayo yalisababisha vifo vya watu wengi. Makubaliano hayo yaliafikiwa Jumamosi usiku, na yatatiwa saini kutekelezwa baadaye Jumapili, mkuu wa Chama cha Umma cha Sudan, Fadlallah Burma Nasir, alithibitisha. Bw Hamdok amekubali masharti ya kukomesha umwagaji damu zaidi, shirika la habari la Reuters linaripoti, likinukuu chanzo kilicho karibu naye. Kundi la wapatanishi, ambalo lilijumuisha wasomi , wanahabari  na wanasiasa, lilitoa taarifa inayoeleza masharti ya mkataba huo. Linasema kuwa Bw Hamdok na wajumbe wake wa baraza la mawaziri ambao walizuiliwa wakati wa mapinduzi wataachiliwa na kwamba atarejea katika nafasi yake kama waziri mkuu. Pia inasema sheria zinazotawala mpito wa Sudan kuelekea demokrasia zitarejeshwa. Viongozi wa kijeshi na raia wa Sudan wamekuwa katika mpangilio wa kugawana madaraka tangu Agosti 2019, baada ya rais wa muda mrefu wa kimabavu wa nchi hiyo, Omar al-Bashir, kupinduliwa. Mpangilio huo uliingia katika mgogoro mwezi uliopita wakati kiongozi wa kijeshi, Jenerali Abdel Fattah Abdelrahman Burhan, alipovunja mkono wa kiraia wa serikali na kuwakamata viongozi wake. Alisema hayakuwa ""mapinduzi"", lakini ni hatua inayohitajika kuzuia vita vya wenyewe kwa wenyewe ambavyo vinatishia kuzuka kwa sababu makundi ya kisiasa yamekuwa yakichochea raia dhidi ya vikosi vya usalama. Alijiteua mwenyewe kama mkuu wa baraza jipya tawala, na viongozi wa kijeshi na waasi wa zamani wakiwa upande wake. Katika miji mingi, ikiwa ni pamoja na mji mkuu wa Khartoum, waandamanaji wanaopinga mapinduzi waliweka vizuizi vya muda na mirundo ya matairi, wakiwa na hasira kwamba njia yao ambayo tayari ni tete ya demokrasia imetekwa nyara. Jeshi lilijibu kwa ukali, na linashutumiwa kwa kuwapiga risasi waandamanaji. Makubaliano hayo mapya yanakuja kabla ya mikutano zaidi iliyopangwa siku ya Jumapili. Jumuiya ya kimataifa ililaani mapinduzi hayo na kutaka wafungwa wa kisiasa waachiliwe huru. Benki ya Dunia ilisitisha msaada wake kwa Sudan, na Umoja wa Afrika (AU) ukasimamisha uanachama wa nchi hiyo katika umoja huo. Mapinduzi ni jambo la kawaida nchini Sudan, na kumekuwa na majaribio kadhaa yaliyofeli tangu 2019, ikiwa ni pamoja na wiki chache kabla ya unyakuzi wa hivi punde wa mamlaka."
politics	Bunge la Rwanda lalaani kauli ya Muungano wa Ulaya 'iliyojaa uongo' kumuhusu mpinzani Paul Rusesabagina	"Bunge la Rwanda limesema kuwa linalaa hatua ya Muungano wa Ulaya (EU )ya  kusema kuwa  Paul Rusesabagina  alitekwa nyara na kusema kuwa  ""imejaa uongo na kufumbia macho kwa makusudi ukweli halisi "". Katika kikao chake cha jana jioni kilichokaa kwa njia ya mtandao, wabunge walisema pia kwamba yaliyosemwa na wabunge wa EU ni  ""kuingilia uhuru wa mfumo wa  mahakama za Rwanda na mfumo mzima wa utawala wa Rwanda, pamoja na upotoshaji wa ukweli juu ya mauji ya kimbari ya Rwanda dhidi ya Watusi ya mwaka 1994''. Aidha bunge la Seneti la Rwanda pia limelaani taarifa ya EU kuhusu Bw Paul Rusesabagina, na limeazimia kuitathmini na kufikisha "" tatizo hilo mbele ya bunge la Ulaya "". Siku ya Alhamisi , Bunge la Ulaya lilitoa taarifa iliyokuwa na waraka uliosema kuwa  wabunge wa bunge hilo  wanalaani ""utekaji nyara aliofanyiwa Paul Rusesabagina "" nchini Rwanda jambo ambalo walisema halikufuata sheria. Bunge la Rwanda pia limezitaka kamati za mabunge yote mawili zinazohusika na masula ya uhusiano wa kimataifa, kutathmini taarifa hiyo ya EU. Mabunge yataandaa muswada wa maazimio utaowasilishwa katika vikao vikuu vya mabunge hayo. Bunge la  EU liliidhinisha nini? Bunge la Muungano wa Ulaya liliidhinisha maazimio matatu kuhusiana na hali ya haki za binadamu katika mataifa ya Rwanda  Kazakhstan,  Rwanda na Uganda. Katika maazimio yao kuhusu Rwanda   Rwanda,  wabunge walilaani  ""utekwaji, na kusafirishwa kwa nguvu  ambako hakukufuata sheria kwa ""  Paul Rusesabagina, aliyetoweka tarehe  27/08/2020 alipokuwa Dubai, na baadaye kuoneshwa kwa umma mjini Kigali tarehe 31 ambapo mamlaka zilithibitishwa kuwa zinamshikilia. Bunge la Ulaya linasema  ""kutekwa kwa Rusesabagina ni kinyume na yale Rwanda iliyoyaafiki "" katika makubaliano ya kimataifa ya kulinda haki za binadamu mu masezerano mpuzamahanga anyuranye yo kubahiriza uburenganzira bwa muntu. Wabunge wa EU  wameitaka Rwanda kueleza wazi ''jinsi Paul Rusesabagina alivyokamatwa na kupelekwa Kigali''. Wametoa wito  ""uchunguzi huru wa kimataifa  kuchunguza jinsi Rusesabagina alivyokamatwa na kupelekwa Kigali"". Paul Rusesabagina anakabiliwa na mashitaka mbali mbali ikiwa ni pamoja na ugaidi, na mauaji anayodaiwa kuyatekeleza katika ardhi ya Rwanda. Ni ni kiongozi wa muungano wa kisasa MRCD-Ubumwe  ambao Rwanda inauhusisha na mashambulio ya ugaidi yaliyowauwa  Wanyarwanda katika kituo cha polisi cha mjini Kigali. Rusesabagina alipata umaarufu baada ya kucheza filamu ya  Hollywood kwa jina Hotel Rwanda iliyotolewa mnamo mwaka 2004. Katika filamu hiyo , Paul  Rusesabagina aliangaziwa kama mtu aliyetumia ushawishi wake - na rushwa- kuwashawishi maafisa wa kijeshi kuwapa njia salama ya kuwatorosha karibu watu1,200 ambao walitafuta maficho katika Hôtel des Mille Collines, ambayo alikuwa meneja wake wakati wa mauji ya kimbari ya mwaka 1994 dhidi ya Watutsi. Baada ya filamu hiyo kutolewa Bw. Rusesabagina alitunukiwa medali ya Rais wa Marekani  ya Uhuru 2005,George Bush. Hata hivyo kundi  la manusura wa mauaji ya kimbari nchini Rwanda Ibuka lilisema kuwa alitilia chumvi jukumu lake la kuwasaidia wakimbizi kujificha hotelini katika siku 100-za mauaji ya kikatili mwaka 1994. Mwaka 2011, Bwana Rusesabagina alishutumiwa kudhamini kundi  na muungano wa makundi ya ugaidi yenye silaha  na itikadi kali. Rusesabagina ni Naibu kiongozi wa muungano wa vyama vya kisasa vinavyoipinga serikari ya Kigali wenye makundi ya kijeshi  -FLN -unaoendesha harakati zake mashariki mwa Jamuhuri ya kidemokrasi ya Kongo. Mwaka 2018,  kundi la FLN  lilidai kufanya mashambulizi kwenye ardhi ya Rwanda kwenye maeneo ya msitu wa Nyungwe ambapo watu wengi waliuawa."
politics	Rais wa Marekani Joe Biden amesema yuko tayari kujenga upya mahusiano na Umoja wa Afrika	"Rais wa Marekani Joe Biden ameahidi kujenga upya ushirika wa nchi hiyo na Umoja wa Afrika  (AU) muda mchache baada ya kutoa hotuba ya kwanza kuhusu sera za mambo ya nje tangu kuingia madarakani. Mtangulizi wake, Donald Trump, alizusha mgogoro mwaka 2018 kwa madai ya kutumia neno ''chafu'' kuelezea mataifa ya Afrika. Bwana Trump baadae alikana madai kuwa yeye ni mbaguzi wa rangi. Siku ya Ijumaa Ikulu ya White House ilitweet video ya matamshi ya Rais Biden kuhusu bara hilo kabla ya mkutano wake wa 34. Alisema: ''Utawala wangu unajitoa kujenga tena ushirika wetu duniani na kujihusisha tena na taasisi za kimataifa kama vile Umoja wa Afrika. ''Pia lazima tukabiliane na changamoto kubwa zilizopo. Hiyo ni pamoja na kuwekeza zaidi katika afya ya ulimwenguni, kuishinda Covid-19 na kufanya kazi ya kuzuia, kugundua na kushughulikia shida za kiafya za siku zijazo, na kushirikiana na kituo cha kupambana na magonjwa cha Afrika CDC na taasisi zingine kuendeleza usalama wa afya. "" Alisema Biden."
politics	Mashitaka dhidi ya Trump: Bunge la Seneti lasema kesi ni ya kikatiba na inaweza kuendelea	"Bunge la Seneti la Marekani limebaini kuwa kesi ya mashitaka dhidi ya rais wa zamani Donald Trump ni ya kikatiba, na hivyo kuruhusu mchakato mzima wa kesi kuanza. Mawakili watetezi wa Trump walidai kuwa hawezi kukabiliwa na kesi baada ya kuondoka Ikulu ya  White House. Lakini Maseneta 56 walipiga kura ya   kutaka kesi hiyo iendelee huku 44  wakipiga kura ya kupinga , huku  baadhi ya wabunge wachache wa chama cha Republican wakiunga mkono hatua hiyo. Bw Trump anashutumiwa kwa ""kuchochea uasi"" wakati kikao cha Congress kilipovamiwa mwezi uliopita. Maelfu ya watu walikusanyika kuunga mkono madai ya uongo  kwamba kulikuwa na wizi wa kura  katika maeneo mengi ambao ulimnyima ushindi Bw Trump katikauchaguzi wa urais. Waendesha mashitaka wa upande wa chama cha Democrats  walifungua mchakato wa Jumanne wa kwa mashitaka kwa kuonesha video ya hotuba aliyoitoa Bw Trump tarehe 6 Januari na maandamano ya ghasia yaliyofanywa na baadhi ya wafuasi wake. ""Huo ni uhalifu wa hali ya juu wa upotovu ,"" Mbunge  Jamie Raskin  wa Maryland alisema katika video hiyo ""Kama hilo sio kosa la kushitakiwa , basi hakuna kitu kama  hicho ."" Mawakili wa rais huyo wa zamani walidai kuwa ni kinyume cha katiba kumuweka rais wa zamani katika mchakato kabisa na wakawashutumu  Democrats kwa kuchochewa kisiasa. Kwa idadi ya waliopigia kura kuendelea kwa kesi 56 na 44 waliopinga, inamaanisha kuwa Warepublicans sita waliunga mkono kuendelea kwa kesi dhidi ya Trump. Ingawa hii inaonesha kuwa baadhi wa hawana mafungamano na chama chochote cha kisiasa , matokeo haya yanaonesha bado kuna ufuasi mkubwa wa rais wa zamani katika chama chake. Theluthi mbili ya wabunge inahitajika ili kuidhinisha kesi hiyo  dhidi ya Trump  katika bunge lla Seneti lenye wabunge 100 lenye mgawanyiko mkubwa. Iwapo atapatikana na hatia Bw Trump anaweza kukabiliwa na kuzuiwa kugombe urais tena Nini kilichotokea Jumanne ? Kesi ilianza kwa mameneja wa mashitaka- Wademocrats waliopewa jukumu la kuongoza mashitaka-wakidai mchakato wao wa kumshitaka Trump ulikuwa na halali kisheria. Katika video ya dakika 10 iliyotumiwa katika ufunguzi wa mchakato huo, Bw Trump alionyeshwa akiwaambia wafuasi wake  ku ""wapigane wawezavyo "" kabla ya kuvamia jengo la Congress la marekani- Capitol katika ghasia zilizosababisha vifo vya watu watano  - ikiwa ni pamoja na afisa wa polisi. Rep Raskin alilia kwa machozi alipolkuwa akielezea hofu ya  usalama wa familia yake wakati wa ghasia hizo wakati alipotenganishwa na binti yake aliyekuja kumtembelea. "" Hii haiwezi kuwa hali ya baadae ya Marekani,"" aliwaambia maseneta, ambao walikuwa kama wazee wa mahakama kwa ajili ya mashitaka hayo. ""Hatuwezi kuwa na maraisi wanaochochea na kuhamasisha magenge ya ghasia dhidi ya serikali yetu na taasisi kwasababu wamekataa kukubali utashi wa watu chiniya katiba ya Marekani ."" Mawakili wa Bw Trump walionesha msimamo wao wa kuainisha hoja zao zilizojaa malalamishi na madai kuuhusu mchakato na uhalaki wa kikatiba wa mchakato wa kumshitaki mteja wao. Mwendesha mashitaka wa zamani wa  Pennsylvania Bruce Castor alinza utetezi wa Bw Trump kwa maelezo marefu ambayo yalipingwa hata na washirika wa Bw  Trump. Wakili wa pili,  David Schoen, alikuwa bayana zaidi. Alionesha kikao viodeo kuanzia mwaka  2017 kama ushahidi wa kile alichokitaja kama   ""ukosefu wa sababu tosha ya mashitaka  "" miongoni mwa wabunge wa Democratic . Sasa kila upande una hadi saa 16 kuwasilisha hoja yao kuanzia saa sita mchana Jumatano. Hoja hizi zinatarajiwa  kuendelea kutolewa hadi mwishoni mwa juma  wakati maseneta wa pande zote watapata fursa ya kutoa hoja zao. Haijawa wazi ikiwa mameneja wa mashitaka wataongeza muda wa ratiba ya maswali na majibu na kuomba mashahidi  waitwe  au warekodiwe ushahidi wao - licha ya kwamba Bw trump tayari amekwisha kataa kujitolea kutoa ushahidi. Wabunge wa pande zote wanasemekana kuwa wanataka kesi iwe ya haraka, huku juhudi zikiendelea za kumtaka Rais Joe Biden aidhinishe  fedha za msaada wa virusi vya corona. Kwa ratiba ya haraka, inadhaniwa kuwa kura ya Seneti  kuhusu  kumtia hatiani au kumuondolea mashitaka Bw Trump kufikia Jumatatu."
politics	Je hizi ndizo siasa wanazozitaka Tanzania?	"Rais Samia Suluhu Hassan, ametimiza mwaka mmoja madarakani, baada ya kuwa mwanamke wa kwanza katika historia ya taifa hilo kushika nafasi hiyo ya juu kabisa ya uongozi akimrithi John Magufuli, aliyefariki dunia mwezi Machi mwaka 2021. Tangu aingine madarakani mwezi Machi 2021 kumekuwa na mabadiliko kadhaa ya kimtazamo yanayoanza kuonekana kuhusu siasa, vyama vya siasa, wanasiasa na demokrasia kwa ujumla ya nchi hiyo. Kakutana na wanasiasa wa upinzani, karuhusu maoni ya kuboresha kanuni za mikutano ya hadhara ya vyama vya siasa, uhuru kiasi wa habari, uhuru kiasi wa kukosoa na mengine kwenye uga wa siasa na demokrasia ya nchi hiyo. Kwa muelekeo huo huo alipozungumza na BBC katika mahojiano maalumu yaliyorushwa leo, ameyagusia pia mambo kadhaa yanayoashiria uelekeo tofauti wa kisiasa na demokrasia nchini humo. Lakini Je, huu ndio muelekeo na siasa wanayoitaka watanzania? Maelezo afuatayo yatakupeleka kwenye hoja zilizopo juu ya swali hili. Alichoiambia BBC Rais Samia na alichokifanya katika mwaka mmoja uliopita . Akizungumza na BBC Rais Samia amesisitiza kwa mara nyingine kwamba yeye na mtangulizi wake Magufuli ""walikuwa kitu kimoja'' akibainisha kwamba tangu aingie madarakani amekuwa akifuata nyayo za mtangulizi wake huyo. ""nilisema katika majukwaa tofauti, kwamba mimi na Magufuli ni kitu kimoja, kwa sababu wote tumetokana na CCM, wote tulifanya kazi miaka mitano, tulipanga wote mipango"", alisema Samia katika mahojiano maalumu na BBC kuhusu mwaka wake mmoja madarakani na Kuongeza ""lakini nikasema nitaendeleza mema yaliyopita na kuleta mema mapya na kwa hiyo watu watarajie mabadiliko'. Pengine kauli hii inathibitishwa na aliyoyafanya katika kipindi cha mwaka mmoja uliopita kwenye eneo la siasa na demokrasia. Katika kipindi hicho Rais Samia amezungumza mara kadhaa nia yake ya kukutana na wapinzani, licha ya kuchukua muda mrefu kukutana na baadhi yao hasa kutoka chama kikuu cha Upinzani, CHADEMA, lakini amefanya hivyo. Amekutana nchini Ubelgiji na Mgombea urais wa CHADEMA katika uchaguzi uliopita wa 2020, Tundu Lissu ambaye pia makamu mwenyekiti kabla ya juma lililopita kukutana na mwenyekiti wa CHADEMA, Freeman Mbowe, aliyekuwa gerezani kwa karibu miezi nane, akituhumiwa kwa makosa ya ugaidi. Mwendesha mashitaka wa kesi ya Mbowe aliiondoa kesi hiyo kwa kuieleza Mahakama hana nia ya kuendelea nayo, na mara baada ya kuachiwa akakutana na Rais Samia Ikulu Dar es Salaam. Amemteua mgombea urais wa upinzani katika uchaguzi mkuu uliopita, naibu katibu mkuu wa chama cha ADC, Queen Sendiga kuwa mkuu wa mkoa wa Iringa, moja ya mikoa inayosifika kwa uzalishaji wa chakula Tanzania. Hivi karibuni yeye na Rais wa Zanzibar walishiriki mkutano wa wadau wa siasa unaoangalia hali ya demokrasia ya vyama vingi nchini humo, licha ya awali mkutano huo kususiwa na baadhi ya vyama kikiwemo CHADEMA. Akaunda Kikosi kazi cha kuratibu maoni ya wadau wa demokrasia ya vyama vingi vya siasa, chini ya uenyekiti wa Profesa Rwekaza Mukandala.  Kama haitoshi juma lililopita alimuagiza Waziri wa nchi Ofisi ya Waziri Mkuu Sera, Uratibu na Bunge kuandaa kanuni zitakazoelekeza jinsi ya kufanya mikutano ya hadhara ya vyama vya siasa. Hata hivyo John Heche, mbunge wa zamani wa bunge la Tanzania, na mjumbe wa kamati kuu ya CHADEMA, kupitia mtandao wake wa twitter leo ameonyesha wasiwasi wake, hasa baada ya Baraza la vyama vya siasa Tanzania kueleza kuridhia kwa kauli moja vyama vya siasa vyenye usajili wa kudumu kuwasilisha mapendekezo ya kuboresha kanuni za mikutano ya hadhara ya vyama vya siasa. Hisia tofauti zimeendelea kutawala, kuhusu hatua, kauli na mienendo ya Rais Samia kuhusu siasa na demomkrasia ya vyama vingi nchini Tanzania, hasa baada ya kuieleza BBC kuhusu mabadiliko na hatua alizoanza kuchukua. 'nimemsikiliza mama (Samia) BBC leo na nimemfuatilia toka ameingia madarakani, ukweli kuna utofauti mkubwa na mtangulizi wake kwenye siasa, hatujafika kuwa kama wenzetu Kenya, lakini muelekeo unatoa picha ya siasa tunazotaka"", anasema Innocent Mushi wa Moshi. Kwa hatua kadhaa anazochukua kama zilivyotajwa awali, Raia anaonyesha dhamira na nia yake kwenye eneo hili la siasa na demokrasia Tanzania. ""Kuna dalili nzuri. Rais Samia amejipambanua kuwa tofauti na Mtangulizi wake Rais Magufuli. Hatua yake ya kukutana na viongozi wa Vyama vya Siasa na kauli zake za kuwa tayari kufungua ukurasa wa kisiasa zinatia moyo. Muhimu ni kwamba ni lazima tuguse kiini cha tatizo ambacho ni Katiba mbovu tuliyonayo', Ado Shaibu, katibu mkuu wa chama cha ACT-Wazalendo  ameiambia BBC. Muda mfupi baada ya kuingia madarakani kupitia uchaguzi mkuu wa mwaka 2015, mikutano ya hadhara ya vyama vya siasa Tanzania ilipigwa marufuku akitaka watu 'kuchapa' kazi kwanza. Marufuku hiyo iliendelea kwa zaidi ya miaka 6 mpaka awamu hii. Uchaguzi wa serikali za mitaa wa mwaka 2019 na chaguzi ndogo katika majimbo na kata kati ya mwaka 2015 mpaka 2020 na uchaguzi mkuu wa mwaka 2020 ulilalamikiwa kuwa na mapungufu na udanganyifu mkubwa. Licha ya utata wake, Tume ya taifa ya Uchaguzi ya Tanzania ilieleza mara kadhaa kwamba chaguzi zote zilikuwa zilizofanyika zilikuwa huru na haki kwa mujibu wa sheria. Mikutano ya ndani pia ya vyama vya upinzani ilikutana na 'misukosuko' ya kunyimwa vibali kwa kile jeshi la Polisi kusema mingine ina viashiria va uvunjifu wa Amani kutokana na uchunguzi wao wa kiintelijensia. Kama ataruhusu mikutano ya hadhara, ataruhusu katiba mpya, vyombo va habari na watu wakawa huru kusema na kueleza, tukakosoana kwa staha kama wakenya tunavyowasikia na uchaguzi wao, basi siasa zitakuwa nzuri, na zitavutia hata sie wanawake kushiriki kwa wingi', alisema Rosemary Macha, binti  mwenye ndoto ya kuwa mbunge. Akizungumza na waandishi wa habari mchana wa leo, Mwenyekiti wa CHADEMA, Mbowe amewataka wafuasi wa chama hicho kusamehe yaliyotokea nyuma kwneye harakati za siasa na demokrasia. ""tumeumizwa sana, nawaomba wanachedema wenzangu, tusamehe, lakini katika kusamehe kwetu tusitoke nje ya ajenda yetu (katiba mpya), tuzungumze kutafuta suluhu, milango iliyofunguliwa tutaingia tujadili, lakini tunapoona kinachojadiliwa ni tofauti na tunachokiamini tutatoka, na tutatoka kwa haraka na tutauamia umma wa watanzania na dunia', alisema Mbowe. Beatrice Kimaro, mchambuzi wa siasa Tanzania, anasema kauli za Rais Samia katika mahojiano na BBC na kauli kama hii ya Mbowe ni dalili nzuri ya namna siasa za Tanzania zinavyopaswa kujielekeza, kwenye kuaminiana, kusikilizana, kuambiana ukweli, na kwenye makosa kusameheana', Katibu mkuu wa ACT Wazalendo, Shaibu aliunga mkono uelekeo wa siasa za mazungumzo na maridhiano kuliko uhasama. ""ACT Wazalendo tunaamini katika siasa za kushindana kwa hoja badala ya uhasama. Tulikotoka tulianza kubaguana kiitikadi. Ni lazima tuchore mstari na kufungua ukurasa Mpya wa Siasa za kistaarabu', alisema Shaibu. Katika mwaka mmoja uliopita Rais Samia, ambaye ni mwenyekiti wa chama tawala, CCM, amekuwa kiongozi aliyejinasibu kutaka kurejesha imani kwenye siasa na demokrasia ya taifa hilo, ambayo ilikutana na 'dhoruba' katika utawala wa awamu ya tano chini ya Magufuli. ""Rais ameonyesha nia njema, Rais amesimama mbele ya kamera na amesema tutakutana mbele ya haki, ni kauli kubwa kutolewa na kiongozi wa nchi', alisema Mbowe. Pamoja na hayo, Kauli za Rais na mitazamo ya baadhi ya watu waliotoa maoni yao wakiwemo wanasiasa, na wananchi wa kawaida yapo matumaini ya baadaye ya uwepo wa siasa na demokrasia yenye matumaini, swali kubwa la kuangaziwa ni je siasa na demokrasia wanayoitaka watanzania itafikiwa lini na kwa haraka kiasi gani?"
politics	Rais wa Zanzibar Hussein Mwinyi, awataka Wazanzibar kumvumilia	"Rais wa Zanzibar Hussein Mwinyi ametoa maagizo kadhaa kwa Mamlaka ya Uwekezaji ya Zanzibar yenye lengo la kuvutia wawekazaji visiwani humo huku akiitupia lawama Mamlaka hiyo Amesema  baadhi ya nyakati imekuwa ni kikwazo kwa wawekezaji. Hii inaonekana ni muendelezo wa azma ya rais Mwinyi ya kuleta mabadiliko ya kiuchumi visiwani humo hasa ikizingatiwa kwamba, ni wiki kadhaa tu zilizopita, alikutana na wafanyabiashara mbalimbali, viongozi wa taasisi za kifedha na mabenki ikiwa ni katika jitihada zake za kutimiza ahadi aliyoitoa wakati wa kampeni ya kuleta mabadiliko ya uchumi. Rais Mwinyi ameyasema hayo, wakati alipokutana na jopo la menejimenti ya mamlaka hiyo Alhamisi. Wakati huo huo, rais Mwinyi ameiagiza mamlaka hiyo ya uwekezaji kumpelekea orodha kamili ya watu wote wanaotaka kuwekeza Zanzibar na thamani ya uwekezaji huo. Miongoni mwa hatua alizochukua katika kuongeza ufanisi wa uwekezaji ni kuweka shughuli za uchumi na uwekezaji chini ya ofisi yake. Rais Mwinyi ambae amekuwa madarakani kwa takriban mwezi mmoja na nusu, pia amewataka Wazanzibari kumvumilia ili achukue maamuzi magumu. ""Kila ninapogusa kuna ufisadi. Nitafanya uamuzi mgumu ila sitofukua makaburi wala kutafuta mchawi baada ya uamuzi huo,"" amesema Dk. Mwinyi. Katika mazungumzo yake, amesikika mara kwa mara akitilia mkazo uboreshwaji wa miundombinu ya bandari na sekta ya utalii ambayo ndio ute wa mgongo wa uchumi wa Zanzibar. Kauli hii ya rais Mwinyi inaweza kusaidia kuondoa baadhi ya malalamiko ambayo yamekuwepo kwa muda mrefu kuhusu ukiritimba unaogubika suala zima la uwekezaji visiwani humo. Ikumbukwe kuwa  katika  kampeni za uchaguzi mwinyi alitangaza  baadhi ya vipaumbele vyake  ikiwa ni pamoja na  kupambana na rushwa na ubadhirifu wa mali ya umma ambapo ameahidi kushughulikia tatizo hilo kwa staili ya rais Magufuli. Kuboresha mazingira ya sekta ya utalii ambayo ni uti wa mgongo wa uchumi wa Zanzibar pamoja na kuwanyanyua wajasiriamali na wanawake visiwani humo."
politics	Picha adimu zinazoonyesha athari za vita vya wenyewe kwa wenyewe Ethiopia	Mzozo wa Tigray, Ethiopia: Picha adimu zinazoonyesha kuishi kwa miaka 2 ya vita vya wenyewe kwa wenyewe. Pande zinazopigana katika eneo lililozingirwa la Ethiopia la Tigray zimetia saini makubaliano ya amani Jumatano usiku. Watu wa huko wameishi na vita hivi vya wenyewe kwa wenyewe kwa karibu miaka miwili. Mawasiliano yamekatika katika eneo hilo na kupata habari kutoka huko imekuwa vigumu. BBC World Service imepata kanda hii ya kipekee, ya kwanza kutoka kwa shirika la utangazaji la kimataifa tangu mapigano kuanza tena mwezi Agosti. Ushuhuda huu unaonyesha kiwango cha wasiwasi ambacho watu wa Tigray wanaishi nao
politics	China na India: Fahamu kwa nini kuna mgogoro wa kijeshi kati ya mataifa haya mawili yenye idadi kubwa ya watu duniani	"India na China, mataifa mawili yenye idadi kubwa ya watu duniani , zikiwa na majeshi makubwa na silaha za kinyuklia  zimekuwa zikikosoana kwa wiki kadhaa katika jimbo la Himalaya. Lakini mgogoro huo ulifikia kilele chake siku ya Jumanne. Jeshi la India linasema kwamba takriban wanajeshi 20 walifariki katika makabiliano na kwamba kulikuwa na majeruhi  katika upande wa China. China haikuthibitisha walioathirika hadi siku ya Jumanne. Hivi ndio vifo vya kwanza katika kipindi cha miongo minne ya migogoro kuhusu mpaka unaogawanya mataifa hayo mawili. Lakini ni nini haswa kilichosababisha hali iliopo na inasukumwa na nini? Vyombo vya habari vya India vimenukuu maafisa wakisema maelfu ya wanajeshi wa China wameingia kwa lazima eneo la bonde la Galwan huko  Ladakh, katika eneo linalozozaniwa la Kashmir. Ni wazi kwamba viongozi wa jeshi la India  wanaopanga mikakati wameduwazwa na hali hiyo Taarifa zinaonesha kwamba mapema Mei, vikosi vya China viliweka vyandarua na kuchimba mahandaki pamoja na kuweka vifaa vya kivita kilomita kadhaa ndani ya kile ambacho India inakichukulia kama eneo lake. Hatua hiyo inawadia wakati India inajenga barabara kuu ya kilomita mia kadhaa ambayo inaunganisha kambi ya jeshi iliofunguliwa tena mwaka 2008. ""Hali ni tete. China imeingia eneo ambalo wao wenyewe wanakubali kwamba ni la India. Hili limebadili kabisa hali ilivyo,"" anasema Ajai Shukla, mtaalamu wa masuala ya kijeshi wa India ambaye alihudumu kama kanali jeshini. China ina maoni tofauti. Inasema kwamba India ndiyo ambayo imebadilisha hali iliyokuwepo awali. Vyombo vya habari vya India vinadai kwamba wanajeshi kutoka pande zote wamekuwa wakikabiliana katika matukio kama mawili eneo la Ladakh. Pia makabiliano yameripotiwa katika maeneo karibia matatu: bonde la Galwan, chemichemi za maji moto na ziwa Pangong  lililopo kusini. Majeshi yao, ambayo ni miongoni mwa makubwa zaidi duniani, yanakutana ana kwa ana katika maeneo mengi ya eneo hilo. Kwa sasa hivi eneo hilo la mpakani linatenganishwa kwa mstari tu. Kwa sababu ya mito, maziwa na vilele vyanzo vyenye barafu, mstari unaotenganisha wanajeshi wa nchi hizo mbili unaweza kubadilika na mara nyingi vikosi vimekuwa katika hatari ya kujikuta kwenye makabiliano. India na China zina mpaka wa zaidi ya kilomita 3,440 na zimekuwa na maeneo ambayo zote zimekuwa zikidai kuyamiliki. Doria zao mipakani mara nyingi huwa zinaingiliana na matokeo yake ni makabiliano ya mara kwa mara lakini pande zote mbili zinasititiza kwamba hazijawahi kurushiana risasi katika kipindi cha miongo kadhaa. Wasiwasi ambao umetanda kati ya majeshi ya nchi hizo mbili sio tu kwamba ni katika eneo la Ladakh pekee. Wanajeshi kutoka pande zote mbili pia wanakutana ana kwa ana katika mpaka wa China na kaskazini mashariki mwa India jimbo la Sikkim. Awali mwezi huu ilisemekana kwamba walikabiliana katika mapigano. Na kuna mzozo juu ya ramani mpya iliyotolewa huko Nepal, ambayo pia inashtumu India kwa kuingilia eneo lake kwa kujenga barabara kuu inayounganisha nchi hiyo na China. Kwanini wasiwasi umeongezeka? Kuna sababu kadhaa, lakini chanzo ni malengo ya kimkakati na pande zote mbili zinataka mwengine achukue jukumu. ""Mto wa Galwan kwa sasa hivi umekuwa angalizo kuu kwasababu uko karibu na barabara mpya iliyojengwa na India katika mto Shyok hadi kambi ya jeshi ya Daulat Beg, eneo la kijijini na lililo katika hatari kubwa ya kuathirika huko Ladakh, ""anasema Shukla. Umauzi wa India wa kuongeza miundo mbinu unaonekana kwamba ulikasirisha China. Chombo cha habari vya China, Global Times: ""Bonde la Galwan Valley ni eneo la China, mamlaka ya eneo inayodhibiti mpaka huo ilikuwa wazi kwa hilo."" ""Kulingana na jeshi la China, India ndio ambayo imeingia kwenye eneo hilo kwa nguvu . Kwa hiyo India inabadilisha ile hali iliyokuwepo katika eneo hilo na hilo limekasirisha China"" anasema dkt. Long Xingchun, rais wa Taasisi ya Chengdu ya Masuala ya Dunia (CIWA) ambayo ni jopo la ushauri. ""Mara nyingi majeshi ya pande zote mbili huwa yanashika doria katika eneo hilo. Na mara nyingi matukio kama hayo huwa yanatatuliwa katika kiwango cha jeshi  la eneo. Lakini safari hii, kumekuwa na wanajeshi wengi, "" anasema aliyekuwa mwanadiplomasia Stobdam, mtaalamu eneo la Ladakh katika masuala ya China na India. ""Makabiliano yanatokea katika maeneo ambayo ni ya kimkakati ambayo ni muhimu kwa India.."" ""Ikiwa watadhibiti ziwa Pangong, eneo la Ladakh haliwezi kulindwa. Ikiwa jeshi la China litaruhusiwa kukita kambi katika eneo la kimkakati la binde la Shyok, basi huenda hata bonde la Nubra na Siachen yakaathirika'', anasema. Kulingana na taarifa za vyombo vya habari vya India, wanajeshi nchini humo walizidiwa na kuzingirwa pale China ilipojumuisha wanaume na mashine katika zoezi la kijeshi eneo hilo la mpakani. Hatua hiyo ilizua wasiwasi huko Delhi, na India ina nafasi finyu ya kukabiliana na hali hiyo. Inaweza kushawishi China kupitia majadiliano ya kuondoa wanajeshi wake au kujaribu kuwaondoa kwa lazima. Kati ya machaguo hayo hakuna ambalo ni rahisi. ""China ni ya pili kwa wanajeshi wengi zaidi duniani. Kiteknolojia, inashinda India. Miundo mbinu yake kwa upande mwengine, imeendelea mno,"" anasema Ajai Shukla. ""Kifedha, China inaweza kugawanya raslimali zake kufikia malengo yake ya kijeshi huku uchumi wa India ukiwa umekuwa ukipitia shinikizo kubwa katika miaka ya hivi karibuni na janga la virusi vya corona limezorotesha kabisa hali hiyo,"" anaongeza. Uchumi wa China ni mara tano zaidi ya ule wa India na unashindana na ule wa Marekani.. India kwa upande mwengine, ikijiandaa kuwa mojawapo ya mataifa yenye uwezo mkubwa duniani ambapo inatumai kuwa na jukumu muhimu. Wanasiasa wa India na wachambuzi mara nyengine huzungumza kana kwamba India na China zina uwezo sawa  bila ya kukiri kwamba Beijing imepiga hatua kubwa . Agosti iliopita , India iliamua kukamilisha umiliki wake wa maeneo ya Jammy na Kashmiri , na kuchora ramani mpya, uamuzi uliopingwa na Beijing. Hatua hiyo ilisababisha kuundwa kwa jimbo jipya la Ladakh ambalo linashirikisha Aksai Chin, eneo linalodaiwa na India lakini linadhibitiwa na China . Hapo ndipo mgogoro ulipoanzia. India haiamini uhusiano wa miaka mingi wa China na Pakistan, ikilaumu China kwa kuisaidia Pakistan kujihami na silaha za kinyuklia na teknolojia mpya ya makombora. Viongozi wakongwe wa chama tawala cha Hindu nationalist Government BJP  pia wamekuwa wakizungumzia kuhusu kulidai eneo la Kashmir linalomilikiwa na Pakistan. Barabara kuu ya karakoram, inapitia eneo hilo ambalo linaunganisha China na Pakistan. Beijing imewekeza US $ 60 billion katika miundo mbinu ya Pakistan  kama mojawapo ya mradi wa kiuchumi wa China na Pakistan, ambao ni pamoja na mpango wa ujenzi wa barabara mpya ya Silk Road  inayokuzwa na serikali ya China. Barabara hiyo kuu ni muhimu katika usafirishaji wa bidhaa kuingia na kutoka katika bandari ya kusini ya Gwadar nchini Pakistan., Bandari  hiyo inaipatia China fursa ya kuingia katika bahari ya Arabuni. India inahofia hivi karibuni kwamba bandari ya Gwadar huenda ikatumika kusaidia operesheni za wanamaji wa China  baharini. China ina wasiwasi kuhusu uhusiano kati ya serikali ya India na Dalai Lama, kiongozi wa kidini wa Tibet aliyetorokea nchini India baada ya kufeli mapinduzi maarufu ya 1959  huko Tibet. India imekataa kutambua serikali ya Tibet iliopo mafichoni . lakini kiongozi wake mkuu ni miongoni mwa orodha ya wageni  wakati wa kuapishwa kwa waziri mkuu Modi mwaka 2014. Uhusiano mbaya uliopo kati ya mataifa hayo mawili umeifanya China kuona kana kwamba India ndio nchi inayoweza kushirikiana na  wapinzani wake wakuu kama vile Marekani  Japan na Australia. New Delhi hivi majuzi ilibadili sheria kuzuia kampuni za China kuuza kampuni za India kutokana na hasara  zilizosababishwa na mlipuko wa corona , kitu ambacho Beijing inapinga. Licha ya hayo yote, China inasalia kuwa mshirika wa pili wa kibiashara wa India . Katika siku za hivi karibuni, doria za mipakani katika mataifa yote mawili zimekumbwa na migogoro  zaidi ya mara mia moja kila mwaka. Mwaka 2013 na 2017, hii ilisababisha mgogoro ambao ulitatuliwa baada ya wiki kadhaa za mazungumzo ya kidiplomasia  na kisiasa. Kufuatia tukio kubwa  la mwaka 2017, Modi  na rais wa Xi Jinping walifanya vikao viwili visivyo rasmi ili kuzungumzia tofauti yao India na China kwa mara nyengine  zimeanza mazungumzo ya kutatua mzozo huo. Maafisa wakongwe wa jeshi  walikutana juni sita na tena siku ya Jumanne, baada ya tukio hilo lililorekodiwa. Mzozo wa hivi karibuni ulifanyika wakati wa doria katika eneo la Galwan 14 , karibu na eneo ambalo waathiriwa walipatikana. Bila shaka , mzozo huu utaongeza kutoaminiana kati ya mataifa hayo mawili hatua ambayo itahitaji muingiliano wa kisiasa katika ngazi za juu kuzuia hali kutodhibitika."
politics	Uchaguzi wa Uganda 2021: Je, ni kipimo cha mamlaka, nguvu na majukumu kwa Tume ya Uchaguzi?	Uchaguzi wa tano wa mfumo wa vyama vingi nchini Uganda unatarajiwa kufanyika tarehe 14 Januari 2021, ambapo Tume ya uchaguzi nchini humo inamulikwa kila kona na wananchi, taasisi za kiraia za ndani pamoja na waangalizi wa Jumuiya ya Kimataifa kuona nguvu, mamlaka na shughuli  za kusimamia uchaguzi huru na haki zinavyofanya kazi bila upendeleo au utageuka na kuandika historia mpya yenye 'kitanzi' kwa taifa hilo la Afrika mashariki. Maeneo yanayozingatiwa kuwa kipimo kwa Tume hiyo ni kusimamia taratibu na uendeshaji wa uchaguzi katika ngazi tofauti, uwazi wa shughuli za Tume katika uhesabuji wa kura na uwasilishaji na utangazaji wa matokeo, kusimamia kampeni zenye usawa, kuzingatia sheria na kanuni za uchaguzi bila upendeleo. Duru za kisiasa zinaonesha matumaini uchaguzi huu huenda utafuta taswira hasi iliyojengwa chini ya aliyekuwa Mwenyekiti wake, Mhandisi Badru Kiggundu ambaye aliongoza Tume hiyo kwa kipindi cha miaka 14 tangu mwaka 2002. Taswira ya Tume ya Uchaguzi imekuwa ikihusishwa na upendeleo kwa chama tawala NRM cha Yoweri Museveni ambaye anagombea muhula wa sita, huku wanasiasa wa vyama vya upinzani kuanzia zama za galacha Kizza Besigye hadi Bobi Wine wamejenga dhana kuwa Tume hiyo inafanya jitihada kukisaidia chama tawala na kudidimiza nguvu zao, hivyo uchaguzi huu ni muhimu kujenga taswira mpya ya Tume hiyo chini ya Mwenyekiti Jaji Simon Byabakama. Katiba ya Uganda ya mwaka 1995 inaipa mamlaka na nguvu kisheria Tume hiyo chini ya Ibara 16 ambayo imetaja majukumu, mipaka na nguvu zake katika shughuli za uchaguzi mkuu. Malengo makuu ya Tume hiyo ni kusimamia mchakato mzima wa demokrasia na utawala bora.  Kwa mujibu wa sheria imekabidhiwa majukumu yafuatayo; Mosi, kuendesha, kusimamia uchaguzi mkuu katika ngazi mbalimbali na kura za maoni. Pili, kuhakikisha inasimamia taratibu za uchaguzi huru na haki kama inavyoelekezwa na katiba ya nchi hiyo, pamoja na kuunga mkono ustawi wa demokrasia nchini humo. Tatu, kuandikisha na kutunza taarifa za wapigakura; kutenga nafasi za makundi maalumu na idara za uongozi. Kusajili, kuhifadhi na kuboresha taarifa katika daftari la wapigakura. Nne, Tume imeagizwa na sheria kutoa elimu ya uraia na mipango inayohusu masuala ya uchaguzi mkuu kupitia wadau, taasisi za elimu za umma na binafsi, asasi za kiraia. Tano, kutunga na kufundisha elimu kwa wapigakura na programu zinazohusu uchaguzi mkuu,kura za maoni pamoja na taratibu zake ili kuenzi demokrasia. Sita, kufanya tathmini na kutoa mapendekezo ya kutunga na kubadilisha sheria, taratibu na kanuni za uchaguzi kadiri inavyohitajika kulingana na mazingira na wakati. Saba, kusikiliza, kuendesha na kuamua mashauri yote yanayowasilishwa na wagombea kabla na wakati wa uchaguzi mkuu. Nane, kukusanya, kuchapisha na kutangaza matokeo ya uchaguzi ya ngazi zote kuanzia urais na wawakilishi wa majimbo. Tisa, kuajiri watumishi wa Tume na kutoa mafunzo kwa wasimamizi wote wa uchaguzi mkuu katika ngazi mbalimbali. Nafasi hizo hutangazwa kwa umma na kuwataka raia wenye sifa kuwasilisha maombi yao. Tume ya uchaguzi ni huru na haipokei maelekezo kutoka taasisi yoyote wakati wa kutekeleza majukumu chini ya Ibara 62 ya Katiba ya Uganda. Bunge linahakikisha linapitisha bajeti ya Tume ya uchaguzi kwa mujibu wa Ibara ya 66 ya Katiba. Mwenyekiti wa Tume ya Uchaguzi Uganda kwa sasa ni Jaji Simon Byabakama. Aliteuliwa kuongoza Tume hiyo Novemba 18, mwaka 2016. Mnamo Agosti 9 mwaka 2017 alikula kiapo cha kuwa Mjumbe wa Bodi ya Wakurugenzi ya Mamlaka ya Vitambulisho ya Taifa kwa mujibu wa sheria. Wakati Kizza Besigye akipambana na Yoweri Museveni katika chaguzi za mwaka 2001, 2006, 2011 na 2016 Tume ya Uchaguzi iliongozwa na Badru Kiggundu. Mwenyekiti huyo alikabidhiwa jukumu la kuongoza Tume hiyo mwaka 2002 na tangu hapo amesimamia chaguzi tatu ambazo chama cha NRM kilitangazwa kushinda dhidi ya Besigye. Uchaguzi wa mwaka 2021 utashuhudia mwenyekiti mpya wa Tume Jaji Simon Byabakama akijenga taswira mpya au kubomoa zaidi mbele ya umma na jumuiya ya Kimataifa. Mwenyekiti huyo anasimamia uchaguzi wa mwaka 2021 ukiwa wa kwanza kwake tangu alipochukua cheo hicho kutoka kwa Badru Kiggundu ambaye aliongoza kwa kipindi cha miaka 14, ikiwa ni mihula miwili kwa mujibu wa sheria. Mwenyekiti wa Tume huongoza kwa miaka 7 na endapo akiongeza muhula mwingine ndipo hufikisha miaka 14 madarakani, lakini mamlaka za uteuzi zinaweza kubadili mwenyekiti iwapo itaidhinishwa na Bunge. Kama zilivyo nchi zingine barani Afrika linapofika suala la uchaguzi mkuu, Uganda nayo imekuwa ikishuhudia malumbano makali juu ya mamlaka, nguvu na uaminifu wa Tume katika mchakato mzima wa demokrasia. Tafiti mbalimbali zinaonesha kuwa kumekuwa na uhaba wa uhuru katika Tume yenyewe na miongoni mwa viongozi wanaotajwa kukipendelea chama tawala NRM. Taswira waliyonayo baadhi ya wapigakura na wanasiasa wa upinzani kwa ujumla ni kutokuwa na imani juu ya mwenendo wa Tume kusimamia uchaguzi ulio huru na haki. Kuelekea uchaguzi wa mwaka 2016 asilimia 89 za kura za maoni zilitaka mabadiliko katika Tume na michakato ya uchaguzi mkuu. Badala ya kufanyika mabadiliko hayo mamlaka zinazohusika zilibadilisha nafasi ya mwenyekiti kutoka Badru Kiggundu hadi Jaji Simon Byabakama. Udanganyifu wa majina ya wapigakura na vituo vya kupigia kura na uhesabuji wake. Hali hiyo imetajwa kuwa ni udhaifu mkubwa kwa sababu unaruhusu mianya ya kuingizwa kura kutoka maeneo yasiyojulikana. Kuvunja taratibu na sheria za uchaguzi. Mwaka 2001, Kizza Besigye alishindwa kufurukuta katika Mahakama ya Rufani baada ya jaribio la kupinga ushindi wa Yoweri Museveni kukwama. Katika kesi hiyo ilielezwa Mahakamani hapo juu ya ukiukwaji wa sheria,taratibu na kanuni hali ambayo iliiweka Tume katika taswira hasi. Mwaka 2006 na 2011 kesi nyingine ya kupinga ushindi wa Museveni ilifunguliwa, licha ya Mahakama kukiri dosari za taratibu za uchaguzi, lakini haikufuta matokeo. Huo ulikuwa ushahidi wa udhaifu wa Tume kwa kuvunja Katiba ya nchi hiyo. Msuguano wa mwaka 2016 ndani ya mhimili wa Mahakama unatajwa kuwa huenda ukawa chachu ya kufanya uamuzi wa kupingwa matokeo ya uchaguzi mwaka huu ikiwa utatokea na kuwataka Majaji kusimamia sheria kwani katika chaguzi zote kesi zinapofunguliwa kumeibuliwa hoja nzito juu ya udhaifu wa Tume ya Uchaguzi. Tume hiyo imekuwa ikisisitiza kuwa uchaguzi huu utafanyika kisayansi na kwamba wagombea wanatakiwa kutumia vyombo vya habari kuwasiliana na wapigakura wao. Hoja hiyo imetajwa kuwa dhaifu na Tume haikuzingatia ukweli kwamba wagombea wa vyama vya upinzani na wale wa kujitegemea wamekumbana na wakati mgumu kutumia vyombo vya habari hivyo kuwakosa wapigakura wao wanaoishi maeneo ya vijijini. Duru za kisiasa zimetaja uamuzi huo kuwa ni chanzo cha kuwabana wagombea upinzani na kuonesha udhaifu wa Tume hiyo katika kusimamia haki zao. Kushindwa kukemea unyanyasaji unaofanywa na vyombo vya dola dhidi ya wagombea wa upinzani. Unyanyasaji,kukamatwa na kuwekwa rumande ni miongoni mwa mambo yanayofanyika huku Tume ikiwa kimya. Wapinzani kuzuiwa na vyombo vya dola kufanya mikutano ya kampeni kutokana na kuwekewa vizuizi vya polisi kwenye miji mbalimbali. Upande wa chama cha NRM hakijakumbana na mkono wa vyombo vya dola ambavyo vimekuwa vikiminya usawa katika kampeni za uchaguzi. Tume  imeshindwa kukemea vitendo vya Jeshi la Polisi kumsweka rumande mgombea wa chama cha National Unity Platform Robert Kyagulanyi 'Bobi Wine' na wafuasi wake. Licha ya kutokea maafa hivi karibuni taarifa za vyombo vya habari viliripoti kuwa takribani watu 50 walifariki dunia wakati wa kukamatwa mwanasiasa huyo Tume imeendeleza ukimya. Mlipuko wa ugonjwa wa corona umesababisha kubadilishwa kwa taratibu za mikutano ya kampeni za uchaguzi mkuu. Mathalani tarehe 26 Desemba mwaka 2020 Tume ya uchaguzi ililazimika kufuta ratiba za mikutano ya kampeni za uchaguzi kwa wagombea katika miji ya Mbarara, Kabarole, Luwero, Kasese, Masaka, Wakiso, Jinja, Kalungu, Kazo, Kampala na Tororo. Hatua hiyo ilikuja baada ya Wizara ya Afya na Tume ya uchaguzi kukubaliana kuwa njia pekee ya kukabiliana na maambukizo ya corona ni kudhibiti mikusanyiko na kufuta maelekezo ya awali kuwa wafuasi wanaohudhuria mikutano wasizidi 200. Tume hiyo imekuwa ikikabiliwa na ukata kutokana na bajeti hafifu. Bajeti ya Tume inapitishwa na Bunge, lakini kutokana na hali mbaya ya kifedha imekumbana na nakisi ambayo inaipa changamoto kutekeleza majukumu yake. Huduma hafifu za intaneti. Tume inalaumiwa kuweka utaratibu wa kisayansi ambao unaingilia uteuzi wa ndani wa wanasiasa wa vyama. Mpango wa 'uchaguzi wa kisayansi' wenye maana ya kutumia intaneti kupitia huduma ya Zoom kuchagua viongozi katika majimbo utakabiliwa na matatizo ya mawasiliano ya intaneti, miundombinu na umasikini hivyo ni dhahiri ni jambo lisilowezekana. Tume imesema uchaguzi kupitia Zoom unalenga kupunguza maambukizi ya corona. Hata hivyo wagombea na wanasiasa wa upinzani wanasema Tume hiyo inaweza kujifunza kupitia uchaguzi wa Malawi ambako maambukizi ni makubwa kuliko Uganda lakini walifanya uchaguzi wa marudio kwa njia ya kawaida, pia chaguzi za Burundi, Mali, Korea, Tanzania, Marekani na Ghana. Mpango huo umefikishwa Mahakama Kuu baada ya raia mmoja Joseph Kabuleta kufungua kesi kwa hoja kuwa unakiuka demokrasia. Mlalamikaji huyo anataka mpango wa Zoom ufutwe kwa vile haujashirikisha vyama vya siasa na kinyume cha sheria ya Bunge, Rais na inayounda Tume kwa vile unazuia haki na uhuru wa kujieleza wa wapigakura. Miaka 14 na kusimamia chaguzi tatu ni kipindi kirefu kwa Mwenyekiti wa Tume ya Uchaguzi. Muundo wao ni ule wa muhula wa miaka 7, ambapo kwa ujumla wa mihula yote amesimamia chaguzi tatu za mwaka 2006,2011 na 2016. Matokeo aliyotangaza katika chaguzi zote tatu alizosimamia yalitajwa mbele ya Mahakama kuwa kulikuwa na ukiukwaji wa sheria, taratibu na kanuni za uchaguzi. Hii ina maana uenyekiti wake ulifuga taswira mbaya ambayo ilielezwa mahakamani lakini mara zote hakujiuzulu wala mamlaka za uteuzi hazikumwondoa. Hilo peke yake linaonesha taswira ya Tume hiyo kulinda maslahi ya chama tawala NRM. Kwa mantiki hiyo Mwenyekiti mpya Jaji Byabakama  anatakiwa kuonesha tofauti na aliyepita ili kuwapa imani wananchi wa Uganda na wanasiasa wa vyama vya upinzani. Pia utaonesha uhuru wa Tume na kuthibitisha haipokei maelekezo kutoka taasisi yoyote.
politics	Mzozo wa UKraine: Je Urusi inatawala vipi maeneo iliyovamia?	"Urusi inatambulisha sarafu yake, huduma ya vyombo vya habari na mtandao katika baadhi ya  maeneo nchini Ukraine ambayo jeshi lake limeyachukua - hasa katika mji wa kusini wa Kherson. Ukraine inasema kuwa huenda Urusi inapanga kufanya kura ya maoni katika mji huo - ili kuona kama wakazi wake wanataka kuanzisha ""jamhuri ya watu"" waliojitenga inayounga mkono Urusi lakini kura hiyo itakuwa kinyume cha sheria na udanganyifu. Vikosi vya Urusi viliutwaa mji wa  Kherson mapema mwezi Machi, wiki moja baada ya uvamizi wa Ukraine kuanza. Ulikuwa mji muhimu wa kwanza kuanguka. Kabla ya uvamizi huo, kulikuwa na idadi ya watu 290,000. Lakini, kulingana na meya wake wa zamani, baadhi ya 40% ya wakazi wamekimbia jiji hilo. Ikiwa Urusi inalenga kuchukua kusini mwa Ukraine na kuanzisha daraja la ardhini hadi Crimea, Kherson, kwenye mlango wa Mto Dnieper katika pwani ya Bahari Nyeusi, itakuwa  muhimu, Wizara ya Ulinzi ya Uingereza inasema. Mamlaka za kijeshi za Urusi zilimfukuza meya aliyechaguliwa kutoka kwenye wadhifa wake. Ihor Kolykhaiev ""hakuwa akishirikiana"" na vikosi vinavyotawala, shirika la habari la serikali ya Urusi Ria lilisema. Katika nafasi yake, utawala unaounga mkono Urusi  katika mji huo na eneo jirani umewekwa. Upatikanaji wa chaneli za televisheni za Kiukreni umezuiwa na watoa huduma za mtandao zimebadilishwa na kuwekwa za Kirusi. Wakaazi wa Kherson wamehimizwa kusikiliza vituo vya redio vinavyounga mkono Urusi ili kupata habari zao. Ukraine inasema lengo la Urusi ni ""kufanya propaganda zao za uongo kuwa chanzo chga habari kisichopingwa"". Serikali mpya ya katika mji huo pia imeondoa sarafu ya Ukraine, hryvnia, na kuanzisha sarafu ya rouble ya Urusi. Kipindi cha mpito cha miezi minne kilianza tarehe 1 Mei, huku mamlaka ikipiga marufuku uwasilishaji wa pesa za Kiukreni kwenye benki. Wakaazi wa Kherson wameiambia BBC kuwa mamlaka ya kijeshi imeanza kulipa pensheni za watu kwa sarafu ya Urusi rouble. Lakini wengi wanajaribu kutafuta njia ndogo za kukaidi majeshi ya Kirusi, ikiwa ni pamoja na kubadilishana pesa ya urusi rouble yoyote wanayopokea tena kwenye hryvnia. Rais wa Ukraine Volodymyr Zelensky amewaonya wakazi kuwa Urusi inalenga kufanya ""kinachojulikana kura ya maoni"" katika eneo la Kherson, juu ya kujitenga na Ukraine na kuwa ""jamhuri ya watu"". Amewashauri watu kutozipa mamlaka za Urusi taarifa zozote  binafsi, kama vile nambari za pasipoti, kwa kuwa zinaweza kutumiwa kughushi kura. Wizara ya Ulinzi ya Uingereza ilisema, katika taarifa za kiinteligensia za mwezi Aprili, kura ya maoni itakuwa njia ya Urusi kuhalalisha uvamizi wake wa Ukraine. Lakini Bw Kolykhaiev alisema itakuwa kinyume cha sheria kwa vile Kherson inabakia kuwa sehemu ya Ukraine. Na Rais Zelensky amesema inalingana na mipango ya Urusi ya kuivunja Ukraine kwa kuunda ""jamhuri bandia"" kote nchini. Mtazamo wa Urusi kwa Kherson umefuata muundo wake walioutumia Crimea, ambayo ilitwaa mwaka wa 2014, baada ya kura ya maoni kutangazwa kuwa batili na Baraza Kuu la Umoja wa Mataifa. Ilijenga daraja kati ya Crimea na kusini mwa Urusi na kuhamisha silaha, ilianzisha ruble na kuondokana na hryvnia. Na vyombo vya habari vinavyounga mkono Urusi sasa vinatawala katika eneo hilo Lakini hali ya Kherson inafanana na ile ya miji miwili ya mashariki mwa Ukraine iliyotekwa na vikosi vinavyotumiwa na Urusi muda mfupi baada ya Crimea kutwaliwa. Viongozi ambao ni vibaraka wa mashariki waliunda kinachojulikana kama jamhuri za watu, huko Luhansk na Donetsk, ambapo pia wanatumia ruble na wamewapa idadi ya watu pasipoti za Kirusi. Urusi inalipa pensheni na mishahara ya serikali huko. Katika shule, watoto hufundishwa kwa mtaala wa Kirusi. Na Ukraine ililalamika kwa Moscow juu ya kile kinachoitwa ""Russification"" ya mashariki mwa Ukraine. Bado hakuna pendekezo la kuitawala Kherson, la kuunda jamhuri ya watu. Kura sawa kama hiyo huko Luhansk na Donetsk, Mei 2014, zimekataliwa kwa kiasi kikubwa kuwa zimeibiwa na si halali. Lakini kuna mazungumzo juu ya Urusi kupanga kura ya maoni zaidi katika kanda hizo mbili, juu ya kuziunganisha na Urusi. Ukraine imeweka wazi kura zote ni bandia zitakuwa batili na kuepukwa Unaweza pia kusoma"
politics	Ugaidi Somalia: Wafahamu magaidi wakuu watano wanaosakwa zaidi duniani	Tangu kuvunjika kwa serikali kuu ya Somalia, nchi hiyo imekuwa na idadi kubwa ya watu wakimbizi wa ndani. Miongoni mwao ni baadhi ya watu wanaoshukiwa kufanya mashambulizi katika balozi za Marekani. Hawa ni watu watano waliojificha nchini Somalia, baada ya kuwekwa katika orodha ya majasusi wa kimataifa. Fasul Abdalla alikuwa ni mmoja wa watu waliosakwa zaidi ambaye aliuawa katika mji mkuu wa Somalia  Mogadishu. Marekani imemshutumu kuhusika na mashambulio ya ugaidi ya mwaka 1998 dhidi ya balozi zake za Tanzania na Kenya. Pia alidhaniwa kuwa ndiye aliyekuwa nyuma ya msururu wa mashambulio yaliyofanyika katika Hoteli maarufu ya  Paradise Hotel  iliyopo Mombasa  Kenya na shambulizi la kombora dhidi ya ndege ya Israeli mwaka 2002. Fasul  alizaliwa katika visiwa vya Comoro katika miaka ya 1970. Anasemekana aliwahi kuishi katika nchi ya Saudi Arabia wakati alipokuwa mwanafunzi. Omar Hammami, al maarufu  Amriki,  aliwasili nchini Somalia mwaka 2006, na kuwa mmoja wa viongozi wa ngazi ya juu wa kundi la  al-Shabaab. Alikulia katika eneo la Daphne, Alabama, nchini Marekani. Kulingana na watu waliosoma naye. Alikuwa mwanafunzi mkakamavu, na wakati mmoja aliwahi kuchaguliwa kuwa kiongozi wa wanafunzi. Anaaminiwa kuuawa Somalia katika mwaka 2013, kufuatia mzozo katika kundi lake la al-shaabab Mtoro wa muda mrefu amekuwa nchini somalia kwa miaka saba Anaripotiwa kutoroka Somalia baada ya kutalikiana na mume wake msomali, kulingana na baadhi ya vyombo vya habari vya Kenya na Uingereza. Samantha Lewthwaite Alik uwa ni mmoja wa magaidi wanaosakwa sana duniani, na alifahamika kote duniani kama White Widow. Samantha, ambaye ni raia wa Uingereza, anasemekana alikuwa mmoja wa zaidi ya wanawake 200 waliopo katika ujasusi wa al-Shabaab , kulingana na vyombo vya habari vya kimataifa. Liban Haji Mohamed na raia wa Marekani mwenye asili ya Kisomali. Aliishi katika jimbo la kaskazini mwa Virginia nchini Marekani . hatahivyo mwaka   2006 alienda nchini Somalia kujiunga  na al-Shabaab. Anashutumiwa kwa kutoa usaidizi wa kijeshi kwa   al-shaabab, ambapo mahakama ya kijimbo ilitoa waranti ya kukamatwa kwake. Shirika la ujasusi la Marekani FBI limetangaza zawadi  ya dola 50,000 kwa atakayepelekea kumatwa kwake. Badri Abdicasiis Badri ni Msomali kutoka Kenya. Kesi yake ni tofauti na wajumbe wengine waliotajwa awali ambao walishitakiwa kwa ugaidi. Anashitakiwa kwa ulanguzi wa madawa ya kulevya na pembe za ndovu. Ubalozi wa Marekani mjini Nairobi ulituma picha yake na ilisambazwa sana kwenye mitandao ya kijamii, na zawadi ya dola milioni 1 inatarajiwa kutolewa kwa atakayepelekea kukamatwa kwake. Badri alikamatwa katika eneo la Liboi, katika kaunti ya Garissa County alipokuwa njiani kuelekea nchini somalia, katika kituo cha kupambana na ugaidi. Anaaminiwa kukamatwa alipokuwa akijiandaa kutoroka kuelekea nchini somalia. Abdi Hussein Ahmed, ambaye anaaminiwa kumtorosha Badri, pia anatafutwa. Kiasi cha dola milioni moja kimetangazwa kutolewa kama zawadi kwa yeyote atakayetoa taarifa kumuhusu. Inaaminiwa kuwa alionekana mara ya mwisho kwenye mpaka wa Kenya na Somalia.
politics	Uchaguzi Tanzania 2020: Kwanini wanamuziki nyota Tanzania wamuunga mkono Rais Magufuli?	"Katika mikutano ya chama tawala  Chama Cha Mapinduzi (CCM) , maneno ya nyimbo za hivi karibuni yamekuwa yakibadilishwa kumsifu  Rais  John Magufuli, ambaye anawania muhula wa tatu madarakani katika uchaguzi utakaofanyika Jumatano wiki hii. Nyota wa muziki wa Bongo Fleva Diamond Platnumz  ameuchanganya upya wimbo wake maarufu kwa jina  Baba Lao - kuwa  ""Magufuli Baba Lao"". Wimbo huo haumsifu  Rais Magufuli pekee, bali pia Makamu wa rais  Samia Suluhu, Waziri mkuu  Kassim Majaliwa  na viongozi wengine pia wa CCM. Upinzani pia una wanamuziki katika kampeni zake, japo sio wengi. Mbinu hii ya kutumia wanamuziki katika kampeni - kuwavutia wapigakura  vijana -haishangazi kutokana na kwamba theluthi mbili ya idadi ya Watanzania ni vijana wenye chini ya umri wa miaka 25. Kihistoria pia, si jambo lisilo la kawaida kwa wanamuziki kutunga nyimbo za kisiasa, anasema Dkt Viscencia Shule, mhadhiri  na mtaalamu wa sanaa katika Chuo kikuu cha  Dar es Salaam. ""Wasanii na wanamuziki wamekuwa wakihusika katika mapambano ya uhuru nchini Tanzania na ikaendelea hivyo baada ya uhuru. Wamekuwa wakitumiwa na wanasiasa ."" Lakini Dkt  Shule haamini kuwa nyimbo zote za kusifu ni halisi. Hii hasa ni kwasababu ya sheria kali zilizoanzishwa katika kipindi cha miaka mitano iliyopita ili kuwadhibiti wanamuziki na rais anayedai uaminifu. Mwezi Julai, Rais Magufuli aliwaita  mahasimu wawili wa muda mrefu  - Diamond Platnumz na Alikiba -kushiriki mkutano wa kampeni katika mji   Dodoma, ambako aliwafanya wanamuziki hao kuzika tofauti zao. Mwanamuziki mwingine nyota, Harmonize,pia alikuja -ingawa pia alikuwa amekosana na   Diamond Platnumz baada ya kujiondoa katika nembo ya Wasafi . ""Nanijihisi vizuri ninapomuona  Alikiba akiwa ameketi kando ya  Diamond. Unapomuona  Harmonize, ambaye alimuacha  Diamond, akimsifu hadharani, huo ndio umoja ninaotaka ,"" rais alinukuliwa akisema Lakini Diamond Platnumz hajawa na uhusiano mzuri wakati wote na mamlaka- na katika kipindi cha miaka michache iliyopita alilazimika kuwaomba msamaha mara kadhaa. Mwaka 2018 alikabiliwa na mtihani mkbwa wakati alipokiuka sheria kali ikiwemo  "" ukiukaji wa maadili ya muziki ''-kulingana na waziri mmoja. Sheria hizo zimekuwepo kwa miaka, lakini sasa zinatekelezwa kikamilifu na baraza la Sanaa Tanzania   Basata, ambalo mara kwa mara limekuwa likipiga marufuku nyimbo zinazoangaliwa kuwa zinakiuka maadili na za matusi. Mwezi  Aprili 2018 Diamond Platnumz alihojiwa na polisi baada ya kuweka kwenye mtandao wa Instagram video yake akimbusu mwanamke. Miezi minane baadaye alipigwa marufuku kufanya shoo nchini Tanzania baada ya kucheza wimbo ambao Basata ilisema unamaudhui ya kingono. Lakini hatimaye alijishusha chini na kuiomba mshamaha Basata kupitia mitandao ya kijamii Disemba mwaka 2018. Kupitia  Basata wanamuziki wamekuwa wakichunguzwa na kuidhibitiwa na wamelazimika kujifunza kwa miaka mitano kwamba lazima   wawe makini na kazi yao. Hata mwezi Septemba kituo cha  radio ya  Diamond Platnumz kilizimwakwa wiki kwa kutangaza kipindi kilichokuwa na baadhi ya maudhui ya ukiukaji wa maadili. ""Baadhi ya hali zinaweza kuwasukuma kuimba sifa ili kunusuru maslahi yao ,""anasema Dkt Shule . Baadhi ya wanamuziki, mara kwa mara wenye uhuru na familia kubwa,huishi katika hali ya umasikini. ""Baadhi wanafurahia kufanya hivyo, ili kuonekana tu … Lakini kuna jambo kuu zaidi   - uoga ,"" aliongeza. Baadhi wanaweza kuamini kuwa wanaweza kupata upendeleo fulani kutoka kwa Rais Magufuli, zikiwemo nyadhifa fulani za kitaifa. Meneja wa Diamond Platnumz Babu Tale, ambaye alianzisha naye nembo ya muziki ya WCB , alishiriki kinyang'anyiro cha kuwania ubunge kupitia  CCM na hana wapinzani katika  jimbo lake. Kuna wasanii wengine ambao wanawania nyadhifa za kisiasa katika uchaguzi, wengi wao wakigombea kupitia tiketi ya  chama tawala cha   CCM , ikiwa ni pamoja na mwanamuziki wa rap  Mwana FA. Wasanii wanalazimika kuimba kwa sababu mbalimbali  ,"" anasema Dkt  Shule. ""Wengi wao bila shaka hawataki kufanya hivyo . Lakini kama wasipokiimba chama tawala , wanaonekana wanauunga mkono upinzani. ""Nakama wanapinga watapata athari zake…upinzani umeumia sana ,""anasema msomi huyo. Mfano ni mwanamuziki wa mzuki wa rap  Roma Mkatoliki, maarufu kwa nyimbo zake za kuipinga serikali, anayesema alitekwa nyarana watu wane wasiojulikana mwezi Aprili 2017, akateswa na baadaye kutupwa karibu na bahari mjini Dar es Salaam siku tatu baadae. Mahasimu katika uchaguzi wa Tanzania: Mwaka jana alihojiwa kwa wimbo wake ulioikosoa serikali, ambao vituo vya redio viliamua kutoucheza . Mwanamuziki wa rap Nay wa Mitego pia alikamatwa mwak 2017 kwa wimbo ambao alijumuisha mstari uliosema'' kwani bado kuna uhuru wa kujieleza nchini?"" Alionekana kuwa alikataa kutishwa, na yuko katika kampeni za  chama cha upinzani za chama cha Chadema. Lakini hakuna wimbo wake uliopigwa marufuku kwa miaka mitatu-na anaonekana kuficha ukosoaji wowote kwa namna ambayo inaweza kuwa vigumu kumuwajibisha  kwa kile hasa alichokimaanisha. Katika wimbo wake wa hivi  karibuni,  ''Mungu Yuko Wapi?''   alihoji uwepo wa Mungu na imani yake, akimuuliza Mungu ni kwanini anaruhusu madikteta kuwepo na kujifanya kama miungu."
politics	Matokeo ya uchaguzi Marekani 2020: Jinsi Trump anavyotumia mamlaka yake kutoutambua ushindi wa Biden	"Kabla ya uchaguzi wa Marekani ,kuna maswali mawili yalikuepo kuhusu namna ambavyo rais Donald Trump atakubali kushindwa uchaguzi. Swali la kwanza lilikuwa ni Je, Trump atakubali ushindi wa mpinzani wake wa Democratic Joe Biden. Tayari tunajua jibu: Trump amekataa  kukubali kuwa Biden ameshinda na kudai kuwa waliiba kura, bila kuonesha ushaidi wowote. Swali la pili, lilikuwa ni kama rais atatumia mamlaka yake kuzuia  kutambua ushindi wa Biden. Na jibu linaanza kuonekana wiki hii, hatua kadhaa za utawala wa Trump kuhoji kuhusu matokeo ya uchaguzi  na kuweka ugumu katika kupokezana mamlaka. Katika mapambano haya ya matokeo ya uchaguzi , Trump amefanikiwa kuugwa mkono na viongozi wa chama chake cha Republican , ambapo maseneta wachache ndio walimpongeza Biden. Baadhi ya wataalamu wa matukio ya namna hii, wanasema kuna hatari ya makabidhiano ya utawala yasiwe ya kawaida Marekani. ""Mambo yataendaje? Hakuna anayefahamu . Ingawa itategemea na wanachama wenzake wa Republicans kumsukuma Trump aondoke madarakani. Lakini anaweza kuanzisha mgogoro katika katiba, anasema muandishi wa  BBC Joshua Sandman, Profesa wa siasa ya sayansi kutoka chuo kikuu cha  New Haven ambaye ni mtaalamu wa uchaguzi wa Marekani. ""Ni aibu "" Siku ya Jumanne, Biden alisema kuwa ni  jambo la aibu kwa  Trump kukataa matokeo ya uchaguzi , lakini kikosi chake kinaendelea na utaratibu wa kupokea mabadiliko ya utawala. Makadirio ya ushindi wa Biden yanaonesha wazi kuwa chama cha Democrat kimepata ushindi wa kishindo kwa kura za wajumbe 270 katika uchaguzi ambapo Desemba 14, watamchagua rais wa Marekani ajaye. Licha ya kwamba vyombo mbalimbali vya habari vimeripoti kuhusu suala hili na viongozi wengine  duniani wamempongeza Biden katika ushindi wake, Trump aliamua kupinga matokeo hayo kisheria. Jumatatu, Mwanasheria mkuu wa Marekani  William Barr alikubali kitengo cha haki kuchuguza madai hayo kama ya ukweli na yanaweza kuathiri matokeo ya uchaguzi wa jimbo lolote. Hatua hiyo haikuwavutia kundi la Trump pekee kuendelea kuonesha matokeo ya uongo, lakini ni kawaida kwa majimbo kufanyiwa uangalizi huru bila kuingiliwa na serikali iliyopo madarakani. Na uamuzi wa Barr unaweza kusababisha kujiuzulu kwa afisa wa ngazi ya  juu ambaye alisimamia uchunguzi huo, Richard Pilger. Waziri wa mambo ya nje,Mike Pompeo pia alizua taharuki Jumanne baada ya kudai kuwa anategemea awamu ya pili ya uongozi wa Trump utaenda vizuri,"" bila kufafanua kama alikuwa anawatania waandishi wa habari au la. Kwa upande mwingine timu ya Biden katika  harakati za kumpitisha kwenye mamlaka iliripoti kuwa serikali ya shirikisho  inawakwamisha  na afisa aliyeteuliwa na Trump, Emily Murphy. Murphy , kiongozi katika utawala ambao unaidhinisha kuanza kwa taratibu za kukabidhiana  na amekuwa anakwepa kufanya taratibu zozote kwa kuwa Trump anapambania matokeo ya uchaguzi katika upande wa sheria bado. Wanachama wa kundi la  Biden wamesema kuwa amekuwa anawazuia hata kupokea simu kutoka kwa viongozi wa kigeni na kudai kuwa sheria itafuata mkondo wake. Lakini mwisho wa yote haya itajulikana Januari 20, siku ya kuapishwa kwa rais  mpya."
politics	Je, Rais Samia atafanikiwa kuleta mabadiliko Tanzania bila Katiba mpya?	"Rais wa wa Tanzania Samia Suluhu Hassan tangu alipokula kiapo Machi 19 mwaka huu, ilimchukua muda wa saa 41 tangu atoke kuwaongoza wananchi wake kumzika mtangulizi wake rais John Magufuli. Machi 28 mwaka huu alitoa hotuba ambayo ilibeba ujumbe wa uteuzi,utenguzi,maagizo,kukemea na kuonesha mwelekeo wa serikali yake. Duru za kisiasa zinabainisha kuwa mabadiliko yanayofanywa na Rais huyo yamechochea baadhi ya wananchi kupigia upatu Katiba mpya kama nyenzo ya kuondoa sheria kandamizi,ufisadi,matumizi mabaya ya madaraka,upotevu na ubadhirifu wa fedha,kukosa uwazi katika ripoti,marekebisho ya sheria ya vyama vya siasa na Asasi za Kiraia,uhuru wa vyombo vya habari,uhuru wa wanataaluma,Tume Huru ya Uchaguzi pamoja na kuondoa ukimya na utatanishi ulipo kwenye Katiba ya sasa ni miongoni mwa masuala yanayojadiliwa nchini humo. Mathalani akizungumza wakati wa kupokea ripoti za Mdhibiti na Mkaguzi wa Hesabu za Mashirika ya umma (CAG) Machi 28 mwaka 2021, Rais Samia alizielekeza Ofisi ya CAG  na Taasisi ya Kupambana na Kuzuia Rushwa (Takukuru) kuchunguza mifumo ya malipo ya fedha. ""Nizungumzie kuhusu mifumo ya malipo. Nimeomba Takukuru na CAG hebu kaeni angalieni maana ndani ya serikali kuna mifumo zaidi ya sita inayotumika kukusanya mapato sehemu mbalimbali. Naomba mkaangalie 'harmonization' ya hii mifumo. Tuangalie ndani ya serikali ni mifumo gani itatumika na ukusanyaji wake ukoje. Kwa sababu mifumo ikiwa mingi inatoa mwanya wa kupoteza mapato. Huyu kutumia mfumo huu na yule kutumia mfumo huu"". Matamshi yanayofanana na hayo yamewahi kutolewa na marais waliopita wakati wa kupokea ripoti kama hizo, lakini pamekuwa na ugumu kukomesha-ikiwa na maana kuchunguza pekee na kutoa mapendekezo mfumo wa malipo mpya au wa aina moja hakuwezi na mengine yanayofanana nayo hayawezi kulisaidia taifa hilo kama halitakuwa tayari kuanzisha mchakato wa Katiba mpya wenye madhamuni ya kubadili mifumo ya utawala na sheria zitakazoimarisha taasisi na maisha ya wananchi wake. Machi 30 mwaka 2021 Bunge la Jamhuri ya Muungano lilishuhudia dalili za kurudi mchakatoni kutokana na hoja za wabunge wawili waliokinzana wakati wa vikao. Mbunge wa Viti Maalumu kutoka chama cha upinzani Chadema, Sophia Mwakagenda alisema Rais Samia Suluhu anapaswa kutibu majeraha yaliyotokana na uchaguzi uliopita kwa kuwaachilia huru wafungwa wote wa kisiasa na kuendelea na mchakato wa Rasimu ya Katiba mpya ya Jaji Warioba. Hoja ya Mbunge Mwakagenda ilipingwa na Mbunge wa Viti Maalumu wa chama tawala CCM, Munde Tambwe ambaye alieleza bungeni hapo kuwa hayati rais John Magufuli na rais wa sasa Samia Suluhu kwenye mikutano ya kampeni za uchaguzi mkuu mwaka 2020 walinadi maendeleo na kusisitiza kuwa viongozi hao hawakutoa ahadi ya Katiba mpya. Aidha, kwa nafasi aliyonayo sasa yenye mamlaka makubwa kwa nchi hiyo na alikotoka kisiasa ni dhahiri Rais Samia ni kiongozi 'anayenukia' mchakato wa Katiba mpya. Yeye alikuwa Makamu Mwenyekiti wa Bunge la Katiba akiwa chini ya Uenyekiti wa hayati Samwel Sitta, Mbunge wa zamani wa Urambo mkoani Tabora na Spika wa zamani wa Taifa hilo (2005-2010). Mchakato huo ulikoma mwaka 2014 kwa mgawanyiko wa wapinzani wakiunga mkono Rasimu ya Katiba ya Jaji Warioba huku chama tawala CCM kiliunga mkono Katiba Pendekezwa ya Kamati ya Andrew Chenge. Muundo wa Bunge la Katiba kipindi hicho ulitaka viongozi wa juu watoke katika pande mbili za muungano na kwa vile Mwenyekiti alikuwa ni hayati Samuel Sitta kutoka Tanzania Bara, hivyo nafasi ya Makamu Mwenyekiti iliangukia kwa Mzanzibari Samia Suluhu Hassan. Usuli unaonesha kuwa Rais Samia akiwa mgombea mwenza wa tiketi ya chama cha CCM alishiriki kikamilifu kunadi na kuahidi kuendelezwa mchakato wa Katiba mpya kupitia mikutano ya kampeni ya uchaguzi mkuu akitumia ilani ya chama hicho kwa kipindi cha miaka mitano iliyopita (2015-2020). Vilevile katika hotuba ya hayati John Magufuli wakati akifungua Bunge la 11 alisisitiza kuendelezwa kwa mchakato wa katiba mpya katika kipindi chake cha kwanza cha miaka mitano (2015-2020). Hata hivyo hadi kukumilika kwa ngwe ya kwanza ya uongozi wao suala hilo hawakuendeleza mchakato wa Katiba mpya. Aidha, wakati wa kunadi sera za CCM kwenye uchaguzi mkuu uliopita ilishuhudiwa chama hicho kiupiga teke mchakato huo baada ya kuondolewa kuwa miongoni mwa vipaumbele ndani ya Ilani ya uchaguzi kwa kipindi cha mwaka 2020-2025. Kwenye mikutano ya kampeni ya urais,ubunge na udiwani si John Magufuli wala Samia Suluhu hawakujihusisha na ahadi za kuendelezwa mchakato wa Katiba mpya. Si wagombea wa ubunge wala udiwani au timu ya kampeni za uchaguzi mkuu a CCM ambazo zilitamka lolote kuhusu kuendelezwa mchakato wa katiba mpya. Mchakato ni kama ulipigwa teke. Katiba ndio muongozo na uhai wa taifa lolote duniani. Inapotokea Katiba haisemi au kuzungumzia jambo kinagauba au kuonesha upungufu wa aina yoyote ni ishara kuwa ni utatanishi hivyo kuhitajika marekebisho ikizingatiwa Tanzania huongozwa na binadamu ambao wanaweza kupatwa na matatizo yoyote. Duru za kisheria zinabainisha kuwa maeneo yafuatayo yanaleta utatanishi kwa kuzingatia mchakato wa kukabidhiwa madaraka wa Rais Samia: Umoja wa Katiba ya Wananchi wa vyama vya upinzani (UKAWA) uliibuka kutokana na minyukano ya kimaslahi ya siasa huku ukinasibu kutetea maoniya wananchi, na ndio waliosikilizwa zaidi kuliko serikali na chama na tawala. Uchaguzi mkuu wa mwaka 2020 vyama vya siasa vya ACT Wazalendo, Chadema, NCCR Mageuzi kupitia ilani zao na mikutano ya kampeni vyote vilinadi kurejesha mchakato wa katiba mpya kupitia Bunge la Katiba. NCCR Mageuzi walieleza kuwa iwapo wangeshinda wangehakikisha wanaitisha muafaka wa kitaifa ili kutengeneza matakwa na kupatikana kwa katiba mpya ya Tanzania. Wakati serikali ya awamu ya nne chini ya rais Jakaya Kikwete ambaye pia alikuwa Mwenyekiti wa CCM ilipoanzisha mchakato wa Katiba mpya suala hilo halikuwa miongoni mwa sera za chama hicho katika uchaguzi mkuu wa mwaka 2010-2015. Hata hivyo shinikizo la wananchi, wanazuoni, wanaharakati,wadau wa maendeleo lilichangia pakubwa kushuhudia uongozi wa Kikwete kuanzisha mchakato huo. Vyovyote itakavyokuwa upepo wa mchakato wa katiba mpya utabaki kuwa ajenda ya vyama vya upinzani kama sehemu ya kunyukana kisiasa na chama na serikali iliyopo madarakani. Kukinzana kwa wabunge wawili tajwa ni ishara ya awali kuelekea kwenye mnyukano halisi. Haifahamiki namna CCM na serikali ya Rais Samia itachukua hatua gani au itatafsiri vipi upepo huo ikiwa utavuma kwa kasi na kupokelewa vizuri kwa mara nyingine wananchi wa Tanzania. Wanasiasa wa vyama vyote, tawala na upinzani wanaonekana kumsoma kwanza rais mpya Samia Suluhu kabla ya kutumbukiza miguu yao kwenye utawala wake huku mchakato wa Katiba ni miongoni mwa mambo yatakayoibuliwa. Upepo wa sasa unaonekana kumwendea vizuri Rais Samia kwa sababu wanasiasa wa vyama vyote wamefurahishwa na mwenendo wake wa awali kupitia hotuba kadhaa alizozitoa zikidaiwa kujaa mamlaka,diplomasia na kuunganisha Taifa hilo pamoja na mwanzo wa muundo wa serikali yake. Hata hivyo Wanasiasa kwa asili wakimaliza kusoma mtindo wa mtawala wao kwa kawaida huanza mizungu na kupenyeza ajenda zao. Huko ndiko uliko uwezekano wa kuzaliwa UKAWA ya pili katika madai ya katiba mpya."
politics	Iran: Vikwazo vipya vya Marekani vyaelekezwa kwa Ayatollah Ali Khamenei	Rais wa Marekani Donald Trump amesema kuwa anaiwekea vikwazo vikali Iran ikiwemo  afisi ya kioingozi mkuu wa dini Ali Khamenei. Bwana Trump amesema kuwa vikwazo hivyo vya ziada ni kujibu hatua ya Iran kuiangusha ndege isio na rubani ya Marekani  na mambo 'mengine mengi'. Ayatollah  Khamenei , ambaye ndio kiongozi mkuu nchini Iran alilengwa kwa kuwa ndiye anayehusika na hali ya uhasama katika utawala wa taifa hilo. Waziri wa maswala ya kigeni nchini humo Mohamed Javd Zarif alisema kuwa Marekani haipendelei diplomasia. Katika ujumbe wa Twitter kufuatia tangazo la rais Trump, bwana Zarif pia aliushutumu utawala wa Trump kwa kuwa na kiu ya vita Hali ya wasiwasi kati ya mataifa hayo mawili imekuwa ikipanda katika wiki za hivi karibuni. Hatahivyo waziri wa fedha nchini Marekani  Steve Mnuchin alisema kuwa maagizo ya rais Trump  ambayo yatazuia mabilioni ya madola ya mali ya Iran yalikuwa yanaandaliwa hata kabla ya Iran kuiangusha ndege ya Marekani isiokuwa na rubani katika Ghuba wiki iliopita. Je ni nani anayeathiriwa? Wizara ya fedha nchini Marekani imesema kuwa makomanda wanane wa Iran ambao husimamia kitengo kinachoshauri vitendo vya jeshi kuu la {Islamic Revolution Guard Corps} IRGC walikuwa wanalengwa katika vikwazo hivyo vipya. Iliongezea kuwa agizo la rais Trump pia litaunyima uongozi wa Iran kupata raslimali za kifedha mbali na kuwalenga watu walioajiriwa na kiongozi huyo wa dini katika afisi kadhaa ama nyadhfa tofauti mbali na taasisi za kigeni za kifedha ambazo huwasaidia kufanya biashara. Marekani imedai kwamba Ayatollah Khamenei ana utajiri mkubwa ambao unafadhili  jeshi la IRGC. Mwaka 2018 waziri wa maswala ya kigeni nchini Marekani Mike Pompeo alisema kwamba kiongozi huyo ana utajiri wenye thamani ya $95b ambao hutumika kulifadhili jeshi hilo. Vikwazo pia vitamlenga waziri wa maswala ya kigeni bwana Javad Zarif baadaye wiki hiki , kulingana na bwana Mnuchin. Mnamo mwezi Mei 2018, Ikulu ya Whitehouse ilirejesha vikwazo vyote ambavyo vilikuwa vimeondolewa dhidi ya Iran  chini ya mkataba wa kinyuklia wa Iran ambao uliafikiwa na viongozi wa mataifa yenye uwezo mkubwa duniani ili kuizuia Iran kutengeza silaha zake za Kinyuklia. Uhusiano kati ya mataifa hayo mawili uliharibika mnamo mwezi Mei -mwaka mmoja baada ya bwana Trump kujiondoa katika mkataba huo wa Kinyuklia , Marekani ilianzisha shinikizo dhidi ya Iran kwa kuziondolea ruzuku nchi ambazo zinanunua mafuta kutoka Iran. Hatua hiyo ilifuatiwa na mashambulizi dhidi ya meli za mafuta katika Ghuba , ambayo Ikulu ya Whitehouse inasema kuwa Iran ndio ya kulaumiwa. Tehran hatahivyo imekana madai hayo. Baadaye Maafisa wa Iran walisema kuwa taifa hilo litakiuka dhidi ya kiwango cha uzalishaji wa madini ya uranium yanayotumika kutengenezea silaha za kinyuklia. Siku chache baadaye , ndege ya Marekani isiokuwa na rubani ilishambuliwa na majeshi ya Iran na kuangushwa katika kile ambacho Marekani inasema ni maji ya kimataifa , lakini Iran inasema kuwa ndege hiyo ilikuwa katika himaya yake. Vikwazo hususan vile vilivyowekwa dhidi ya nishati , meli na sekta za kifedha -vilisababisha uwekezaji wa kigeni kupotea na kuathiri uuuzaji wa mafuta. Vinazuia kampuni za Marekani kufanya biashara na Iran, mbali na kampuni za kigeni au mataifa yanayofanya biashara na  Iran. Hatua hiyo imesababisha uhaba wa bidhaa za kutoka nje ambazo hutengezwa na mali asli  kutoka ugenini  hususan nguo za watoto. Kunaguka kwa thamani ya sarafu ya taifa hilo pia kunaathiri gharama ya chakula kutoka nchini humo kama vile nyama na mayai ambazo zimepanda bei. Iran imejibu shinikizo hizo za Marekani kwa kusema kuwa inapanga kukiuka baadhi ya makubaliano ya mkataba wa kinyuklia. Pia Iran imelaumu mataifa ya Ulaya kwa kushinda kuheshimu ahadi zake za kulinda uchumi wa taifa hilo dhidi ya vikwazo vya Marekani. Jeshi la Iran la IRGC lilisema kuwa kuangushwa kwa ndege hiyo isiokuwa na rubani ilikuwa ujumbe wazi kwa Marekani kwamba mipaka ya Iran ni hatari. Lakini jeshi la Marekani linasisitiza kuwa ndege hiyo isiokuwa na rubani ilikuwa katika anga ya kimataifa katika mkondo wa bahari ya Hormuz wakati huo. Amir Ali Hajizadeh , afisa mkuu katika jeshi la IRGC alisema kuwa ndege nyengine ya kijeshi iliokuwa ikibeba abiria 35 ilikuwa ikiruka karibu na ndege hiyo. ''Pia tungeiangusha hiyo pia, lakini hatukufanya hivyo'', alisema.
politics	Stacey Abrams: Mfahamu mwanamke mweusi aliyechangia ushindi wa Biden	"Kamala Harris ataweka historia atakapokuwa makamu rais wa kwanza hapo Januari - lakini mwanamke mwingine mweusi alikuwa na jukumu muhimu katika kuhakikisha Biden na Harris wanajinyakulia nafasi ya kuingia Ikulu.  Wakati anasherehekea kupata ushindi pamoja na Joe Biden, Harris mwanamke wa kwanza mweusi mwenye asili ya Asia kuwa makamu wa rais mteuliwa alihakikisha ametambua kundi fulani kwa kuchangia sehemu kubwa ya kufanikiwa katika kampeni yake.  Seneta Harris alitambua kundi la wanawake walio wachache - hasa wanawake weusi - ambao mara nyingi hukosa kutambuliwa lakini pia wamedhihirisha kuwa ni muhimili wa demokrasia yetu.  Wakiwa nyumbani nje tu ya eneo la Atlanta, Georgia wanafamilia hao walikuwa wana bubujikwa na machozi wakitazama hotuba ya Bi. Harris.  ""Georgia sasa ni bluu, chama ambacho ni chachu ya mabadiliko ya maisha katika jimbo na wakazi wake, hasa raia weusi wanaoishi hapa,"" amesema Kristin Hunt, 27.  ""Yote haya ni kwasababu ya Stacey Abrams na wanawake wengine wengi weusi walio hapa na hata katika mashirika ya vijijini kusajili watu kupiga kura na kudhihirisha kwanini kura zetu ni muhimu.""  Safari ya Joe Biden ya kuelekea Ikulu imeungwa mkono kwa kiasi kikubwa na rais weusi wenye asili ya Marekani. Wapigaji kura weusi ndio waliokuwa na mchango mkubwa katika ushindi wa Biden Kusini mwa Carolina na kupelekea kuchaguliwa kama mgombea wa chama.  Pia alishinda Pennsylvania - wakati wa uchaguzi - mchango mkubwa ukitokea kwa wapiga kura weusi katika miji kama vile Philadelphia na Pittsburgh.  Karibu wapiga kura 9 kati ya 10 weusi walipiga kura ya kuchagua chama cha Democrat, kulingana na kura za maoni ingawa Donald Trump aliongeza idadi ya kura alizopata ikilinganishwa na mwaka 2016.  Lakini unapouliza ni nani hasa katika miji hiyo aliyemsaidia Biden kushinda uchaguzi, wengi watasema ni wanawake weusi katika jamii zao.  Wanawake kama vile Kruzshander Scott, mwandalizi huko Jacksonville, Florida, aliyeniambia kwamba amepokea vitisho na kupewa ulinzi zaidi wiki za mwisho za uchaguzi wakati anaendeleza harakati zake za kuhakikisha wapiga kura weusi wanajitokeza kwa wingi kuliko uchaguzi mwingine wowote ule katika historia. Na Georgia, sifa zimemiminika kwa Stacey Abrams anayefahamika na wengi wa Democrats. Linda Grant, aliyekuwa akihudumu kama mfuatiliaji wa kura ya maoni kwa chama chake, alisema Bi. Abrams mara nyingi hjina lake limechukuliwa kama linalomaanisha ""mambo yafanyike.""  Lakini sio muda mrefu sana uliopita, Wanademocrats wa Georgia walikuwa na matumaini ya kumuita Bi. Abrams kwa nafasi nyingine: Gavana.  Mwaka 2018 aliweka historia ya kuwa mwanamke wa kwanza mweusi kugombea nafasi ya ugavana nchini Marekani. Mpinzani wake wa chama cha Republican alikuwa ni waziri wa muda mrefu wa jimbo hilo, Brian Kemp.  Katika kipindi cha miaka sita uongozini, Bwana Kemp aliahirisha usajili wa wapiga kura kwa zaidi ya wakazi milioni 1 huko Georgia kimakosa.  Lakini kile ambacho ofisi yake ilikiona kama kuendeleza rekodi ya wapiga kura, wengine kama Bi. Abrams alilalamikia kunyimwa haki ya kupiga kura. Bwana Kemp alishinda ugavana kwa zaidi ya kura 50,000 tu. Katika hotuba yake baada ya mpinzani wake kuibuka na ushindi, Bi. Abrams alitangaza kuanzisha oparesheni mpya ya kutafuta kura alizoamini kuwa zilisababisha kushindwa kwake.  Miaka miwili baadae, kabla ya uchaguzi wa 2020, Bi. Abrams na shirika lake lilikuwa limesajili zaidi ya wapiga kura 800,000 katika eneo la Georgia pekee.  Ingawa kura za jimbo hilo zinahesabiwa tena, Bi. Abrams na waliojitolea wamesifiwa kwa kusaidia pakubwa chama cha Democtrats kupata ushindi mdogo kwenye uchaguzi wa urais kwa mara ya kwanza katika kipindi cha zaidi ya miongo miwili.  Januari, huenda wapiga haohao aliowasajili wakawa tena na jukumu muhimu wakati wagombea wote wa kiti cha seneti eneo la Georgia watakapokabiliana tena katika marudio ya uchaguzi nafasi ambayo huenda ikawa na jukumu kubwa katika kuamua ni kina nani watakaodhibiti bunge la Seneti la Marekani.  Ikiwa Wanademocrats watakuwa na mchango mkubwa katika ushindi wa rais mteule Joe Biden, huenda Biden akawa na deni kubwa kwa Bi. Abrams na waliojitolea."
religion	Halima Aden: Mwanamitindo wa Marekani awacha kazi yake kutokana na sababu za kidini	"Mwanamitindo wa Marekani Halima Aden anasema anaacha kazi ya kuwa mwanamitindo kwasababu inaenda kinyume na maadili ya dini yake. Mwanamitindo huyo, 23, amewahi kuangaziwa katika majarida ya urembo ya kimataifa kama British Vogue, Vogue Arabia and Allure. Akiandika kwenye mtandao wake wa Instagram, alisema virusi vya janga la corona vimempa fursa ya kufikiria tena kuhusu maadili yake kama mwanamke wa Kiislamu. ""Kuwa 'Muislamu' ni safari ndefu yenye panda shuka zake,"" alisema. Akizungumzia kukubali kazi za uanamtindo ambayo ilienda kinyume na maadili ya dini yake, alisema: ""Naweza tu kujilaumu kwa kujifikiria zaidi kuliko kile hasa kilichokuwa hatarini."" Aliongeza kuwa tatizo lilianza kwa kuwa na ""ukosefu wa wanawake wa Kiislamu wanamitindo"" ndani ya tasnia hiyo ambao wanaweza kuelewa umuhimu wa kuvaa hijab. Halima Aden aliungwa mkono katika mtandao wa kijamii kutoka kwa kina dada wanamitindo Bella na Digi na pia kutoka kwa Rihanna. Halima alizaliwa katika kambi ya wakambizi nchini Kenya na wazazi Wasomali kabla ya kuhamia Marekani akiwa na umri wa miaka 6. Alitambuliwa na shirika la mitindo la kimataifa la IMG Models akiwa na umri wa miaka 18 baada ya kushiriki shindano la urembo Marekani la kumtafuta Miss Minnesota ambako alifika nusu fainali. Alikuwa mwanamke wa kwanza mweusi kuvaa hijab katika shindano la urembo na ndani ya kipindi kifupi akawa maarufu kwa mavazi yake ya kipekee katika vipindi maarufu vya fasheni duniani vya kila wiki. Ameendelea hadi kuwa nyota katika kampeni za maonesho ya urembo kwa kampuni ya Fenty ya Rihanna, na Yeezy ya Kanye. Katika simulizi yake Instagram, alimsifu Rihanna kwa kumruhusu kuvaa hijab wakati akiwa kazini. Anasema mara nyingi alihatarisha dini yake kama sehemu ya kazi yake - ikiwemo kukosa kusali kwa muda stahiki kulingana na dini ya Kiislamu au kukubali kufanya maonesho ya urembo bila kuvaa hijabu na hata kutumia kitu kingine kufunika kichwa chake. Aliongeza kuwa alianza ""kulia"" akiwa kwenye chumba chake cha baada ya kumaliza kufanya video ya kampeni ya kutozungumza kuhusu kile unachohisi ni sawa. ""Ukweli ni kwamba sikuwa sawa kabisa,"" ameandika kwenye mtandao wa Instagram. ""Huyu sio mimi kabisa,"" aliongeza. Februari mwaka huu, aliiambaia BBC kuwa: ""Maadili sio kwa utamaduni mmoja, sio kwa kundi moja la wanawake. Badala yake ni utamaduni ambao umekuwepo tangu jadi. ""Umekuwepo tangu mwanzo. Na utakuwepo kwa miaka 100 ijayo. Ni chaguo, chaguo lingine la kuamua kama unataka kuwa miongoni mwao."""
religion	Virusi vya corona: Tamasha la pasaka lanoga mtandaoni	Nyota maarufu wa nyimbo za Classic Andrea Bocelli amefanya tamasha wakati huu wa pasaka huko Milan na kuimba peke yake katika kanisa maarufu la mji huo. Tamasha hio kwa jina Music for Hope, ilipeperushwa moja kwa moja kwenye mtandao wa Youtube na kupata milioni ya jumbe za shukran kutoka kwa watazamaji ambao wanaendelea kutekeleza marufuku ya kutotoka nje wakati huu wa pasaka.
religion	Virusi vya corona: Imani za kidini zinasaidia au zinadidimiza mapambano dhidi ya corona?	"Katikati ya mwezi Machi mwaka huu nchi ya Malaysia ilifunga shule, ofisi na sehemu za ibada katika juhudi za kupambana na kuenea kwa virusi vya corona, baada ya kubaini mikusanyiko katika misikiti ilichangia pakubwa mlipuko wa ugonjwa huo. Mikusanyiko ya kidini imechangia pia kuenea kwa corona katika nchi ya Pakistan, India, Iran, Brunei na mataifa mengine kadhaa. Fauka ya hilo, baadhi ya viongozi wa kidini wameonesha kukinzana na ukweli wa mambo kuhusu corona. Askofu Gerald Glenn, katika jimbo la Virginia nchini Marekani alifariki kwa virusi vya corona baada ya kupuuza tahadhari za wataalamu wa afya na kuapa kutofunga kanisa lake. Afrika pia haijasalimika na misigano ya viongozi wa kidini na uhalisia wa mambo. Hadi mwishoni mwa mwezi Machi, zaidi ya Wachungaji 20 wa makanisa walikamatwa nchini Uganda kwa kupotosha kuhusu corona. Akiwemo Mchungaji maarufu Augustine Yiga wa kanisa la Revival, Kampala. Miongoni mwa Wachungaji hao wapo waliowaambia waumini wao kwamba wanayo dawa ya corona, baadhi walisema hakuna corona Afrika ama Waafrika hawaathiriki na ugonjwa huo. Nchini Kenya, maafisa wa usalama wameendesha operesheni kadhaa zilizofanikisha kuwakamata waumini wabishi waliokuwa wakiendesha ibada za mikusanyikoa katika makanisa hata baada serikali ya Rais Uhuru Kenyatta kupiga marufu mikusanyiko. Tanzania bado mikusanyiko ya kiimani kwa Waislamu na Wakristo inaendelea kufanyika hadi sasa katika baadhi ya misikiti na makanisa, wakati ambapo visa vya maambukizi ya ndani vinazidi kuongezeka. Ni misikiti michache na madhehebu machache ya Kikristo yaliyokubali kuzifunga nyumba za ibada, lakini mingi ya milango ya nyumba hizo bado iko wazi mchana na usiku. Swali muhimu linalozuka katika mazingira haya ni hili; misimamo hii ya kiimani inayohusishwa na dini, ikiwemo kukusanyika au viongozi wa dini kutoa kauli za utata na kupotosha, yanasaidia katika juhudi za kupambana na corona au yanahatarisha kukuwa kwa janga hili? Padri wa Kanisa Katoliki na Mhadhiri wa Chuo Kikuu cha Mtakatifu Agostino Tanzania, Leon Maziku anasema, ""huwezi kuwa na dini zinazovunja sheria, dini zina haki ya kuabudu na zina wajibu wa kutii sheria za nchi"". Maelfu ya watu wameambukizwa duniani kote na mamia wamefariki. Katika mataifa mengi ya Afrika, ugonjwa wa corona uko katika hatua za awali. Viongozi wa kidini na waumini hawapaswi kuzifanya imani zao kuwa kizingiti katika mapambano haya. Hili ni janga linaloweza kumpata yeyote akiwa na umri wowote, bila kujali aina ya Mungu anayemuabudu au nyumba ya ibada anayoingia. Imefika wakati wa kukubaliana na ushauri wa wataalamu wa afya kuhusu hatari ya mikusanyiko isiyo salama. Mengi ya maambukizi ya sasa hayasababishwi tena na wageni kutoka nje, ni raia wa ndani wao kwa wao wanaambukizana. Kila mmoja anapaswa kuwa na matumizi tu sahihi ya akili, kuelewa ya kuwa mikusanyiko ni hatari na haipaswi kuendelea kuwepo, si lazima kusubiri bakora za Polisi. Padri Maziku anatofautiana kabisa na viongozi wa dini wanaojihalalishia kukusanya waumini wakati huu wa corona katika nchi ambazo zimeshapiga marufuku mikusanyiko, ""kama nchi inasema hairuhusu mikusanyiko, si halali kiongozi wa dini kusema sisi tunamsikiliza Mungu na hatusikilizi serikali"". Viongozi wa dini wana nafasi zote mbili, kati ya kuhuisha mapambano dhidi ya corona au kuyadidimiza. Kufunga sehemu za ibada katika maeneo yaliyoathirika zaidi na kuwasisitiza waumini wasikilize serikali na wataalamu wa afya, huko ni kutia nguvu juhudi za kupambana na corona. Au kinyume chake, kuendesha ibada za mikusanyiko kwa siri, kufanya ukaidi na kuwapa waumini matumaini hewa yasiyo na ushahidi wala uhakika wa kufanikiwa, huko ni kudidimza juhudi za kupambana na corona. Janga lisilo na tiba linazidi kutapakaa, hakuna mtaalamu wa afya wala serikali yoyote duniani iliyothibitisha na kutoa shaka ya kuwa mikusanyiko ya kidini ni salama dhidi ya kuenea kwa janga hili. Kimsingi sio salama katika namna yoyote ile, kama ambavyo sio salama mikusanyiko mengine yote. Ikumbukwe, moja ya vitendo vilivyochangia kuenea kwa virusi vya Ebola katika nchi za Afrika ya Magharibi na DR Congo, ni watu kuacha ushauri wa wataalamu wa afya na kuchukua hatua zilizochangia familia kuambukizana. Kuliripotiwa matukio mengi ya familia kupeleka wagonjwa wa Ebola bila ya tahadhari katika makanisa kuombewa na kwa waganga wa kienyeji kuliko kuwapeleka hospitali. Ni vitendo vya kiimani vilivyochangia Ebola kuenea, ikasababisha maelfu ya watu kupoteza maisha. Kosa lililofanyika ni kushindwa kuchora mstari wa mpaka kati ya imani kwa viongozi wa kidini na waganga wa kienyeji na ule uhalisia wa mambo kama ulivyoelezwa na wataalamu wa afya. Kosa ambalo halipaswi kurudiwa wakati huu wa corona. Mwanazuoni wa Kiislamu na Mhadhiri wa Chuo Kikuu cha Waislamu Morogoro, Tanzania, Sheikh Abdi Kassim Jiba anasema, ""kwa sheria za Kiislamu inawezekana watu kuswali nyumbani wakati wa janga kama la corona. Uislamu haujakataza watu kuswali nyumbani ikibidi. Ndio maana misikiti ya Makka na Madina ikafungwa"". Tukumbuke corona inaenezwa kwa njia ya hewa na kugusana, dalili za ugonjwa zinachukua siku kadhaa hadi mwathirika atakapo jisikia sasa ni mgonjwa, mikusanyiko ya aina yoyote inatoa nafasi ya wazi watu kuambukizana bila kujijua. Hatupaswi kusahau, Afrika ni bara ambalo mataifa yake yana huduma duni za afya. Tafsiri yake ni; watu wa bara hili ndio wanaotakiwa kuchukua tahadhari zaidi wakijua kuwa hospitali zao hazina uwezo wa kutosha kuwahudumia ikiwa maambukizi yatakuwa makubwa. Sisitizo muhimu kwa wakati huu ni lilelile, chukua tahadhari zinazoshauriwa na wataalamu wa afya, na acha kuelekeza masikio katika mambo yasiyo na uhakika wala ushahidi katika kufanikiwa kwake, kufanya kinyume ni kuhatarisha afya yako na za wengine. Hapa sina maana ya kusema hata yale maombi yasiyo hatarishi hayafai, dunia hii kila mtu na imani yake. Yasiyofaa ni yale matendo na kauli zinazohusishwa na imani ambazo huhatarisha au kurudisha nyuma juhudi za kukabiliana na corona. Ikiwemo mikusanyiko na kauli za kupotosha. Dini zina mafundisho mazuri ambayo yanaweza kusaidia pakubwa mapambano haya. Sheikh Jiba anasema, ""katika uwanja wa afya, Uislamu umezungumzia kuhusu majanga ya kuambukiza, umeeleza ya kuwa usiende katika sehemu yenye maradhi wala usitoke kukimbia"". Rashid Abdallah ni mwandishi wa habari katika jiji la Dar es Salaam na mchambuzi wa siasa na migogoro ya Afrika."
religion	Msikiti uliopewa jina la 'Yesu Kristo' wavuta hisia za wengi mitandaoni	"Ilianzia katika mvutano wa kisheria kati ya jumuia ya Kiislamu na Kanisa la Waadventista wa Sabato (SDA) kuhusu umiliki wa ardhi. Mvutano huo uliokuwepo kwa miongo kadhaa, ulimalizika mwezi Oktoba mwaka huu na Mahakama ya Mazingira mjini Kisumu iliamua kuwa ardhi hiyo ni milki ya Jamii ya Kiislamu. Katika jitihada za kujenga daraja la mahusiano kati ya jamii ya Kiislamu na kanisa, imechagua jina la msikiti ambalo limevuta hisia za wengi katika mitandao ya kijamii. Msikiti ambao umejengwa kwenye ardhi iliyokuwa kwenye mgogo eneo la Kaloleni katika Kaunti ya Kisumu unaitwa  'Msikiti wa Yesu Kristo mwana wa Maria ( The Mosque of Jesus Christ the son of Mary) Lakini kwa nini jina hili la kipekee? Abdul Rashid ni Mwadhini ameliambia gazeti la The Standard la Kenya kuwa '' Tumekuwa na mvutano wa muda mrefu kuhusu ardhi na hii ni moja ya sababu zilizotufanya kuchagua jina hili. Sisi hatuna uadui na Wakristo,'' alisema. Amesema kuwa Waislamu pia wanaamini Yesu na kuwa alikuwa sambamba na manabii wanne akiwemo Mtume Muhamad (S.A.W). ''Waislamu wanaamini katika Yesu Kristo . Uchaguzi wa jina pia ni shukrani ya Yesu Kristo ambaye tunaamini atarudi tena,"" Rashid aliliambia gazeti la The Standard. Hatua hii imegusa hisia za watu nchini Kenya wengine wakihoji je, huu ni Msikiti na Kanisa kwa wakati mmoja? Wengine wameifurahia hatua hiyo Mipango ya kujenga msikiti wa kudumu inaendelaa ingawa Waislamu wanaoabudu kwenye eneo hilo wamejenga jengo la muda mfupi kwa ajili ya kuswali. Baadhi ya waumini wa Kikristo wamepokea kwa mikono miwili hatua hii wakisema kuwa itajenga hali ya kuishi kwa amani. Hili si tukio geni hata hivyo kwani jina  la The Mosque of Jesus Christ"" limepewa pia Msikiti ulio katika mji wa Madaba, Kusini mwa mji mkuu wa Amman huko Jordan, Msikiti huu ulianzishwa mwaka 2008 kwa ajili ya kutoa ujumbe wa umoja na kustahimiliana miongoni wa dini hizo mbili."
religion	Lady Evelyn Cobold - Kwa nini mahujaji Waislamu wanatembelea kaburi lake la Scotland?	"Ni katikati ya asubuhi katika nyanda za juu kaskazini-magharibi mwa Scotland na magari yanaanza kuingia kwenye mmaegesho ya magari mmsitu ulio karibu na A890 huko Glen Carron. Siku inatabiriwa kuwa ya mvua, lakini kuna kipindi kifupi cha jua huku kundi la watembea kwa miguu 20 wakijiandaa kwa safari ya kilomita 10 (maili 6.2) kuelekea Gleann Fhiodhaig huko Wester Ross. Ni hali inayoshuhudiwa katika mamia ya maegesho ya magari kote Scotland kila wikendi, lakini kundi hili la wanaotembea kwa miguu miguu pia ni la mahujaji - waongofu Waislamu ambao wanapanga kuzuru kaburi la mwana mfalme wa Victoria. Walisafiri kutoka Edinburgh, Liverpool, Leicester na zaidi  kwa heshima ya Lady Evelyn Cobbold - ambaye alidhaniwa kuwa mwanamke wa kwanza Muislamu mzaliwa wa Uingereza kwenda Macca kuhiji. Sherehe hiyo ya kidini ilipangwa na Wakfu wa Waongofuwa Kiislamu, shirika la linalotoa msaada kwa waumini wapya wa dini ya Kiislamu nchini Uingereza. Mwanzilishi Batool Al-Toma, mwenyewe ni mwongofu kutoka Ireland, anawaalika kundi kuanza safari yao kuelekea milimani. ""Tangu niliposikia kuhusu Lady Evelyn, Nimevutiwa na hadithi yake. Alikuwa mwanamke wa mkakamavu ambaye hakukubali kutengwa kwa sababu tu alikuwa mwanamke,"" Bi Al-Toma anasema. Hata kabla hawajafika mbali katika matembezi ya mvua ikaanza kunyesha. Huku upepo ukivuma na mvua ikiendelea kuwapiga baadhi yao walianza kutafakari safari ya mwisho ya Lady Evelyn kupanda mlima Glen hadi mahali alipochaguliwa kuzikwa. Alifariki Januari 1963 wakati wa msimu wa baridi na alizikwa katika eneo lililotengwa kando ya mlima katika mtaa wake wa Glencarron. Mpiga firimbi wa pekee, ""aliyetetemeka kutokana na baridi"", aliimba wimbo wa Maombolezo ya MacCrimmon na Imam kutoka Woking, Surrey, alifanya ibada ya mazishi, kulingana namaelezo yaliyochapishwa kwenye tovuti ya Inverness Mosque. Kiungo cha Working bado kipo, huku mwakilishi kutoka msikiti wa mji akijiunga na matembezi haya kwenye kaburi lake karibu miaka 60 baadaye. Lady Evelyn, ambaye ni alizaliwa Edinburgh mwishoni mwa miaka ya 1800, aliishi maisha yake ya utotoni kati ya ya Scotland na Afrika Kaskazini. Wakati huko ndipo alipoonyeshwa Uislamu kwa mara ya kwanza, akitembelea misikiti na marafiki zake wa Algeria. ""Bila kujua nilikuwa Muislamu moyoni,"" aliandika baadaye. Haijabainika ni lini hasa aliposilimu lakini nafasi ya kukutana na Papa alipokuwa akitembelea Roma ilionekana kuthibitisha imani yake. ""Papa Mtakatifu aliposema na ghafla kwa kuniuliza kama mimi ni Mkatoliki nilisita kwa muda kisha nikajibu kuwa mimi ni Muislamu,"" alisema. ""Ukweli ni kwamba wakati huo nilikuwa na mawazo kuhusu Uislamu kwa miaka mingi."" Lady Evelyn alipewa jina la Zainab na hatimaye akaenda kuhiji Makka  akiwa na miaka 65. Mmoja wa Waumini waliosilimu akitoa heshima kwa Bi Zainab ni Yvonne Ridley, anayeishi katika Mipaka ya Uskoti. Ilikuwa ni uzoefu wake wa kufanya kazi kama mwandishi wa habari nchini Afghanistan na kutekwa na Taliban mwaka 2001 ambayo ilimpelekea kusilimu. ""Uongofu wangu ulichochewa kwa njia nyingi na kukamatwa kwangu na kuwekwa kizuizini mikononi mwa Taliban. Uzoefu huo uliniweka kwenye njia ambayo ilianza kama zoezi la kitaaluma lakini ilinipeleka kwenye safari ya kiroho,"" anasema. Katika kitabu chake, In the Hands of the Taliban, Bi Ridley alisema alishangazwa na heshima na uungwana ambao wanaume wa Taliban walikuwa wamemuonyesha. Wakati wa kifungo chake aliahidi kusoma Quran na alifanya hivyo baada ya kuachiliwa. Bi Ridley alifahamu kuhusu Lady Evelyn kutoka kwa Bi Al-Toma walipokuwa Uturuki. ""Nilianza kusoma zaidi kuhusu mwanamke huyu wa ajabu wa Scotland, kwa hivyo mimi na Batool tuliamua tupate kikundi cha watu waliosilimu na kutoka nje na kuhiji kwenye kaburi lake,"" anasema. Baada ya masaa matatu ya safari ya baridi na yenye unyevunyevu, mahujaji hao hupumzika kwa muda huku kiongozi wao Ismail Hewitt, akiwa amevalia sanda yake, anasonga mbele zaidi kutafuta mahali pa kupumzika pa Lady Evelyn. Roho huinuliwa anaporudi nyuma kutoka mbali, akiashiria kwamba yuko mbele, njia fupi ya kupanda kilima. Wote wanapanda juu kabla ya kukusanyika kwenye kaburi na kupiga magoti Kila mmoja wao anatoa heshima zake kabla ya kuungana kwa maombi. Ni wakati uliojawa na hisa, baadhi ya wanachama wa kundi hilo wanabubujikwa na machozi. Bi Al-Toma anakamilisha sherehe kwa kusoma sehemu ya kitabu cha Lady Evelyn, akitafakari safari yake ya kwenda kuhiji Makka. Kupitia tukio hilo, nahisi ulimwengu mpya wa kushangaza umefichuliwa."" Baada ya kutembea kurudi barabarani, wasafiri walikaribishwa katika Msikiti wa Inverness kwa chakula na kupata nafasi ya kutafakari kuhusu ziara yao. Bi Ridley anasema alichoshwa na matembezi lakini alihisi dua alizofanya kando ya kaburi ""zilimjenga kiroho"". ""Kulikuwa na paa ambaye alionekana kwenye kilima juu ya kaburi lake ambaye alikuwa ishara na kusonga,"" anasema. ""Huyu alikuwa ni mwanamke ambaye moyo wake ulikuwa katika Nyanda za Juu, lakini pia alikuwa amezama sana katika Uislamu."" Bi Al-Toma anakubali kwamba Lady Evelyn alikuwa kielelezo cha jinsi waongofu wapya bado wangeweza kukumbatia utambulisho wao na utamaduni wao. ""Yeye ni muhimu sana kwa waongofu hapa,"" anaongeza. ""Nina furaha kuwa nimesoma kitabu chake na kufanya matembezi haya huku nikistaajabia ujasiri wake, ushujaa na hali ya kusisimua. Alikuwa mvumbuzi wa kweli."""
religion	Christmas: Fahamu maana ya siku kuu hii kutoka kwa viongozi wa dini	Watu kote duniani wanasherehekea siku kuu ya krisimasi mojawapo ya siku takatifu duniani katika kalenda ya Wakristo. Lakini ibada za mwaka huu makanisani na matukio yake  yanahudhuriwa na watu wachache kutokana na mlipuko wa virusi vya corona .
religion	Waziri wa Malawi aidhinisha Nabii Bushiri na mkewe warudishwe Afrika Kusini	"Waziri wa usalama wa ndani ya nchi wa nchini Malawi , Richard Banda, amesaini nyaraka  kwa ajili ya mchungaji tajiri na maarufu  Shepherd na mke wake, Mary, vimeripoti vyambo vya habari vya Malawi. Hii inafuatia ombi la mahakama ya nchi jirani ya Afrika Kusini ambako Bushiri na mke wake Mary wanasakwa na mashitaka ya utakasaji wa fedha na ufisadi. Mahakama ya juu zaidi nchini Malawi iko tayari kuamua kuhusu kukamatwa kwa wawili hao baada ya kuachiliwa huru bila masharti na mahakama ya hakimu mkazi ambayo ilisema kuwa ilichukua uamuzi huo kwasababu hapakuwa na ombi rasmi la kumrejesha lililotolewa na Afrika Kusini. Mahakama itaamua kuhusu kesi hiyo tarehe 22 Disemba, kwa mujibu wa gazeti la Daily  Times newspaper. Bushiri na mke wake walitoroka kutoka Afrika Kusini mwezi uliopita, baada ya kukaidi sharti la kulipa dhamana ambayo ilikuwa inawazuia kuondoka nchini Afrika Kusini mpaka kesi yao itakapokamilika. Mchungaji huyo au Pastor Bushiri wakati huo alisema kuwa maisha yake yamo hatarini iwapo hataondoka nchini humo. Serikali za  Malawi na Afrika Kusini zilikuwa zimetoa taarifa kuhusiana na kutoroka kwao baada ya rais wa Malawi Lazarus Chakwera -ambaye alikuwa ziarani nchini Afrika Kusini- kushutumiwa kusaidia kutoroka kwa mchungaji Bushiri. Kesi inayomkabili Mchungaji Bushiri  Afrika Kusini Bushiri, na mke wake na watu wengine wawili wanakabiliwa na shutuma za kutakatisha fedha na mashitaka mengine 419. Wapelelezi wa uhalifu wanasema kesi hiyo inahusu ina thamani ya randi ya Afrika kusini milioni 102 ($6.6m). Alifikishwa katika mahakama ya hakimu mkazi ya Pretoria tarehe 21 Oktoba na kesi yake ilitarajiwa kuanza Mei. Kasri hiyo ya kifahari iliyopo karibu na mji wa Pretoria ina thamani ya randi milioni 5.5 za Afrika Kusini sawa na dola 350,000 au pauni 260,000, kwa mujibnu wa taarifa. Jaji aliwaamuru Nabii Bushiri na mke wake kutoa stakabadhi za nyumba wakati mahakama hiyo ilipowapa dhamana kufuatia tuhuma za utakatishaji wa fedha na ufisadi zinazowakabili. Hatua hiyo ya  mahakama ilitokana na kwamba  Mchungaji huyo maarufu akikabiliwa na mashitaka 419 na utakatishaji wa fedha nchini Afrika Kusini. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo. Nabii  Shepherd Bushiri ni nani? Nabii Mchungaji Shepherd Bushiri ni mzaliwa wa Malawi ambaye huendesha shughuli zake za ""unabii"" katika makanisa mbalimbali kuanzia Ghana hadi Afrika Kusini. Anadai kuwa anatibu virusi vya Ukimwi/HIV na kuwafufua watu, kwa mujibu wa magazeti ya Afrika Ksuini ya Mail & Guardian yaliyotolewa 2018. Bushiri aliwahi kubashiri kuwa Uingereza itagawanyika, ""majimbo"" na itaingia vitani na kuwa katika ""vurugu"", jarida la Maravi Post lilisema katika moja ya ripoti zake. Na katika moja ya video zake alionekana akitembea hewani, video ambayo ilisambaa sana katika mitandao ya kijamii . Bushiri alimwambia mwanasiasa wa Zimbabwe Kembo Mohadi kuwa atapata ""madaraka "" hata kabla ya kutangazwa kuwa makamu wa rais, kulingana taarifa ya New Zimbabwe. Mchungaji Shepherd Bushiri ni muanzilishi wa kanisa la Afrika Kusini lenye matawi yake katika nchi nyingine. Wengi husema Mchungaji milionea ndiye kiongozi wa kidini tajiri zaidi barani Afrika. Mchungaji Bushiri alikulia katika mji wa Mzuzu, uliopo Malawi kabla ya kwenda Pretoria nchini Afrika Kusini. Taarifa zinasema kuwa alipigwa marufuku kukanyaga katika ardhi ya Botwana kwasababu ya ""pesa za miujiza"". Amekuwa maarufu sana kutokana na mikusanyiko mikubwa ya wafuasi wake wanaojaa katika viwanja vikubwa vya michezo. Lakini watu wanamshutumu kuwa anawatumia vibaya masikini wanaotaka kubadili hali zao za maisha kwa kuwauzia ""mafuta ya muujiza"" . Akifahamika kama Major  au Nabii Shepherd , Bushiri alizaliwa tarehe 20 Februari, 1983. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo."
religion	Temitope Balogun Joshua: Mnigeria kutoka nje aliyegeuka na kuwa mwinjilisti na nyota wa televisheni wa dunia	"Mchungaji wa Nigeria mwenye ushawishi TB Joshua, aliyefariki akiwa na umri wa miaka 57,  aliangaliwa kama mtu ambaye hakukubalika miongoni mwa Wainjilisti wakubwa wa televisheni nchini Nigeria  na alihangaika mpaka kufa kwake kutafuta kukubaliwa na Wanjilisti wenzake, licha ya kuwa na ufuasi mkubwa wa mamilioni ya  watu barani Afrika. Alitengwa na Chama cha Wakristo wa Nigeria(CAN) na Wapentekoste wa Nigeria     (PFN) alielezewa kama  ""mpotofu""  na  ""mchawi""  ambaye  amejipenyeza kwenye Ukristo Lakini Bw Joshua hakuwa tofauti na wabubiri wengine wanaotoa mahubiri yao kwenye televisheni ambao wamewateka Wanigeria wengi kwa "" injili ya mafanikio "" tangu miaka ya mwanzoni mwa 1990. Wengi wao hufanya maajabu na kutenda  ""miujiza"", lakini Bw Joshua - ambaye alikuwa kiongozi wa kanisa la Synagogue Church Of All Nations (SCOAN) - hakuwa mmoja wao. ""Alikuwa mkali. Hakuogopa lolote. Njia zake hazikuwa za kawaida,"" anasema  Abimbola Adelakun, profesa msaidizi katika idara ya mafunzo katika Chuo Kikuu chaTexas. Bw Joshua ambaye alitoka katika familia masikini alilelewa na mjomba wake ambaye alikuwa Muislamu  kufuatia kifo cha baba yake Mkristo. Mara nyingi alivalia vazi la jalabia - kanzu ndefu ambayo kwa kawaida huvaliwa na Waislamu, na aliziacha  ndevu zake zikiwa ndefu, hilo lilimpatia muonekano wa kipekee. Bw Joshua alianza mahubiri yake kwenye televisheni miaka ya 90, nywele zake  hazikuwa zinang'aa, wala, viatu vyake havikuwa vinang'aa , na hakuwa na matamshi ya  Kimarekani- alizungumza kwa lafudhi ya Kiyoruba, na mchanganyiko wa Kiingereza na Kipidgin. Wafuasi wake walimuona kama mtu wa kuaminiwa na mnyenyekevu sana, na ujumbe wake ulienea kote duniani. Bw Joshua alijibadilisha alipokuwa tajiri, na kuongeza idadi ya magari  na ndege zake binafsi aina ya jet ili kuonekana sawa miongoni mwa wahubiri wengine, lakini alisalia kuwa mtu wa nje. Wachungaji wengi wa Nigeria wameanzia chini, wakipitia mfumo wa mafunzo ambapo wachungaji wa ngazi ya juu huitwa baba/mama katika Bwana- ""daddy/mummy in the Lord"". ""Hawaamini kwamba unaweza kujisimamia mwenyewe bila kuwa na mtu wa kumtegemea,"" anasema  Gbenga Osinaike,mchapishaji wa taasisi  kuu ya  uchapishaji  wa vitabu ya Kanisa la Kipentekoste nchini Nigeria. ""Vuguvugu la wenye haiba zaidi linahisi unahitaji mshauri   - Paul, baba ya Timothy, Elijah, baba wa Elisha, na yote hayo. Walifikiri alikuwa  mchungaji bandia na uhusiano baina yake na wao ulikuwa baridi."" Bw Joshua ambaye alizaliwa tarehe 12 Juni, 1963, pia hakujisaidia mwenyewe kutokana na madai aliyoyatoa -moja ya madai hayo ikiwa ni kwamba alikuwa tumboni mwa mama yake kwa miezi 15 kabla ya kuzaliwa. Kushuhudia sala yake kwenye televisheni katika miaka ya awali ilikuwa ni kushuhudia miujiza ambayo wengi walihisi ilikuwa inakaribiana na uchawi. Baadhi ya ibada zake zilikuwa kama kipindi cha uchawi, nyingine zilikuwa kama mazingaombwe. Hakuonekana kama mtu wa ajabu alipokuwa akisali, na alionekana kutotumia nguvu sana alipokuwa akiamuru roho kutoka ndani ya binadamu. Lakini bado maombi yake yalionekana kuwa na nguvu-watu walingukiana chini na kutupa mikono, kubingirika alipopiga vidole vyake tu, alipopulizia watu hewa yake ilisukuma nyuma  umati wa watu katika kusanyiko lake. Katika baadhi ya nyakati, aliwatazama  kwa umakini wale aliokuwa akiwaombea na kuonekana kudhibiti mienendo ya wengine kwa nguvu zisizoonekana. ""Watu walikuwa na fikra akilini ya jinsi ambavyo Mungu angefanya kazi  na walipoona kitu tofauti kutoka kwake wakaamini zilikuwa ni nguvu hizo""  anasema Osinaike. Lakini mengi kati ya mambo aliyokosolewa wakati huo yalikuwa yakifanywa na Wapentekoste ambayo hayakupingwa na wafuasi wao. Walitumia ''muujiza'' sawa wa leso, waliuza mafuta sawa ya ''upako'' na maji matakatifu ambayo waliamini kuwa yaliponya magonjwa yote na picha zao zilichorwa kwenye fulana na vijikaratasi vilivyotumiwa na wafuasi wao. ""Lakini kwasababu hakuwa katika kundi au katika tafsiri yao ya vile wanavyomuona Mungu, alitengwa na kusemwa vibaya ,"" anasema Bw  Osinaike. Bw Joshua pia alishutumiwa na wachungaji wenzake kwa kubuni miujiza bandia, huku akidai kwamba miujiza hiyo ilikuwa ya kweli. Akijibu kuhusu hayo, Bi Adelakun anasema: ""Hakuna miujiza ambayo ni halisi. ""Ninajua hili Wakristo hawatalikubali lakini hakuna muujiza unaoweza kuotesha miguu yako. Hakuna muujiza ambao unaweza kufufua mfu. Mambo hayo yoote yanatungwa kukufanya wewe uamini."" Bi Adelakun anaongeza kuwa baadhi ya Wakristo wanaamini miujiza ya siku za mitume. ""Lakini kuna Wapentekoste wanaosema haya mambo bado yanawezekana ,"" anasema. Wachungaji wakubwa walibadili kwa kiasi kikubwa sura ya Ukristo nchini Nigeria kwa mafundisho yao ya televisheni, unabii na ahadi za miujiza. Waliongoza makongamano makubwa, na wengi wao wamekuwa wakishutumiwa kwa kuwanyonya watu masikini pesa na mali zao kwa kutumia ahadi za mafanikio. ""Watu wanataka kuona kitu cha kusisimua. Inawapa kitu cha kukifikiria,"" anasema Bi  Adelakun. Mnamo mwaka 2004, Mamlaka ya usimamizi wa matangazo nchini Nigeria ilipiga marufuku vituo vya televisheni kupeperusha matangazo ya miujiza ya wachungaji moja kwa moja kwenye televisheni. Iliaminiwa kuwa BwJoshua ndiye anayelengwa, kwamba wachungaji hasimu walikula njama na serikali ili iweke marufuku hiyo kwasababu alikuwa ametawala vyombo vya habari na kile kilichoitwa miujiza yake. Alitumia marufuku hiyo kwa faida yake, akazindua kituo cha televisheni cha setilaiti , Emmanuel TV, ambacho kilimsaidia kupata umaarufu wa kimataifa. ""Huenda alikuwa ndiye mchungaji wa kwanza kutumia matangazo yay a intaneti na setilaiti kunadi mahubiri yake kwa watazamaji kimataifa ,"" anasema Bi  Adelakun. Pia alianzisha kurasa za Facebook na YouTube akiwa na mamilioni ya wafuasi. Mwezi Aprill, YouTube ilifunga ukurasa wake baada ya kulipotiwa kuwa na jumbe za chuki. Soma zaidi: Tofauti na Wachungaji wengine Bw Joshua hakuanzisha matawi ya kanisa lake katika kila kona ya mtaa na mara nyingi familia yake haikuhusishwa na kazi yake - mke wake alionekana mara chache sana karibu naye na hakuna mtoto wake hata mmoja aliyefahamika kuongoza kanisa lake hata moja. Kanisa lilikuwa yeye nay eye alikuwa kanisa. Kufuatia kifo chake, malango makubwa ya makao makuu ya kanisa lake mjini Lagos yamefungwa, na jeshi limeletwa kulinda usalama na utulivu wa maelfu ya wafuasi wake waliofurika matika eneo hilo, wakilia na kufadhaika. ""Ilikuwa ni kazi na maisha ya mtu mmoja, ingawa alikuwa na mitume wake. Ni vigumu kuona kanisa likiendelea bila yeye,"" anasema Bw Osinaike."
religion	Reinhard Bonnke: Mtu aliyebadilisha sura ya Ukristo barani Afrika	Raia huyo ambaye ni mzaliwa wa Ujerumani Reinhard Bonnke, ambaye alivutia umati mkubwa wa watu barani Afrika wakati wa mahubiri yake anaombolezwa na mamilioni ya Wakristo barani humo  kufuatia kifo chake akiwa na umri wa miaka 79. Mwandishi wa Kenya Jesse Masai anatazama ushawishi wake. Akilinganishwa na wahubiri wengine wa Uingereza kama vile Charles Spurgeon hadi Billy Grahama wa Marekani , hadhi ya Bonke kama baba wa mahubiri ya kisasa ipo juu sana. Katika bara la Afrika kumekuwa na mahubiri ya wiki moja , yanayoshirikisha idadi kubwa ya watu, mahema mengi , majukwaa ya kuvutia, vipaza sauti vya hali ya juu, wakalimani na mara nyingine wahubiri wakiiga jinsi Bonke alivyokuwa akifanya mahubiri yake hususan matamshi na jinsi alivyoshikilia kwa kutumia nguvu kipaza sauti. Mwisho wa hotuba zake angewauliza ni nani kati ya walioko katika kongamano hilo alikuwa akisikia wito wa Mungu ili kuchukua kipaza sauti hicho kutoka kwa mikono yake. Ujumbe wake wa matumaini hususan miongoni mwa mataifa ya Afrika ambayo yameathiriwa na ukame  na majanga mengine ulikuwa muhimu. Je Reinhard Bonnke alikuwa nani? Wengine kama vile mhubiri mwenye umri wa miaka 83 wa kanisa la Pentocostal  Wilson Mamboleo - ambaye alisaidia mahubiri ya Bonnke katika eneo la Afrika mashariki anadai kwamba wahubiri wakuu barani Afrika kama vile muhubiri wa Nigeria TB Joshua na  Teresia Wairimu wa Kenya ni miongoni mwa  walioshawishiwa na Bonnke. Bonnke alijiunga na rais wa Kenya, Uhuru Kenyatta wakati wa kuanzishwa kwa kanisa la Muhubiri Wairimu la Faith Evangelistic Ministry mjini Nairobi mwezi Agosti 2016. Shirika lake la Christ For All Nations (CFAN) , linalojulikana kwa kazi yake barani Afrika linadai Bonnke alisimamia zaidi ya watu milioni 79 katika Ukristo. Katika mikutano mikuu ikiwemo mmoja uliofanyika katika mji wa Lagos , 2000 uliodaiwa kuvutia takriban watu milioni 1.6- Bonnke alidai kwamba ana uwezo wa kuponya kwa kutumia uwezo wa Mungu. Pia aliwaambia wafuasi wake kwamba alishuhudia watu wakifufuka , licha ya kwamba miujiza kama hiyo ilipingwa na wakosoaji wake. Uhubiri wa Bonnke mara nyengine ulizua utata. Stephen Mutua ambaye kati ya mwaka 1986 na 2009 alikuwa mkurugenzi wake wa kimataifa anakumbuka ghasia katika eneo la Waislamu la Kano nchini Nigeria 1990. Waislamu walikuwa wamekasirishwa na hatua ya Bonnke kupata ruhusa ya kuhubiri katika eneo hilo. ''Katika ghasia hizo, nilijikuta katika gari ambalo haliwezi kuingia risasi kwa mara ya kwanza katika maisha yangu , kabla ya jeshi la Nigeria kutuondoa kwa ndege  hadi mjini Lagos'' , Dkt Mutua anakumbuka. Bonnke ambaye alikuwa akielewa hali ya kidini ya Nigeria , aliomboleza na taifa hilo katika ujumbe kwa serikali ya kijimbo katika eneo hilo na kuapa kurudi. Kirasmi takriban watu wanane waliuawa lakini ripoti ambazo hazikuthibitishwa zinasema kwamba mamia ya watu walipoteza maisha yao. ''Baada ya kisa hicho tulinyimwa Visa  na hatukurudi tena Nigeria  kwa miaka 10''. Dkt Mutua ambaye sasa anaongoza kanisa la African Evangalist Network  mjini Nairobi, anasema kwamba mambo yalibadilika wakati rais Olesegun Obasanjo alipochukua madaraka 1999. Anasema kwamba Nigeria, ambalo ndio taifa lenye idadi kubwa ya watu barani Afrika limekuwa likimkaribisha Bonnke zaidi ya taifa jingine lolote lile la Afrika. Rais wa Nigeria Muhammadu Buhari , Muislamu kutoka kaskazini alimuomboleza muhubiri huyo akisema kwamba kifo chake kilikuwa hasara kubwa kwa Nigeria na dunia nzima kwa jumla. ''Licha ya kwamba alikuwa akiwahubiria maelfu ya watu , uhubiri wake ulikuwa ukiwagusa watu kibinafsi  na kuhisi kwamba alikuwa akiangazia mahitaji yao'', anasema. Hatahivyo Profesa Esther Mombo kutoka taasisi ya uhusiano wa Wakristo na Waislamu katika eneo la Eastleigh anasema kwamba athari za Bonnke barani Afrika zillikuwa hazieleweki na mara nyengine ulihitaji utafiti kufafanuliwa. Taasisi hiyo ambayo ilianzishwa mwaka 2010 imekuwa katikati ya majaribio kadhaa ya kujenga uhusiano kati ya Waislamu na Wakristo katika muktadha wa Kiafrika. Profesa Mombo anasema kwamba mahubiri ya Bonnke mara nyingi hayakuleta uwiano bali uadui na chuki. ''Watu walioathirika kutokana na matamshi hayo walikuwa watu kawaida . Kuna wale ambao pia walitumiwa vibaya'', anasema.
religion	Kwanini Jicho hili lenye maana ya siri linashirikishwa na Iluminati?	Dhana ya uwepo wa kitu cha siri imeghubika nembo za kwenye sarafu na kufanywa kuwa ishara au alama inayoonekana. Alama ya 'Jicho' -  hili ni jicho ndani ya umbo la pembe tatu - ni moja ya alama inayohusishwa na masuala ya ushetani ambayo pia imeonekana kuwa na uhusiano wa karibu  na Iluminati, kundi la watu matajiri linalosemekana kwamba hutafuta kumiliki mali za dunia kwa nguvu ya shetani. Alama hii ya jicho inadhaniwa kuficha kitu fulani kwasababu yenye ipo sehemu fiche kiasi kwamba sio rahisi kwa mtu kuitambua kwa macho yake moja kwa moja. Pia inajitokeza sio tu kwa makanisa kadhaa bali pia kwenye majengo yenye kujihusisha na imani za kishetani kote diniani na pia alama hiyo ya jicho ipo katika noti za dola za Marekani pamoja na chapa ya muhuri mkubwa wa Marekani. Ukweli ni njia ya zamani isiyo ya kawaida ya kuashiria nchi. Na alama ya jicho inaashiria matamanio ya kuwa na sauti au nguvu. Ukichanganya na lile umbo la piramidi, ni kama ishara ya kundi fulani la zamani. Awali kabisa, alama hiyo ya jicho ilikuwa na Kikiristo na matumizi ya kwanza kabisa ya alama hiyo yanahusishwa na michoro ya dini hasa ya kumwakilisha mungu. Ilibuniwa kama ishara ya uangalizi wa huruma ya Mungu juu ya wanadamu Chanzo kingine cha alama hiyo ni kitabu cha zamani kabisa cha nembo ambacho kwa mara ya  kwanza kabisa kilichapishwa mwaka 1593. Alama hiyo ya jicho iliwekwa kuashiria 'utakatifu' yaani 'mungu'. Hakuna anayejua chanzo cha ubunifu wa alama hii lakini wa kwanza kabisa kuhusika na ubunifu wake aliihusisha na imani za kidini. Umbo la pembe tatu lilikuwa ni alama ya muda mrefu ya Utatu wa Kikiristo; yaani Mungu Baba, Mwana na Roho Mtakatifu; na kuna wakati Mungu aliashiriwa kuwa ndani ya umbo hilo la pembe tatu. Miale ya mwanga ambayo mara nyingi hungaa ndani ya alama hiyo pia ni miongoni mwa alama za mwanzo kabisa za Kikiristo. Lakini chanzo cha lile jicho ni nini? Mungu amekuwa akiashiriwa kwa njia nyingi hapo kabla, mfano mkono mmoja unaojitokeza kutoka mawinguni lakini sio kama jicho. Pengine itakuwa sawa kwa pande zote kusema kuwa jicho hilo kuoneshwa peke yake lina athari yake kisaikolojia inayoonesha mamlaka. Unaweza hata kuona athari hii kwa hali halisi mfano baadhi ya wanyama wana alama za jicho kwenye ngozi zao kama njia ya kuogopesha wanyama wawindaji. Lakini pia kuna historia ya muda mfrefu sana inayoghubka alama ya jicho ambayo inaturejesha hadi nyakati za dini za wakati huo. Karne ya tatu, Wasimeria walionesha utakatifu wa michongo fulani kwa kuchonga jicho likiwa kubwa zaidi ili kuongeza ile nakshi ya kuonesha ni miungu. Pia walikuwa na sherehe ambapo wasanii walifanya michongo ya masanamu kuonekana kuwa na uhali kwa kufungua macho ya masanamu. Siku za kale Misri ndio waliokuwa chanzo cha alama yenye kuhusishwa na jicho hilo kama mchoro: kwa mfano, macho mawili yalichorowa kwenye jeneza kwa imani kuwa yalimuwezesha aliyekufa kuona katika maisha yake baada ya kifo. Na moja ya michoro maarufu nchini Misri ni 'Jicho la Horusi' ambalo lilikuwa linaashiria, ulinzi, afya njema na madaraka. Kulingana na elimu ya visasili yaani kuhusu miungu na viumbe wa kale nchini Misri, miungu mfalme Horusi ambaye mara nyingi alioneshwa kama ndege Kozi- kipanga, macho yake yalitolewa akiwa vitani na timu ya mjombake. Lakini kwa usaidizi wa Mungu wa Kimisri 'Thothi' aliweza kuona tena. Hivyo basi, Macho ya Horusi yalichukuliwa kama alama ya kujilinda, mchongo mdogo tu ambao ulikuwa unaweza ukaingizwa hata kwenye mfuko wa nguo uliovaa kama njia moja ya kujilinda. Mchoro huu na mingine ilikuwa na athari kwa nchi za Ulaya. Tatizo kubwa wakati huo ikiwa ni kuchukua michoro na kuifasiri visivyo kwasababu hawakuelewa maana halisi ya michoro wenyewe. Na alama ya jicho inasemekana kuna uwezekano mkubwa ilifika mahali ikafasiriwa visivyo. Karne ya 18, ndio fasiri ya alama ya jicho inaaminika kuwa ilibadilika pakubwa. Baada ya mapinduzi kwaka 1789, katika azimio la Haki za Raia kulikuwa na alama ya jicho kwa juu. Uingereza mwaka 1794, Jeremy Bentham alimuagiza msanifu ujenzi Willey Reveley kutengeneza nembo ya gereza jipya na jengo hilo likawa na nembo ya jicho - ishara ambayo sasa hivi imezungukwa na maneno 'Huruma', 'Haki' na 'Uangalifu'. Miaka michache nyuma, Mwaka 1782, Muhuri mkubwa wa Marekani ulizunduliwa ambao ulikuwa na alama ya jicho ishara iliyolengwa ikiwa ni 'Mungu kuwa na huruma' kwa taifa hilo. Hili ni dhihirisho tosha kwamba alama hiyo haikuwahi kuhusishwa na kuabudu shetani Taarifa za chimbuko la kundi hilo bado haziko wazi lakini inasemenaka kuwa liliundwa mwaka 1776 na kuvunjwa 1787 na pia ni kweli kundi la Iluminati lilivutiwa na alama ya jicho na kutaka kuitumia kuashiria 'Nguvu ya Mungu' wakati huo. Ingawa, kundi la ushetani la 'Mason' halikutumia alama hiyo hadi mwishoni mwa karne ya 18. Kwa bahati mbaya dhana nyingi zilizopo zinazungumzia uzuri wa alama ya jicho wala sio siri za viongozi wanaojihusisha nayo. Na katika siku tunazoishi, wanamuziki kama Madonna, Jay-Z na Kanye West wote wamewahi kushutumiwa kujihusisha na kundi la Iluminati ikiwemo matumizi ya alama au ishara ya Jicho. Utumiaji wa alama hii umeonekana hata kwa wasanii wengine zaidi kama Bentham, Le Barbier, Thomson, Barton na wengine wengi hivyo basi sio ushahidi tosha kuwa alama ya jicho inahusishwa na ushetani lakini pia inaweza kuwa nembo kama yoyote ile.
religion	Mchungaji Bushiri atoroka kesi Afrika Kusini	Mchungaji maarufu barani Afrika , Bushiri ametoroka Afrika kusini baada ya kuachiwa kwa dhamana. Mchungaji  Bushiri, ambaye alisema kuwa anataka kusafisha  jina lake , amerejea katika nchi yake, Malawi, akiwa na mke wake Mary. Mapema mwezi huu, alikuwa ameachiwa jela kwa dhamana baada ya kushtakiwa kwa utapeli na utakatishaji fedha. Alisema kulikuwa na majaribio kadhaa ya kutishia maisha yake na mamlaka ya Afrika Kusini haikutoa ulinzi wowote kwake. Bwana Bushiri ameelezea suala lake la kukwepa dhamana  ni njia ya busara ya kulinda maisha yake, akiongea katika mitandao ya kijamii. Swali likiwa ni namna gani mchungaji huyo ameweza kutoroka Afrika Kusini na kurudi kwao. Kuna madai kuwa bwana Bushiri alitoroka na ndege ya rais wa Malawi akiwa na rais Lazarus Chakwera-jambo ambalo ofisi ya rais wa Malawi inakanusha kuhusika. Maswali mengine yakihoji kama mataifa hayo mawili yatashirikiana kumkamata na kumrejesha Afrika Kusini asikilize kesi yake. Waziri wa sheria wa Afrika Kusini Ronald Lamola alisema serikali haitasita kufuatilia suala hilo. Lakini waziri wa mambo ya nje nchini Malawi, Eisenhower Mkaka atahusishwa katika suala hilo. Amemwambia mwandishi wa BBC' Nomsa Maseko kuwa ni jukumu la serikali kulinda raia wa Malawi lakini aliongeza kuwa rais Chakwera ni mtetezi wa sheria na mianya yote ya kidiplomasia itabaki wazi. Mchungaji Bushiri ni nani? Ni mchungaji milionea ambaye amekuwa akiripotiwa  kuwa miongoni mwa wachungaj tajiri zaidi barani Afrika. Alitajwa kuwa na matukio tata; alisema aliwaponya watu na virusi vya ukimwi , alifanya vipofu waone, alionekana akitembea kwenye hewa. Amekulia katika kijiji cha  Mzuzu,  Malawi na kuhamia  Pretoria Afrika Kusini ambako ndio kulikuwa na kanisa lake - 'the Enlightened Christian Gathering'. Alipata umaarufu kwa kujaza umati wa watu kwenye mahubiri yake kwenye viwanja vya mpira. Mchungaji huyu anashutumiwa nini? Bwana Bushiri anashutumiwa kufanya utakatishaji fedha, utapeli na kufanya matukio ya uhalifu akiwa yeye na mkewe na watu wengine watatu. Kesi yake inajumuisha mamilioni ya dola. Kesi ilikuwa imefikia wapi? Mchungaji alifikishwa mahakamani Oktoba 21, kusikiliza kesi zake na kupewa dhamana mwezi Novemba. Kesi yake ilipangwa kuanza kusikilzwa mwezi Mei.
religion	Illuminati: Mambo kumi na mbili kuhusu jamii ya kisiri kuwahi kuonekana duniani	"Illuminati ni jina lililopatiwa jamii iliobuniwa miaka 245 iliopita. Jamii hiyo ilizua nadharia kwa miaka mingi , huku watu wakidai kwamba ni shirika moja la kisiri ambalo nia yake ni kuteka uuongozi wa dunia. Mbali na kuwa chanzo cha mapinduzi makubwa duniani na mauaji. Lakini Illimunati ni akina nani na je ni kweli walidhibiti ulimwengu? Hi ki ndicho tunachokijua kuhusu mojawapo ya jamii za siri zinazovutia zaid katika historia. Jamii ya iluminati ilikuwa jamii ya siri iliobuniwa nchini Bavaria kwa sasa Ujerumani ambapo ilikuwepo kuanzia 1776 hadi 1785 ambapo wanachama wake walikuwa wakijiita wakamilifu. Kundi hilo lilianzishwa na Profesa wa sheria Adam Weishaupt. Alitaka kukuza elimu ya fikra ili kupinga uchawi  na ushawishi wa kidni katika jamii. Weishaupt alitaka kubadilisha jinsi serikali zilivyoendeshwa barani ulaya , akiondoa ushawishi wa kidini katika serikali na kuwapatia walimwengu muongozo mpya . Inaaminika kwamba mkutano wa kwanza wa iluminati  huko Bavarian ulifanyika katika msitu karibu na Ingolstadt mwezi Mei  tarehe mosi 1776. Wakati huo, watu watano walianzisha sheria ambazo zingetawala siri ya utawala wa Iluminati. Kwa muda sasa, lengo la kundi hilo liliangazia kuhusu kushawishi maamuzi ya kisiasa na kumaliza taasisi kama zile za kifalme  na kanisa. Baadhi ya wanachama wa Iluminati walijiunga na kundi la Freemasons  ili kusajili wanachama wapya. Ndege mmoja anayejulikana kama Minerva Owl alitumika kuwa nembo yake. 2.Je iluminati wanahusiana vipi na Freemasons? Masoni ni agizo la kindugu ambalo lilikua kutoka kwa vikundi vya waashi wa mawe na wajenzi wa kanisa kuu la zama za Kati. Katika nchi zingine, haswa Marekani, kihistoria kumekuwa na hisia fulani kuhusu Freemason; Mnamo 1828, harakati moja ya kisiasa inayojulikana kama Chama cha Kupambana na Mason ilianzishwa . Kwa sababu awali Illuminati iliwasajili Freemason, vikundi hivyo viwili mara nyingi vilishukiwa kuwa na uhusiano. 3.Je unawezaje kujiunga na illuminati? Kujiunga na Illuminati, ilibidi uwe na idhini kamili ya washiriki wengine, umiliki mali, na uwe na sifa nzuri ndani ya familia yenye sifa. Kwa kuongezea, kulikuwa na mfumo wa ngazi ya juu kwa ushirika wa Illuminati. Baada ya kuingia kama 'chipukizi', ungehitimu kama ""minerval"" na kisha ""kupanda ngazi ya minerval mkuu"", Ingawa muundo huu ulikuwa mgumu zaidi, mtu alihitaji takriban digrii 13 za kuwa mwanachama. 4.Je illuminati ilitumia matambiko haya? Walitumia matambiko - ingawa mengi hayajulikani - na walitumia majina bandia kuweka vitambulisho vya wanachama siri. Walakini, kwa sababu ya nyaraka za siri zilizopatikana, inajulikana jinsi chipukizi wa kundi hilo walivyoweza kupanda hadi nyadhfa za juu ndani ya uongozi wa Illuminati: ilibidi wakusanye ripoti kuhusu vitabu vyote walivyomiliki, na kuandika orodha ya udhaifu wao,na kufunua majina ya maadui waliokuwa nao. Chipukizi hao baadaye waliahidi kuweka maslahi yao na yale ya kibinafsi nyuma na kujitolea kuhudumia jamii hiyo. 5.Je jicho linalotumiwa na illuminati lina maana gani? ""Jicho la majaliwa,"" ni ishara inayofanana na jicho ndani ya pembetatu, ambalo linaonekana kwenye makanisa kote ulimwenguni, na vile vile kwenye majengo ya Masoni na kwenye noti ya sarafu ya  dola ya Marekani . Mbali na kuhusishwa na Freemasonry, pia imehusishwa na Illuminati kama ishara ya udhibiti wa kikundi na kufuatilia ulimwengu. Ni nembo ya Kikristo, ""jicho ambalo linaona kila kitu"" limetumika katika picha za kuchorwa kuwakilisha umakini wa Mungu juu ya ubinadamu. Hakuna uhusiano rasmi kati ya jicho linaloona yote na Illuminati; uhusiano uliopo pengine ni kwa sababu ya ukweli kwamba kikundi cha asili kilishirikiana  na Masoni, ambao walitumia picha hiyo kama ishara ya Mungu. Baadhi ya watu wanaamini kuwa Illuminati inaiongoza dunia hii leo, ambapo ni sawa na kusema kuwa wanachama wao ni wameficha siri yao kwa nguvu zote kiasi cha kwamba ni watu wachache sana wanaijua. Jinsi wanachama wengi wa Illuminati walivyojiingiza kisiri ndani ya Freemason na wale wa Freemason kujiingiza katika Illuminati, ni kazi ngumu sana kupima mafanikio ya Illuminati, lakini wanahistoria wengi wanaamini kundi la asili kabisa la Iluminati liliweza kuwa na ushawishi wa kadri. Kufikia mwaka 1782, Illuminati ilifikia kuwa na wanachama  600, ikiwemo mabwanyenye wa Kijerumani kama Baron Adolph von Knigge, ambaye akiwa mwanachama wa zamani wa Freemason, alisaidia Illuminati mikakati na kutapakaa kwa jumuiya hiyo. Awali, wanafunzi wa Weishaupt walikuwa ndiyo wanachama pekee wa Illuminati, lakini baadaye madaktari, wanasheria na wanazuoni wakajiunga. Kufikia mwaka 1784 kulikuwa na wanachama baina ya 2,000 na 3,000 wa Illuminati. Baadhi ya vyanzo vinadai kuwa mwandishi maarufu Johann Wolfgang von Goethe pia alijiunga na Illuminati, japo suala hilo bado lina utata. Mwaka 1784, Karl Theodor, Mtawala wa Bavaria, alipiga marufuku uanzishwaji wa chama chochote ambacho hakikutambuliwa kisheria na mwaka uliofuata akapitisha amri mahususi wa kuzuia Illuminati. Wakati wa kamatakamata ya washukiwa wa uanachama wa Illuminati, walikutwa na nyaraka kadhaa ambazo zilikuwa zikipiga chapuo masuala yaliyokuwa yakipigwa vita kama vile kutokuamini katika uwepo wa Mungu, kujiua na namna ya kutoa mimba. Nyaraka hizo zikapigilia msumari imani ya kwamba Illuminati ilikuwa ni jumuiya ya tishio dhidi ya serikali na kanisa. Baada ya hapo, jumuiya ya Illuminati inaaminika kuwa ilipotea, japo baadhi ya watu wanaamini jumuiya hiyo iliendelea kudumu. Adam Weishaupt hatimaye aliondoshwa katika Chuo Kikuu cha Ingolstadt. Baada ya kutimuliwa Bavaria, aliishi siku zake za mwisho huko Gotha, Thuringia, na kufariki dunia mwaka 1830. Toka kipindi ambacho kundi hilo lilipigwa marufuku, Imani za uwongo kuwahusu zimepata umaarifu sana na kusambaa kama moto wa nyika. Mwaka 1797, padre maarufu kutoka Ufaransa Jesuit Abbé Augustin Barruel alidai kuwa jumuiya za siri kama Illuminati zilichochea mapinduzi ya Ufaransa. Rais wa kwanza wa Marekani, George Washington, aliandika barua mwaka mmoja baadaye akisema naamini tishio la Illuminati lilikuwa limedhibitiwa. Barua hiyo ilichangia Imani ya kuwa kundi hilo bado lilikuwa hai. Baadaye vitabu na hotuba za kulishutumu kundi hilo vilitapakaa, huku rais wa tatu wa Marekani Thomas Jefferson, akituhumiw kimakosa kuwa mwanachama wa kundi hilo. Dhana ya Illuminati kuitawala dunia haikuwahi kuzima nab ado ingali inaigizwa katika filamu na kuimbwa katika muziki. Mwaka 1963, Makala iliyoitwa ""Principia Discordia"" ilichapishwa, ambayo ilipigia chapuo aina mpya na tofauti ya fikra ambayo ikiitwa 'Discordianism'. Mrengo huo ulikuwa ukipigia chapuo ghasia za kupinga mamlaka na kuaminisha watu nadharia za uongo, moja ya wafuasi wake akiwa mwandishi maarufu Robert Anton Wilson. Baadhi ya wafuasi wa  Discordianism walituma barua za uongo kwenye majirida wakidai matukio kama kuuawa kwa rais wa Marekani John F Kennedy ilikuwa ni kazi ya Illuminati. Wilson baadaye akaandika kitabu pamoja na mwandishi Robert Shea, "" The Illuminatus! Trilogy "", ambacho kikachochea dhana mpya juu ya uandishi wa vitabu kuhusu kundi hilo, pamoja na kitabu maarufu cha Dan Brown (ambacho pia kikazaa filamu ""Angels & Demons "". Illuminati pia walihusishwa na 'kuabudu shetani' pamoja na dhana nyengine ambazo ni tofauti kabisa na asili ya kundi hilo la karne ya 18 kutoka Bavaria. Wale ambao wanaamini katika nadharia ya New World Order wanadai kuwa kuna kundi la watu wenye nguvu ambao wanajaribu kuiongoza dunia. Ukiachana na marais kadhaa wa Marekani, wasanii nyota kadhaa kama Beyoncé na  Jay-Z wamehusishwa kuwa wanachama wa kundi hilo, japo nyota hao wawili wote wamekanusha."
religion	Jinsi watumishi wa kidini wanavyovuma TikTok	Kasi ya watumishi wa dini mtandaoni imeongezeka kuanzia kwa watawa mpaka imamu. Lakini lengo lao ni nini haswa?
religion	Aneera Kabeer: Mwanamke wa Kihindi aliyebadili jinsia ambaye ombi lake la kutaka kufa limezua taharuki	"Mnamo Novemba mwaka jana, Aneera Kabeer alihudhuria mahojiano yake ya 14 ya kutafuta kazi katika miezi miwili akiwa amevalia kofia, barakoa iliyoficha sehemu kubwa ya uso wake, na nguo za kiume. Mwanamke huyo mwenye umri wa miaka 35, anasema kilikuwa kitendo cha kukata tamaa kutokana na matamshi ya kuchukiza aliyokumbana nayo kwenye mahojiano ya awali. Alipata kazi ya muda - katika shule ya serikali katika jimbo la kusini mwa India la Kerala - lakini anadai alifukuzwa kazi isivyo halali chini ya miezi miwili baadaye. Mkuu wa shule hiyo alikataa kutoa maoni yake.  P Krishnan, afisa wa wilaya, alisema kwamba mkuu wa shule alimweleza kwamba Bi Kabeer hakufukuzwa kazi na badala yake, ""hakuelewa hali hiyo"". Kutokana na chaguzi, Bi Kabeer aliwasiliana na huduma za usaidizi wa kisheria za serikali mwezi Januari - alitaka wakili awasilishe maombi ya euthanasia, au ""mauaji ya huruma"", kwa niaba yake. ""Nilichotaka ni kufanya kazi na kupata riziki. Lakini ikawa vigumu hata kufanya hivyo,"" Bi Kabeer asema. Alikuwa amesoma kuhusu nchi ambazo ziliruhusu euthanasia  na India iliruhusu tu euthanasia isiyo kamili. ""Nilijua singepata kibali cha kisheria hapa, lakini nilitaka kutuma ujumbe,"" anasema. Badala yake, alitaka kupata usikivu wa serikali - na alifanya hivyo. Serikali ilijibu upesi, na sasa ana kazi nyingine. Bi Kabeer anaonyesha wazi kwamba hakuwa na nia ya kujitoa uhai, na alichofanya hakikusudiwa kuwa mfano kwa wengine. Lakini aina kama hizi za maandamano sio kawaida nchini India. Kwa miaka mingi Wahindi wanaotafuta haki au mabadiliko ya kimfumo wamegoma kula, wamesimama kwenye maji hadi kiunoni kwa siku nyingi na kushikilia panya hai midomoni mwao. Wanasosholojia wamependekeza kwamba mfumo wa uasi usio na vurugu wa Mahatma Gandhi, ambao ulijumuisha muda mrefu wa mgomo wa chakula, ulionyesha nguvu ya kile wanachoita maandamano ya ""utendaji"" - haswa katika nchi kama India, ambapo serikali mara nyingi huchelewa kujibu. Anagha Ingole, anayefunza sayansi ya siasa katika Chuo Kikuu cha Hyderabad, anasema kuwa vitendo kama vya Bi Kabeer vinanuiwa kukumbusha serikali kuwa imeshindwa kutimiza ahadi zake. ""Katika kesi hii, serikali ilikosa kutimiza ahadi yake rasmi ya kulinda haki ya raia kufanya kazi,"" asema Bi Ingole, ambaye amefanya kazi pakubwa katika masuala ya ubaguzi wa kijamii. India inakadiriwa kuwa na takriban watu milioni mbili waliobadili jinsia, ingawa wanaharakati wanasema idadi hiyo ni kubwa zaidi. Mnamo 2014, Mahakama Kuu ya India iliamua kwamba wana haki sawa na watu wa jinsia nyingine. Hata hivyo, bado wanatatizika kupata elimu na huduma za afya. Na wengi wanalazimika kujikimu kimaisha kwa kuombaomba au kufanya ukahaba. Bi Kabeer anasema jamii inahitaji uwakilishi wa kisiasa na nafasi za kazi. ""Sijawahi kutaka kuchukua hatua kali kama hiyo lakini nilikuwa na chaguo gani?"" anauliza. Akikulia katika wilaya ya Palakkad katikati mwa Kerala, Bi Kabeer anasema alijitahidi kwa miaka kutambua jinsia aliyopewa wakati wa kuzaliwa. Hakutaka kuzungumza juu ya familia yake ambayo, alisema, ilikuwa bado inakabiliana na kifo cha hivi karibuni cha kaka yake. Bi Kabeer alikuwa bado kijana alipojaribu kutafuta watu wengine waliobadili jinsia huko Palakkad. Lakini aliacha baada ya jaribio moja kama hilo kumalizika kwa kukamatwa kwake. Hata alikimbia kutoka nyumbani hadi mji wa Bangalore baada ya kuona picha za watu waliobadili jinsia kwenye gazeti.  Alipata jumuiya inayounga mkono watu waliobadili jinsia ambao walimkubali. Lakini maisha yalikuwa magumu - wengi wao waliomba kwa miaka mingi kutafuta pesa kwa ajili ya upasuaji wa kubadili jinsia. Akiwa amevunjika moyo Bi Kabeer alirudi nyumbani. ""Nilijaribu sana kuishi jinsi familia yangu ilitaka niishi,"" anakumbuka. Hii ilijumuisha kuvuta sigara, na kujiunga na gym na kozi za kukuza utu - yote hayo, watu walio karibu naye walisema, yangemfanya ""mwanamume"". Lakini kujifanya mtu ambaye hakuwa ilimfanya kuwa mnyonge. Pia alisoma kwa bidii - alikuwa na shauku ya kufundisha tangu alipokuwa mdogo na alikuwa akifundisha watoto katika kijiji chake. Hilo lilimfanya aendelee hata baada ya kuondoka nyumbani na kuishi maisha aliyoyataka. Bi Kabeer sasa ana digrii tatu za uzamili, ikiwa ni pamoja na moja ya elimu, na amefaulu mtihani wa serikali unaomruhusu kufundisha wanafunzi wa shule za upili. Lakini katika mahojiano ya kazi, alikumbana na maswali yasiyofaa - mtahini mmoja alimuuliza jinsi angeweza kuaminiwa kutoangalia wanafunzi kupitia njia ya ngono. Alipoanza kufundisha mnamo Novemba 2021, anadai alikumbana na matamshi yasiyofaa  kutoka kwa wenzake lakini anasema kwamba wanafunzi walimuunga mkono. Lakini Bi Kabeer anasema, aliombwa ghafula kuacha kwenda shuleni tarehe 6 Januari - kufukuzwa kwake, anadai, kulikwenda kinyume na sheria. Akiwa ameachwa bila kazi, aliingiwa na woga na hata akaenda kwenye maduka karibu na shule ili kuuliza ikiwa wangemwajiri kama muuzaji lakini aliktaliwa. Hapo ndipo alipotfuta msaada wa kisheria. Habari hizo zilienea, na waziri wa elimu wa Kerala alijibu mara moja - alikutana na Bi Kabeer na sasa ameanza kazi nyingine ya muda katika ofisi ya serikali huko Palakkad. Lakini wengine kama yeye bado wanangojea msaada. Mnamo mwaka wa 2018, Shanavi Ponnusamy aliandika barua kwa Rais wa India Ram Nath Kovind, pia akitaka mauaji ya huruma. Mwaka uliotangulia aliwasilisha ombi katika Mahakama ya Juu ya nchi hiyo baada ya kudaiwa kunyimwa kazi na Air India, wakati huo shirika la ndege la taifa, kwa kuwa hawakuwa na sera ya kuajiri wafanyakazi waliobadili jinsia. Shirika la ndege na serikali hazikujibu ombi hilo kwa miezi kadhaa. Baadaye, kampuni  hiyo ilitishia kumshtaki kwa kuiharibia jina. Kesi ilipokuwa ikiendelea, huku akitumia akiba yake, ndipo Bi Ponnusamy aliamua kumwandikia rais barua hiyo. Ni nini kilibadilika kwake? ""Hakuna,"" anasema. Hakupata jibu na Air India sasa imenunuliwa na kampuni ya kibinafsi, na hivyo kufifisha matarajio ya kupata kazi kwake. Lakini amewasilisha kesi katika mahakama kuu ya Madras, akiomba fidia kwa gharama za kisheria ambazo ametumia kufikia sasa. ""Ikiwa kuna mfumo wa aina hii, watu kama sisi wataishije?"" anauliza."
religion	Papa Francis aomba msamaha kwa mauaji Rwanda	"Kiongozi wa kanisa Katoliki duniani Papa Francis ameomba msamaha kutoka kwa Mungu kwa ""dhambi na makosa yaliyotekelezwa na Kanisa na waumini wake … ambao walitekwa na chuki na ghasia"" wakati wa mauaji ya kimbari Rwanda. Alikuwa akiongea baada ya kukutana na Rais Paul Kagame mjini Vatican. Ombi lake la msahama limetokea baada ya ombi la Rwanda Novemba mwaka jana kwa Vatican kuomba radhi kutokana na mchango wa mapadri wa kanisa Katoliki na baadhi ya viongozi wake wakati wa mauaji hayo ya mwaka 1994. Kwa mujibu wa Vatican Radio, Papa pia ""ameelezea nia yake kwamba kutambua udhaifu huu wa kanisa kipindi hicho, ambao, uliathiri sana sifa za Kanisa, kunaweza kuchangia 'kutakaswa kwa kumbukumbu' na kuendeleza, kwa matumaini na uaminifu, amani siku za usoni."" Wakati wa mauaji hayo yaliyodumu siku 100, Watutsi 800,000 na Wahutu wenye msimamo wa kadiri waliuawa na Wahutu wenye msimamo mkali. Mauaji hayo yalitekelezwa hadi katika makanisa ambapo watu walikuwa wamekimbilia kutafuta hifadhi."
religion	Coronavirus: Je, virusi vya corona vimewatengenisha watu na imani zao?	"Kutokana na kuenea kwa kasi kwa virusi vya corona, watu katika maeneo mbalimbali duniani wameanza kubadili mwenendo wao wa kufanya mambo. Baadhi ya watu wameahirisha mipango yao ya kusafiri na kujizuia kufika katika maeneo yenye mkusanyiko wa watu. Wengine wameacha kusalimiana kwa kushikana mikono na kukumbatiana , huku wengine wakibuni namna mpya ya kusalimiana kwa kugonga miguu. Taratibu za kwenye Makanisa, misikiti na mahekalu pia zimebadilika,zikiwa ni jitihada za kukabiliana na kusambaa kwa virusi vya corona. Je, ni rahisi kiasi gani kubaki katika hali hiyo na kuwafanya watu wabadili namna yao ya kuabudu? Waislamu Msikiti mkubwa ulioko Mecca, mara zote huwa umejaa maelfu ya waumini ambao ufika hapo kwa ajili ya Hija. Lakini sasa idadi ya  mahujaji  ambao wamefika katika eneo hilo takatifu imeshuka kupita kiasi. Hatahivyo msikiti huo mkubwa umefunguliwa baada ya kufungwa kwa muda ingawa sasa kuna sheria mpya za kuabudu katika eneo hilo kama vile, katazo la watu kuzungukia 'kaaba' ambayo iko katika ya msikiti na kuzuia watu kupashika. Katazo hilo limetolewa kwa mahujaji wote wageni na wenyeji wa Mecca na Medina. Waumini wengi kutoka maeneo mbalimbali duniani mara nyingi huwa wanatembelea katika eneo hilo la hija hata kama sio wakati wa hija. Waislamu wapatao muilioni nane ufanza ziara za kwenda Mecca kuiji kwa mwaka. Hadiza Tanimu Danu ana biashara ya wakala wa usafiri nchini Nigeria ambayo imejikita kaika safari za kwenda Mecca, na kusema kuwa katazo la wageni limechanganya watu. ""Watu wana huzuni"" aliniambia. ""Unajua si kila mtu  anataka kwenda huko kwa minajili ya kwenda kuabudu, bali wengine wana nia nyingine."" Si Umrah peke yake ndio inaathirika. ""Baadhi wana hofu kuwa hali hii itaendelea mpaka wakati wa Radhani, na kama hali hii itaendelea hata wakati wa Hija, je nini kitatokea?"" alisema. Mamlaka ya Saudia inasema kuwa hatua waliyochukua ni ya muda mfupi na haiashirii kuwa wanapanga kufanya hivyo hata wakati wa Hija. Baadhi ya taratibu za kusali ambazo zinaweza kusababisha maambukizi bado zinaendelea. Kulikuwa na tahadhari duniani kote baada ya video ya raia wa Iran ambayo ilisambaa katika mtandao wa kijamii. Ikimuonyesha muumini mmoja akisema kuwa siogopi virusi vya corona kabla ya kulamba na kubusu geti. Baadhi ya watu huwa wanaamini kuwa eneo takatifu ni salama na kunaweza kukuponya na magonjwa. Watu wawili wamejikuta gerezani kutokana na imani zao lakini wairani wanasema kuwa maeneo ya Iran yanapaswa kuwa yamefungwa. Kwa waislamu wengi, licha ya kwamba mabadiliko ni kidogo lakini wanajaribu kuzingatia mabadiliko hayo. Kwa mfano , Afrika kusini wanakabiliana na kesi moja ya virusi vya corona, viongozi wa dini wanatumia fursa ya kuelimisha watu kujikinga na corona wakati wa ibada Mwandishi wa BBC Afrika, Mohammed Allie anasema kuwa waumini katika misikiti wameshauriwa kutoshikana mikono au kukumbatiana baada ya ibada. ""Itaenda kuchukua muda kwa watu kuzoea utaratibu huo,"" alisema. ""Watu bado wanapeana mikono baada ya kutoka msikitini, na sio kwa sababu wanadharau ujumbe waliopewa bali ni utamaduni ambao wameuzoea sana."" Amesema baadhi ya watu wameanza kugusana miguu badala ya mikono. ""Taratibu watu wameanza kuzoea,"" alisema na kuongeza kuwa wauimini Singapore wameshauriwa kuja na  mikeka yao wenyewe kwa ajili ya kusalia siku ya Ijumaa. Mamia ya watu ambao wanahudhuria misa huko Georgetown, kanisa la kihistoria lililopo Marekani katika mji mkuu wa  Washington D.C. ambalo limewekwa karantini baada ya muumini mmoja wa kanisa hilo kuthibitishwa kuwa mgonjwa wa virusi vya  corona. Padre Timothy Cole alikutwa ana virusi vya corona siku ya jumamosi na a kawekwa  karantine yeye pamoja na familia yake. Imeripotiwa kuwa watu wapatao 550 walikuepo katika ibada ya Machi, 1 na kupokea komuniyo. Huko Italia, Papa Francis ameamua kusaisha misa siku za jumapili akiwa anaonekana kwenye video kutokea dirishani katika makutano ya  St Peter na kuachana na misa alizokuwa anazifanya mubashara ili tu kupunguza idadi ya mkusanyiko wa watu mjini Vatican. Hatua hii imekuja baada ya watu kaskazini mwa Italia kuwekwa katika karantini. Makanisa ya katoliki kuanzia Ghana, Tanzania mpaka Marekani na Ulaya wamebadili utaratibu wa ibada zao ikiwa ni jitihada za kuzuia maambukizi. Mapadre sasa wanawapa waumini ekaristi takatifu katika mikono badala ya ulimi, wameacha kutoa divai na  kuwa na dawa ya kuzuia maambukizi mlangoni sehemu ya kuchovya maji ya baraka(senitizer). Badala ya kupeana  mikono kama ishara ya amani, waamini wanaambiwa kumuombea jirani yake. Lakini pamoja na kwamba wanaelewa  kwa nini hatua hizo zinachukuliwa lakini bado wanaonekana kutoelewa bado. Alexander Seale  ni muandishi wa Ufaransa anayeishi London anasema; ""Hakuna furaha kama ilivyokuwa awali,"" aliniambia, "" kwenda kanisani bila kuonyesha ishara ya amani na bila kulishwa ekaristi mdomoni na padre ni sawa na kuondoa  sehemu muhimu katika ibada takatifu."" ""Kwangu binafsi, mimi kula ekaristi takatifu ni kitu cha thamani sana, Ni sawa na kupokea mwili wa Yesu."" ""Inasikitisha sana kuona hatua hizo zimechukuliwa ."" Na hii ikiwa ni matokeo ya kusambaa kwa virusi vya corona. Huko Korea kusini, zaidi ya nusu ya visa vyote katika nchi hiyo vimehusishwa na makundi ya kikristo katika makanisa. Ilidhaniwa kuwa kukaa karibu sana na mtu mwenye maambukizi ya virusi vya corona  kunaweza  kumfanya mtu apate maambukizi kwa haraka na vilevile mtu anayesafiri katika maeneo mbalimbali duniani kunaweza kumfanya aambukize wengine. Viongozi wa kanisaniwamekuwa wakishutumiwa kuficha majina ya watu waliopata maambukizi hivyo kufanya mamlaka kushindwa kupata waathirika kabla maambukizi hayajasambaa. Kesi hii ni ya aina yake na makanisa duniani kote wanapaswa kuchukua hatua thabiti ya namna gani wanaweza kufanya kazi na serikali ili kuzuia maambukizi. Kwa wabaniani, kipindi hiki huwa wanasheherekea tamasha la rang. Huwa wanaadhimisha mema , upendona maisha mapya. Watu hujipaka rangi katika sura zao pia ikiwa ni sehemu ya sherehe hizo. Waziri  mkuu wa India bwana Narendra Modi alisema kuwa sherehe hizo hazitafanyika katika sehemu ya umma, na kushauri watu kujizuia kuwa katika msongamano wa watu wengi. Lakini watu wengi hawakuhudhuria tamasha hilo mwishoni mwa wiki iliyopita na baadhi walioenda walikuwa wamevaa masks. Hali hii ni ya hatari ambayo walikuwa hawajajiandaa kuchukua. Nicky Singh anaishi  Amritsar, katika jimbo la Punjab, India. Anasema kuwa alibaki nyumbani na kutuma salamu za sherehe hizo kwa simu. Aliniambia kuwa sherehe hizo zilikosa msisimko waliouzoea wa Holi"". ""Nina furahi kuwa nilichagua afya yangu badala ya sherehe"" alisema. Lakini unawaambiaje watu waache kukumbatiana wakati wa majonzi kwenye misiba?  alisema hivyo Rabbi Jackie Tabick, kutoka magharibi mwa London. ""Ni ngumu sana,"" aliniambia. ""Nadhani kila mtu huwa anataka kuonyesha hisia zake kwa mfiwa, na njia nzuri ya kuonyesha upendo siku hizi ambayo kila mtu anaielewa ni kukumbatia na kuongea inawezekana si jambo ambalo mfiwa angependa wakati wa majonzi."" Yeye anapanga kutoa mafunzo mtandaoni, kuona namna gani tunahakikisha umuhimu wa kuungana mono na kuungana na Mungu."
religion	Wafahamu Wahispania waliovuka bahari ya Pasifiki kupitia njia ya wanaume watatu wenye hekima	"Ilikuwa ni nyota iliyowasadikiza kwamba hatimaye wamepata kile walichokuwa wamekitafuta mara nyingi sana. Lilikuwa eneo la Ophir, ambapo, kulingana na Biblia, ndio sehemu kubwa ya mawe ya thamani, fedha, pembe za ndovu, msandali na tani za dhahabu zilitoka ambazo Mfalme Sulemani (974-937 BC) aliweza kutimiza ahadi ya Mungu. kwa Daudi: ya kujenga hekalu la kuweka sanduku la Agano. Katika kufuatia hilo, wanaume 150 walisafiri kwa meli mbili, moja yao iitwayo ""Los reyes,"" kutoka bandari ya Callao nchini Peru. Ilikuwa Novemba 19, 1567, na msafara huo ulijitosa kusini mwa hahari ya Pasifiki, eneo ambalo halikuwa limegunduliwa. Walianza kukadiria kwamba baada ya kusafiri karibu maili  2,000 wangefika mahali wanakoenda, lakini ni hadi waliposafiri zaidi ya umbali huo mara tatu ndipo, Jumamosi, Februari 7 ya mwaka mpya, ndipo waliona mahali pazuri. Walikuwa wamesafiri siku 81, lakini wangesubiri nyingine mbili kwa sababu hawakupata mahali pa kutia nanga hadi siku Jumatatu. ""Kisiwa kilizungukwa na kina kirefu na ungeweza kuingia tu kupitia mlango wa bahari. Kulingana na [Kapteni Álvaro de] Mendaña, wakati huo nyota ilionekana ambayo ilionyesha njia ya kusonga mbele,"" msomi na mwanafilolojia Juan aliiambia BBC. Je, ni uthibitisho gani bora zaidi kwamba walikuwa wamefika kwenye kisiwa cha Mfalme Sulemani na Mamajusi kuliko kuona nyota yenye kung'aa kama ile iliyowaongoza Melchior, Gaspari na Baltasar kwenye safari yao  kwenda Bethlehemu? Ingawa haiko eneo sahihi, Ophir ya kibiblia inaonekana mara kadhaa katika kitabu kitakatifu. Kwa hiyo kwa Wazungu hakukuwa na shaka kwamba ilikuwepo, na kwa kila uchunguzi mpya tumaini la kuipata lilizaliwa upya. Baada ya kukosa Afrika, ndoto hiyo ilihamia magharibi, na kugundua kuwa kuna walimwengu wengine upande huo. ""Christopher Columbus alidhani aliipata kwenye Hispaniola, na mengine yote yalikuwa kufuata baada ya Columbus,"" anasema Gil. Lakini kufikia katikati ya karne ya 16 uvumi ulikuwa pia ukienea kwamba katika Pasifiki, karibu na ufuo wa Milki ya Inca ya kale, kulikuwa na visiwa vyenye utajiri mwingi, ambavyo ilikisiwa kuwa vile vya Kibiblia vya Mfalme Sulemani. Hii ilichanganywa na nadharia ya Pedro Sarmiento de Gamboa (1532-1592), askari na baharia wa Uhispania, ambaye aliamini kuwa jamii hii iliyoendelea sana na tajiri haikuwa asili ya Peru lakini ilitoka nchi iliyokuwa magharibi ambayo wavumbuzi hawakuweza kuipata kwa sababu walikuwa wamefuata upepo na mawimbio yaliyokuwa mbali sana kaskazini. Mawazo yake yalimshawishi Don Lope García de Castro, ambaye aliunga mkono wazo la safari ya uchunguzi, lakini alitaka mpwa wake, Álvaro de Mendaña de Neira, 25, kuiongoza, huku Sarmiento akiwa wa pili katika uongozi . Hivi ndivyo msafara ulivyoanza, ambao ulienda kutafuta kile kilichopotea kwa muda mrefu katika bahari ambayo haijawahi kuvukwa. Na kisiwa walichofika kiliitwa Santa Isabel de la Estrella, jina la muongoza safari na nyota ambayo  iliwaongoza. Licha ya ishara nzuri, kukaa kwenye kisiwa hicho ilikuwa ngumu sana hivi kwamba miezi mitatu baadaye, baada ya kutengeneza meli, wafanyakazi walipiga kura ya kurudi Peru. Ingawa walifika wakiwa na hadithi za eneo la kigeni ambalo hadi wakati huo halikuwa linajulikana kwa watu wa nchi yao, hawakuleta utajiri uliotamaniwa, kwa hivyo Mendaña alisifiwa kidogo kwa kile kilichochukuliwa kuwa safari iliyofeli. Lakini hilo halikupunguza hamu ya kurudia safari hiyo, ila tu aliporudi, Gil anasema, ""alikuta nafasi ya mjomba wake ilikuwa imechukuliwa na Makamu Don Francisco de Toledo, ambaye alikuwa hawelewani. ""Kufikia wakati huo, Mendaña alikuwa mzee na hangeweza kujilazimisha kwa wanaume wake,"" asema Gil, ambaye alihariri kitabu ""In demand of the King Solomon"", kitabu ambacho kina masimulizi ya safari tatu zilizofanywa visiwani wakati huo. Zaidi ya kumbukumbu, ambayo inazungumzia kwa kina safari,  mwendo, kasi na ajali  mengine ripoti ya kile kilichotokea. Sauti kuu ni ya Pedro Fernández de Quirós, ambaye alikuwa rubani katika msafara wa pili wa Mendaña, 1595-1596, ambaye dhamira yake ilikuwa ni kuanzisha koloni katika visiwa vya Solomon, hivyo meli hizo nne zilibeba wanaume, wanawake na watoto 378 ( akiwemo mke wa Mendaña na wanafamilia wengine). Hatimaye, ugonjwa wa homa ulichukua maisha ya Mendaña, na amri ya meli ikaanguka kwa Quirós. Lakini si kwa muda mrefu. ""Wakazi wa kisiwa hicho, ambao walikuwa wajasiri sana, walikuwa wakiwapa Wahispania mengi ya kufanya. Hapo awali walifurahi sana kuwaona Wahispania, lakini walipogundua wanataka kubaki walipinga wazo hilo."" Quirós, licha ya kila kitu, alitaka kukabaki, ""lakini ilionekana kuwa haiwezekani kwa watu wake, kwa hiyo wakamfungia ndani ya chumba chake na kuchukua meli kurudi Acapulco."" ""Meli zingine zilikwenda Nueva Guinea na Manila, chini ya amri ya mke wa Mendaña, Isabel Barreto, ambaye alikuwa amerithi jina la mapema mkuu wa safari ya baharini, ambaye mapema alikuwa na serikali ya nchi alizoziteka) "" . Mnamo 1605 Quirós alifanikiwa kupata mfalme wa Uhispania kufadhili msafara mwingine, wakati huu kwa madhumuni ya kutafuta na kuteka Terra Australis , bara ambalo kulingana na mwanafalsafa wa Ugiriki Aristotle, linapaswa kuwepo kwa sababu Dunia ilipaswa kuwa na usawa. Katika safari hii aliandamana na mwandishi mwingine wa ripoti zilizojumuishwa  ""In demand of the island of King Solomon"": Diego de Prado, ambaye, kama bara waliloenda kutafuta, anapingana na toleo la Quirós. ""Wao ni mahusiano mawili tofauti sana: Prado ni mwazi na mwenye furaha zaidi. Kwa mara ya kwanza, unaweza kusikia Wahispania na watu wa kiasili wakicheka kwa sauti kubwa , kitu cha ajabu kwa sababu kwa ujumla katika mahusiano ya Kihispania, machache  sana husemwa kuhusu hisia. ""Gil anasema. ""Anasema kwamba baada ya chifu wa watu wa asili wa Nueva kuona jinsi Wahispania walivyoua nguruwe, alijaribu kuwaiga, lakini badala ya kupiga risasi, alichofanya ni kelele: boom! Na watu wote wa asili wakaanza kucheka. ""Katika tukio jingine, Wahispania walikuwa wakijiandaa kwa sababu walidhani wenyeji wa eneo hilo wangewavamia ghafla waliona ndege fulani wakinyanyuka na hawakuweza kujizuia kucheka walipoona kundi la ndege limewatisha"". Ingawa wazo lilikuwa kusafiri kusini, katika kutafuta bara hilo la kusini, ""Quirós alipofikia digrii ishirini ya latitudo ya kusini, alikata tamaa."" ""Alikuwa mtu wa ajabu sana; huwezi kuona kwa nini hakuendelea na msafara alioahidi. Na katika hadithi yake, Diego de Prado anasema kwamba wakati huo: 'Kusini unaweza kuona mawingu matatu makubwa sana, mawili kati ya mawingu yalikuwa meupe na moja leusi."" ""Bila shaka,"" Gil anasisitiza, ""Watu Watatu Wenye Hekima: wawili weupe na mmoja mweusi."""
religion	Haiti: Wamishonari wa Kikristo wametekwa nyara katika mji mkuu wa Haiti Port-au-Prince - Zimesema taarifa	"Kikundi cha wamishonari Wamarekani na watu wa  familia zao ,wakiwemo watotokimetekwa nyara na genge lenye silaha karibu na mji wa Haiti wa Port-au-Prince. Takriban watu 15 walikuwa wamepanda basi baada ya kutembelea kituo cha watoto yatima, vyanzo vya usalama vya Haiti  vimeviambia vyombo vya habari. Maelezo machache yanafahamika, lakini maafisa wa Marekani walisema kuwa wanafahamu ripoti hizo. Haiti ni mojawapo ya maenei yenye viwango vya juu zaidi vya utekaji nyara duniani, huku magenge yenye nguvu yakitumia hali ya ukosefu wa sheria nchini humo kutengeneza pesa kutokana na malipo ya kikombozi. Tangu kuuawa kwa Rais Jovenel Moïse mwezi Julai, makundi hasimu yamekuwa yakijaribu kupata udhibiti na ukosefu wa usalama umekuwa ukiendelea kuimarisha mapambano ya kila siku ya kuishi miongoni mwa Wahaiti wengi. Wamishonari hao  wa Kikristo walichukuliwa muda mfupi baada ya kuondoka katika mji wa  Croix-des-Bouquets na wameendelea kushikiliwa na genge, kulingana na chanzo kilichonukuliwa na shirika la habari la AFP. Wizara ya sheri ya Haiti na Jeshi la polisi bado hawajatoa kauli yoyote kuhusiana na tukio hilo. Serikali ya Marekani bado haijatoa taarifa yoyote kuhusiana na tukio hilo, lakini Wizara ya mambo ya nje ya nchi hiyo imeliambia shirika la AFP kuwa imeona ripoti  na kwamba usalama wa raia wa Marekani nje ya nchi hiyo ni mojawapo ya vipaumbele vyake vya hali ya juu. Christian Aid Ministries, shirika la kidini lenye makao yake nchini Marekani, lilituma ujumbe wa saujti kwa makundi ya kidini ya Haiti kama  ""sala maalumu'', limeripoti shirika la habari la  Associated Press limearifu. Ujumbe huo ulisema kuwa kikundi hicho kilikuwa kinafanya kazi na ubalozi wa Marekani katika Haiti   ""kuona ni nini kinachoweza kufanyika"" kuwasaidia watu waliotekwa nyara. Christian Aid Ministries huwasaidia Wahaiti kwa kiwango kikubwa kupitia misaada na hutoa hifadhi, chakula na nguo kwa watoto na husaidia kufadhili elimu yao. Magenge yenye silaha yamedhibiti wilaya masikini zadi za Haiti kwa miaka mingi. Hivi karibuni yamepanua udhibiti wao katika maeneo mengine ya jiji kuu  Port-au-Prince na maeneo mengine yanayopakana na jiji hilo. Zaidi ya visa  600 vya utekaji nyara vilirekodiwa katika kipindi cha robo tatu ya mwaka 2021 huku 231 wakitekwa kwa kipindi kimoja mwaka jana, kulingana na kikundi cha kiraia. Ghasia nchini Haiti-nchi ambayo ni masikini zaidi miongoni mwa mataifa ya Amerika-zimesambaa tangu kuuawa kwa Rais Moïse na wakati wa tetemeko la ardhi lililotokea mwezi uliofuata ambalo liliwauwa watu zaidi ya 200. Kulinga na New York Times, Wahaiti wengi wamekuwa waliitolea wito Marekani kutuma vikosi vyake nchini mwao, ombi ambalo utawala wa Biden unasita kulikubali. Wanajeshi wa zamani 'walijua kuhusu njama ya kumuua rais wa Haiti' Tazama kikosi cha mamluki  wa kigeni waliomuua rais wa Haiti Tetemeko kubwa la ardhi laua watu 304 nchini Haiti"
religion	Wageni wa mazishi ya Malkia: Ni nani amealikwa na nani hakualikwa?	"Mazishi ya Malkia yanayotatajiwa kufanyika Jumatatu yamepangwa kuwa kusanyiko kubwa la wafalme  na wanasiasa kuwahi kukongamana nchini Uingereza kwa miongo. Mialiko ilitolewa mwishoni mwa juma, huku wakuu wa nchi 500- na waheshimiwa wa kigeni wakitarajiwa kuhudhuria. Wengi wa viongozi wameombwa kuwasili katika ndege za kibiashara na kuambiwa kuwa watachukuliwa kwa mabasi, kutoka katika eneo la magharibi mwa London. Hafla itafanyika katika Westminster Abbey, eneo ambalo lina uwezo wa kuwapokea watu wapatao 2,200. Haya ndiyo yanayofahamika hadi sasa kuhusu ni nani atakayehudhuria na ambaye hatahudhuria. Familia za Wafalme wa Ulaya. Mfalme Willem-Alexander na Malkia Queen Maxima wa Uholanzi watakuwa ni miongoni mwa Wafalme wa Ulaya katika mazishi. Wajumbe wa familia za kifalme kutoka kote Ulaya, ambao wengi wao walikuwa undugu wa damu wa Malkia, wanatarajiwa. Mfalme wa Ubelgiji Philippe na Malkia Mathilde wamethibitisha kuwa watakuwa pale, huku Mfalme Willem-Alexander  na mke wake, Malkia Maxima, pamoja na mama yake, Mwanamfalme malkia wa Uholanzi  Beatrix. Mfalme Felipe na Malkia Letizia wa Uhispania pia wamekubali mwaliko, sawa na familia za ufalme za Norway, Sweden, na  Demark. Ikulu ya White House imethibitisha kuwa Rais Joe Biden atahudhuria pamoja na Mke wa Rais Jill Biden, ingawa inafahamika kuwa hawatasafiri kwa basi. Mjadala mwingi umeangazia kuhusu iwapo Rais Biden atamualika mtangulizi wake,  Donald Trump, kuwa sehemu ya ujumbe wa Marekani, lakini ukomo wa ukubwa wa ujumbe unamaanisha kuwa haitakuwa lazima marais wote wa zamani weweze kuhudhuria. Kumekuwa na tetesi kwamba rais wa zamani na wake wa marais – hususan Obama na mke wake – wanaweza kupokea mialiko ya kibinafsi. Jimmy Carter, ambaye alihudumu kama rais kuanzia mwaka 1977 hadi 1981, hajapokea mwaliko, ofisi yake imeliambia gazeti la Politico. Viongozi kutoka kote katika Jumuiya ya Madola, ambako Malkia alihudumu kama mkuu wake katika kipindi chote cha utawala wake, wanatarajiwa kuhudhuria. Waziri mkuu wa Australia Anthony Albanese amekubali mwaliko, sawa na Waziri mkuu wa New Zealand Jacinda Ardern na Waziri mkuu wa Canada Justin Trudeau. Majenerali-magavana kadhaa ambao wamehudumu kama wawakilishi wa ufalme katika Jumuiya ya Madola wanatarajiwa kuhudhuria pamoja na viongozi wa nchi zao. Waziri mkuu wa Bangladesh aliyehudumu kwa muda mrefu Sheikh Hasina na Rais wa Sri Lanka  Ranil Wickremesinghe pia wameripotiwa kukubali mialiko. Waziri Mkuu wa India Narendra Modi bado hajathibitisha iwapo atahudhuria. Viongozi kutoka kote katika Jumuiya ya Madola, ambako Malkia alihudumu kama mkuu wake katika kipindi chote cha utawala wake, wanatarajiwa kuhudhuria. Waziri mkuu wa Australia Anthony Albanese amekubali mwaliko, sawa na Waziri mkuu wa New Zealand Jacinda Ardern na Waziri mkuu wa Canada Justin Trudeau. Majenerali-magavana kadhaa ambao wamehudumu kama wawakilishi wa ufalme katika Jumuiya ya Madola wanatarajiwa kuhudhuria pamoja na viongozi wa nchi zao. Waziri mkuu wa Bangladesh aliyehudumu kwa muda mrefu Sheikh Hasina na Rais wa Sri Lanka  Ranil Wickremesinghe pia wameripotiwa kukubali mialiko. Waziri Mkuu wa India Narendra Modi bado hajathibitisha iwapo atahudhuria  Viongozi wengine wa dunia ambao wamesemekana kukubali mialiko ni pamoja na rais wa Irish Taoiseach Micheal Martin, rais wa Ujerumani  Frank-Walter Steinmeier, na rais wa Italia Sergio Mattarella pamoja na Rais wa tume ya Muungano wa Ulaya   Ursula von der Leyen.  Rais wa Korea Kusini Yoon Suk-Yeol  na rais wa Brazil Jair Bolsonaro pia wamethibitisha kuhudhuria kwao. Pia anayetarajiwa kusafiri kuelekea London kwa ajili ya mazishi ya Malkia ni Mfalme wa Japan Naruhito, rais wa Uturuki Recep Tayyip Erdoğan, na rais wa Ufaransa   Emmanuel Macron. Haijafahamika iwapo rais wa Uchina Xi Jinping, ambaye ziara yake katika  Kazakhstan na  Uzbekistan wiki hii itakuwa ni ya kwanza kwake kuondoka Uchina tangu mwanzoni mwa janga la Covid-19, atapokea mwaliko au ataukubali. Jamuhuri ya kiislamu ya Iran, ambayo imekumbwa na vikwazo vya muda mrefu vya kimataifa kutokana na mpango wake wa nyuklia, itawasilishwa tu na balozi wake, vyanzo vya Whitehall vilisema. Hakuna mwakilishi kutoka Urusi, Belarus, au  Myanmar ambaye amealikwa  , anasema mwandishi wa BBC James Landale. Uhusiano wa kidiplomasia baina ya Uingereza na Urusi ulivunjika, tangu Urusi ilipoivamia Ukraine, na msemaji wa rais wa Urusi Vladimir Putin alisema wiki iliyopita kwamba  ""hakuwa anafikiria uwezekano "" wa kuhudhuria mazishi. Uvamizi ulianzishwa kwa sehemu kutoka eneo la Beralus, ambayo rais wake, Aleksandr Lukashenko, ana ushirika wa karibu na Rais Putin. Uingereza imeondoa kwa kiwango kikubwa uwepo wake wa kidiplomasia katika   Myanmar tangu yalipofanyika mapinduzi ya kijeshi katika nchi hiyo mwezi Februari  2021."
religion	Misikiti ni marufuku katika mji wa kale wa Aksum nchini Ethiopia	"Kwa wakristo wa kiorthodoksi nchini Ethiopia , mji wa kale wa Aksum ni mji tukufu, nyumbani kwa malkia wa Sheba aliyetajwa kwenye bibilia na sanduku la agano lililokuwa na amri 10 za Mungu. Inaarifiwa watawa katika mji huo wanakilinda sanduku hilo kilichokuwa na maamrisho hayo kumi aliyokabidhiwa Musa na Mungu. Makundi ya waislamu wanashinikiza kujenga msikiti katika mji huo - pendekezo linalopingwa na viongozi wa kikristo wanaosema wako radhi wafe kuliko hilo kufanyika. ""Aksum ndio Mecca yetu,"" ametangaza kiongozi mkuu Godefa Merha, anayeamini kuwa kama makanisa yanavyopigwa marufuku katika mji mtukufu wa kiislamu, misikiti nayo hayaweza kuwepo katika mji wa kale wa Aksum. ""Aksum ni eneo tukufu. Mji huu ni monasteri,"" anasema Godefa, naibu mkuu wa kanisa la Our Lady Mary of Zion mjini Aksum. Msimamo wa muda mrefu wa wakristu wa Orthodoksi sasa umegubikwa na mzozo wakati baadhiya waislamu wanashinikiza chini ya kauli mbiu ""haki kwa waislamu wa Aksum"" kuitisha haki ya kujenga msikiti katika mji huo na kuruhusu adhana ya kuwaita waumini kusali itangazwe kupitia vipaza sauti. Watu wengi wanaona mvutano huo ni wa bahati mbaya  kwasababu ufalme wa Aksum, mojawapo wa ufalme wa jadi ulisifika kwa namna watu wa dini tofuati walivyokuwa wakiishi. Kwa mujibu wa waumini wa dini zote, waislamu waliwasili kwanza katika ufalme huo punde baada ya  kuzuka kwa Uislamu mnamo 600 AD kama wahamiaji waliokwepa watawala wa Mecca wakati huo wasiokuwa waislamu. Mfalme wa kikriso aliwakaribisha na kuruhusu uislamu kuingia kwa mara ya kwanza katika eneo lililo nje ya rasi ya kiarabu. Hii leo, kuna takriban 10% ya waislamu katika idadi jumla ya watu wa Aksum jumla ya watu 73000 wanaoishi huko huku 85% yao wakiwa ni wakristo wa Orthodoksi na huku 5% wakiwa ni wa madhehebu mengine ya kikristo. 'Waislamu walazimika kusali nje' Mkaazi wa kiislamu Abdu Mohammed Ali, aliye katika miaka ya 40, anasema kwa vizazi vingi familia yake imelazimika kukodi nyumba za wakristu kutoa nafasi kwa waisilamu kuabudu. ""Kuna misikiti 13 ya muda. Siku ya Ijumaa iwapo [baadhi ya wakristo] wakitusikia tukitumia vipaza sauti, wanasema tunamdhalilisha St Mary,"" analalamika Aziz Mohammed, tabibu wa kitamaduni aliyeishi Aksum kwa miaka 20 anasema baadhi ya waislamu wanalazimika kusali nje hadharani kutokana na kukosekana misikiti. ""Sisi waislamu hapa tunaishi na wakristo pamoja. Wakristu hawatuzuii kusali lakini kwa miaka mingi, wengi wetu tumekuwa tukisali katika maeneo ya wazi. Tunahitaji msikiti,"" anasema. Suala hilo ni wazi linazusha mzozo kati ya jamii.  Abdu alikuwa na wasiwasi wa kuzungumza na mimi, mkristu wa Orthodoksi , na alifanya hivyo baada ya kumshawishi sana na baada ya kuangalia kitambulisho changu, huku Azizi ambaye alizaliwa na mama Mkristu na baba muislamu, akikataa kulizungumzia zaidi ya hapo suala hilo, na kusema: ""Hapa tunaishi tukiogopana."" 'Tunahitaji kuishi kwa amani' Tofauti za aina hiyo zilizuka Aksummiaka 50 iliyopita wakati mfalme Haile Selassie alipokuwa uongozini Ethiopia. Kiongozi wa mji huo wakati huo, aliyetoka katika filamu ya kifalme alifikia muafaka uliowaruhusu waisilamu kujenga mskiti takriban kilomita 15 nje katika mji wa Wukiro-Maray. Katika mji huo wenye idadi kubwa pia ya wakristu, tunakutana na Keriya Mesud aliyekuwa anawapikia waumini wa kiislamu wakati wakisali. Anasema kuna misikiti mitano katika eneo hilo la Wukiro-Maray, Bi Keriya amesema: ""Licha ya kwamba tunahitaji mskiti Aksum, hatuwezi kuwalazimisha. Tunachohitaji ni kuishi kwa amani."" Ufalme wa Aksum: Godefa anasema jamii hizo mbili zinaishi kwa amani, akiongeza kwamba watu wa imani hizo mbili Amhara  wana mambo mengi yanayowiana. Anaamini kuwa waislamu kutoka sehemu nyingine Ethiopia ndio wanahsinikiza ujenzi wa mskiti. Lakini ameapa kuwa wakristu wa orthodksi kamwe hatuvunja kiapo walichotoa kwa wazee wao waliowatangulia kuuhifadhi mji wa Aksum. Mhubiri wa Kikristu Amsale Sibuh anafafanua: ""Dini zisizokubaliwa kuzaliwa kwa yesu, ubatizo wake, kusulubiwa kwake, kifo chake na kufufuka kwake hawawezi kuishi katika sehemu ambako sanduku la agano lipo. Iwapo mtu atafanya lolote dhiid ya msimamo huu, tupo tayari kufa."" Maafisa wa uongozi katika mji huo wamekataa kutoa tamko, ila wamesema kuwa waumini wa dini hizo  wanaishi kwa amani. Wengi wanatarajia kuwa kama utawala wa ufalme wa Haile Selassie, uliopo sasa - unaoongozwana waziri mkuu Abiy Ahmed, ambaye babake ni muislamu na mamake mkristu - utaifikia makubaliano kulinda hadhi ya Aksum kama eneo la amani. Kwa upande wao waislamu wanaazimia kuendelea kulishnikiza hilo. Taasisi ya viongozi wa Kiislamu katika eneo hilo - baraza la kieneo la waislamu  - linasema linapanga kufanya majadiliano na wakristo katika jitahada ya kuwashawishi kuwaruhusu kujenga mskiti Aksum."
religion	Virusi vya corona: Viongozi wa dini waomba kufunguliwa kwa sehemu za kuabudu Uganda huku wagonjwa wakifikia 417	Viongozi wa kidini nchini Uganda wametoa wito kwa serikali kuruhusu sehemu za kuabudu ikiwemo makanisa na misikiti kufunguliwa. Sehemu hizo zilifungwa mwezi Machi katika juhudi za  kupambana dhidi ya ugonjwa wa COVID-19. Wana mtazamo kwamba ikiwa usafiri wa umma utaruhusiwa kuanza tena wiki hii, basi hakuna sababu waumini wasijumuike kuabudu kama ilivyokuwa hapo awali. Wito huu unakuja wakati wizara ya afya ikifichua kuwa wafanyakazi wake saba  wamegunduliwa kuambukizwa virusi vya Corona. Issaac Mumena ana taarifa ifuatayo.
religion	Maafisa wa maadili Iran: Kwa nini tunawaambia wanawake nini cha kuvaa	"Kifo cha Mahsa Amini mwenye umri wa miaka 22 baada ya kuzuiliwa na polisi wa Iran wanaojiita polisi wa maadili kimezusha maandamano ya hasira, huku wanawake wakichoma hijabu zao katika kitendo cha chuki dhidi ya kanuni kali za mavazi za Jamhuri ya Kiislamu na wale wanaozitekeleza. Gasht-e Ershad (Doria za Mwongozo) ni vitengo maalum vya polisi vilivyopewa jukumu la kuhakikisha maadili ya Kiislamu yanazingatiwa na kuwaweka kizuizini watu ambao wanachukuliwa kuwa ""wamevaa isivyofaa"". Chini ya sheria ya Iran, ambayo inatokana na tafsiri ya nchi ya Sharia, wanawake wanalazimika kufunika nywele zao kwa hijabu  na kuvaa mavazi marefu yasiyowabana ili kuficha maumbo yao. Bi Amini inadaiwa alikuwa na baadhi ya nywele zinazoonekana chini ya hijabu yake alipokamatwa na polisi wa maadili mjini Tehran tarehe 13 Septemba. Alizimia muda mfupi baada ya kuanguka katika kituo cha kuzuilia watu na kufariki siku tatu baadaye hospitalini. Mafisa wamekanusha ripoti kwamba walimpiga kichwani kwa kutumia rungu na kumgongesha kwenye magari yao. Katika mahojiano yasiyo ya kawaida, afisa mmoja wa polisi wa maadili alizungumza na BBC bila kujulikana kuhusu uzoefu wake wa kufanya kazi katika kikosi hicho. ""Walituambia sababu tunafanya kazi kwa vitengo vya polisi vya maadili ni kulinda wanawake,"" alisema.""Kwa sababu ikiwa hawatavaa vizuri, basi wanaume wanaweza kukasirika na kuwadhuru."" Alisema wanafanya kazi katika kundi la watu sita, wakijumuisha wanaume wanne na wanawake wawili, na wanalenga maeneo yenye msongamano mkubwa wa magari na ambapo umati wa watu hukusanyika. ""Inashangaza, kwa sababu ikiwa tutawaongoza watu kwa nini tunahitaji kuchagua mahali penye shughuli nyingi ambayo ina maana kwamba tunaweza kuwakamata watu zaidi?"" ""Ni kama tunaenda kuwinda."" Ofisa huyo aliongeza kuwa kamanda wake atamsema vibaya au kusema hafanyi kazi ipasavyo ikiwa hatabaini watu wa kutosha wanaokiuka kanuni za mavazi, na kwamba aliona ugumu hasa pale watu walipokataa kukamatwa. ""Wanatarajia tuwaingize ndani ya gari. Unajua ni mara ngapi nilitokwa na machozi wakati nikifanya hivyo?"" ""Nataka kuwaambia kwamba mimi si mmoja wao. Wengi wetu ni askari wa kawaida tukipitia huduma yetu ya lazima ya kijeshi. Najisikia vibaya sana."" Mapambano ya mamlaka ya Iran dhidi ya ""hijabu mbaya"" - kuvaa hijabu au mavazi mengine ya lazima kimakosa - yalianza mara tu baada ya Mapinduzi ya Kiislamu ya 1979, lengo kuu ambalo lilikuwa kuwafanya wanawake kuvaa kwa heshima. Wakati wanawake wengi wakifanya hivyo wakati huo, sketi ndogo na nywele zisizofunikwa hazikuwa vituko vya kawaida katika mitaa ya Tehran kabla ya Shah Mohammad Reza Pahlavi anayeunga mkono Magharibi kupinduliwa. Mkewe Farah, ambaye mara nyingi alivaa mavazi ya Magharibi, alichukuliwa kama mfano wa mwanamke wa kisasa. Ndani ya miezi kadhaa ya kuasisiwa kwa Jamhuri ya Kiislamu, sheria zinazolinda haki za wanawake ambazo zilikuwa zimeanzishwa chini ya Shah zilianza kufutwa. ""Haikutokea mara moja, ilikuwa ni mchakato wa hatua kwa hatua,"" alisema Mehrangiz Kar, 78, wakili wa haki za binadamu na mwanaharakati ambaye alisaidia kuandaa maandamano ya kwanza ya kupinga hijabu. ""Mara tu baada ya mapinduzi kulikuwa na wanaume na wanawake mitaani wakitoa hijabu za bure kwa wanawake zilizofungwa kwenye karatasi za zawadi. Mnamo tarehe 7 Machi 1979, kiongozi wa mapinduzi, Ayatollah Ruhollah Khomeini, aliamuru kwamba vazi la hijabu litakuwa ya lazima kwa wanawake wote katika maeneo yao ya kazi na kwamba aliwachukulia wanawake ambao hawajajifunika kuwa ""uchi"". ""Hotuba hiyo ilipokelewa na wanamapinduzi wengi kama amri ya kulazimisha vazi la hijabu kwenye kwa wanawake,"" alisema Bi Kar, ambaye ni mkazi wa Washington DC. ""Wengi walidhani hii ingetokea mara moja, kwa hivyo wanawake walianza kupinga."" Waliitikia amri hiyo kwa maandamano. Zaidi ya watu 100,000, wengi wao wakiwa wanawake, walikusanyika katika mitaa ya Tehran siku iliyofuata - Siku ya Kimataifa ya Wanawake - kuandamana. Licha ya agizo la Ayatollah Khomeini, ilichukua muda kwa mamlaka kuamua ni nguo gani zinazochukuliwa kuwa ""zinazofaa"" kwa wanawake. ""Hakukuwa na maagizo ya wazi, kwa hivyo [wali] kuja na mabango na mabango yanayoonyesha mifano, ambayo yalitundikwa kwenye kuta za ofisi. Walisema wanawake wanapaswa kufuata maagizo haya [kuhusu kuvaa hijabu] la sivyo hawawezi kuingia,"" alieleza Bi Kar. Kufikia 1981, wanawake na wasichana walitakiwa kisheria kuvaa mavazi ya ""Kiislamu"" ya heshima. Katika mazoezi hii ilimaanisha kuvaa chador - vazi la mwili mzima, ambalo mara nyingi huambatana na hijabu ndogo chini - au hijabu na koti (koti) inayofunika mikono yao. ""Lakini mapambano dhidi ya hijabu ya lazima yaliendelea katika viwango vya mtu binafsi. Tulikuwa wabunifu katika kuvaa hijabu au kutofunika nywele zetu ipasavyo,"" Bi Kar alisema. ""Kila mara walipokuwa wakituzuia, tulikuwa tunapigana."" Mnamo 1983, bunge liliamua kwamba wanawake ambao hawakufunika nywele zao hadharani wangeweza kuadhibiwa kwa viboko 74. Hivi majuzi, iliongeza adhabu ya hadi siku 60 gerezani. Mamlaka hata hivyo zimetatizika kutekeleza sheria tangu wakati huo, na wanawake wa rika zote wanaonekana mara kwa mara wakisukuma mipaka hadharani kwa kuvaa makoti ya kubana, yenye urefu wa mapajani na hijabu za rangi nyangavu zilizorudishwa nyuma ili kufichua nywele nyingi. Kiwango ambacho sheria hizi zimetekelezwa na ukali wa adhabu zinazotolewa umetofautiana kwa miaka mingi kulingana na rais ambaye amekuwa madarakani. Meya wa wakati huo wa Tehran, Mahmoud Ahmadinejad, ambaye ni mhafidhina, alitaka kuonekana kutilia mkazo zaidi suala hilo alipokuwa akipigania kiti cha urais mwaka 2004. ""Watu wanavutiwa na mitindo tofauti, na tunapaswa kuwatumikia wote,"" alisema katika mahojiano ya televisheni. Lakini mara tu baada ya ushindi wake wa uchaguzi mwaka uliofuata, Gasht-e Ershad ilianzishwa rasmi. Hadi wakati huo, kanuni za mavazi zilikuwa zimedhibitiwa kwa njia isiyo rasmi na watekelezaji sheria wengine na vitengo vya kijeshi. Polisi wa maadili mara nyingi hukosolewa na umma kwa mtazamo wao mkali, na wanawake mara kwa mara huwekwa kizuizini na kuachiliwa tu wakati jamaa anaonekana kutoa hakikisho kwamba watazingatia sheria katika siku zijazo. ""Nilikamatwa nikiwa na binti yangu tuliposimamishwa kwa sababu ya midomo yetu,"" mwanamke mmoja kutoka jiji la kati la Isfahan aliambia BBC. ""Walitupeleka kituo cha polisi na kumtaka mume wangu aje kusaini kipande cha karatasi ambacho hataturuhusu kutoka bila hijabu."" Rais Ebrahim Raisi, mhubiri mwenye msimamo mkali ambaye alichaguliwa mwaka jana, alitia saini amri tarehe 15 Agosti kutekeleza orodha mpya ya vikwazo. Ilijumuisha kuanzishwa kwa kamera za uchunguzi ili kufuatilia na kuwatoza faini wanawake waliofunuliwa nguo au kuwaelekeza kwa ""ushauri"", na kifungo cha lazima gerezani kwa Muiran yeyote ambaye alihoji au kuchapisha maudhui kinyume na sheria za hijabu mtandaoni. Vizuizi hivyo vilisababisha ongezeko la watu waliokamatwa lakini pia kuzua ongezeko la wanawake waliokuwa wakichapisha picha na video zao bila hijabu kwenye mitandao ya kijamii - jambo ambalo limeshika kasi siku chache baada ya kifo cha Bi Amini. Masih Alinejad, mwandishi wa habari na mwanaharakati ambaye sasa anaishi Marekani, anasema maandamano ambayo yamezuka tangu kifo cha Bi Amini yana hisia za kibinafsi. Kwa miaka mingi, ameendesha kampeni kadhaa dhidi ya sheria za hijab, ikiwa ni pamoja na #mystealthyprotest na wengi, na serikali, inamwona kama nguvu muhimu nyuma ya machafuko ya sasa. Wanawake walianza kuvua hijabu zao na kuzipeperusha hewani kwenye mazishi ya Bi Amini katika mji wa magharibi wa Saqez siku ya Jumamosi."
religion	Isa Sulaiman, mwanaume wa Nigeria aliyeamua kumuoan mchumba wake licha ya wazazi kumkataa	"Ni wapenzi waliozungumziwa sana kwenye mitandao ya kijamii nchini Nigeria hususan kutokana na utofauti wa umri, dini na asili zao na jinsi walivyofahamiana. Isa Sulaiman mwenye umri wa miaka 26 anatarajia kufunga pingu za maisha na Mwanadada wa Kimarekani Janine Sanchez mwenye umri wa miaka 46. Isa ambaye ni mhitimu wa Chuo Kikuu cha Maitama  kilichopo katika jimbo la Kano Kaskazini mwa Nigeria anatarajia kumuoa mchumba wake Janine ambaye ni mpishi katika  Mgahawa wa Afghanstan uliopo California Jumapili hii. Wapenzi hao walizua gumzo kubwa mtandaoni hususan pale Janine alipotembelea nchini Nigeria  miezi kadhaa baada ya kuwasiliana na mpenzi wake kwa njia ya jumbe na video mtandaoni. Wakazi wa kano waliwazungumzia na kuwafuatilia maisha yao tangu alipowasili katika jimbo hilo na Isa anasema alishindwa hata kumtembeza mpenzi wake katika maeneo kama sokoni na madukani kutokana na umati mkubwa wa watu waliokuwa wakiwashangaa kila mara walipowaona wakitembea barabarani  pamoja. Ndoa yao ilikuwa imepangwa kufanyika mwezi Machi lakini iliaahirishwa kutokana na janga la virusi vya corona. Lakini baada ya miezi kadhaa ya subra , hatimaye ndoa yapo itafanyika na sasa familia ya Isa imeamua kuwaunga mkono na kuipa baraka ndoa yao licha ya kwamba mwanzoni walikuwa wamekataa kutokana na hofu ya kwamba mtoto wao hafahamiani na mchumba wake waliyekutana kwa mara ya kwanza kwa njia ya mtandao. baba yake Isa Mzee Mallam Isa Panshekara ambaye ni polisi mstaafu  amesema  hakuna kitu kinachoweza kuwa sawa kwa asilimia 100, kwa hiyo ameamua kuwapa baraka  na ameahidi kuwaombea baraka. "" Kama mtu ninayefahamu masuala ya usalama nilihakikisha wakati wa harusi kunakuwa na usalama wa kutosha na tayari nimetembelea kamati ya Sharia  kuongea na viongozi wa kidini , kwa hiyo hakuna tatizo ."" Kuhusu harusi yao , wapenzi hao wameshauriwa wasifanye sherehe zozote za harusi, isipokuwa sala ya ndoa itakayofanyika katika msikiti Jumapili  kutokana na hofu ya usalama wao. Jimbo la Kano nchini Nigeria limekuwa likikabiliwa  na mashambulio ya Waislam wenye itikadi kali. Mallam Isa Panshekara afisa wa zamnai wa polisi alisema  alisema hawanabudi  kwa hiyo wameamua kuibariki ndoa ya mtoto wao. ""Kwa hiyo kando na sala ya harusi msikini hakuna kitu kingine kama sherehe kitakachofanyika  kutokana pia na hali iliyopo nchinimwetu  na pia jinsi gharama ya maisha ilivyopanda wakati huu, kukodisha ukumbi wa sherehe ni pesa nyingi . Lakini tutakapokwenda Marekani tutafanya sherehe kubwa huko ."", alisema Isa. ""Kuhusu sala ya harusi, Janine alitaka kuhudhuria lakini tukamwambia kuwa wanawake huwa hawashiriki sibala ya ndoa msikitini pamoja na wanaume ."" Tunamkosa mtoto wetu atakapohamia Marekani na mke wake ,Baba yake  Mallam Isa  alisema. Aina hii ya ndoa  ambapo mke anamzidi umri mwanaume na pia kwa wao kufahamiana kwa njia ya mtandao sio ya jambo la kawaida nchini Nigeria na ndio maana watu wengi wamekuwa wakiifuatilia kufahamu hadi mwisho wake"
religion	Aminat Adekoge: Mwanamke wa Kiislamu aliyevunja mazoea	Aminat Adekoge ni mwanamke wa Kiislamu aliyeolewa, ameamua kujishughulisha na kazi ya ufundi viatu. Ni nadra sana kuwaona wanawake wakiwa na vazi la niqab kufanya kazi hiyo nchini Nigeria.
religion	Maswali kuhusu Qasem Soleimani yajibiwa: Je kuuawa kwake kutazua vurugu dunia nzima?	"Marekani ilimuua kamanda wa ngazi ya juu wa kikosi maalum cha Iran, Qasem Soleimani katika mashambulio ya angani nchini Iraq siku ya Ijumaa. Soleimani alikuwa kiongozi wa oparesheni za kigeni za Iran, mashariki ya kati, na mauaji yake yameibua uhasama mkali kati ya Washington na Tehran. BBC inajibu maswali yote kuhusu athari ya mauaji yake kupitia uchambuzi wa kina. Kuna uwezekano wa kuzuka kwa Vita Vikuu vya tatu vyaa Dunia ? - Lewis Alcott Japo baadhi ya wachambuzi wanasema mauaji ya Soleimani ni ishara kwamba Marekani ""imetangaza vita""dhidi ya Iran, ni vyema kutopuuza au kutopatia umuhimu tukio hili. Hatua hii haitasababisha vita vikuu vya tatu vya dunia. Washirika wakuu ambao wanaweza kushiriki katika mzozo kama huo, kwa mfano Urusi na China, sio wahusika wakuu katika sarakasi hii. Lakini hatua hii huenda ikawa mwanzo mpya katika mzozo wa mashariki ya kati na jukumu la Washington katika mzozo huo. Iran inatarajiwa kulipiza kisasi, hali ambayo itasababisha mzunguko wa matukio ya kujibu mashabulio kati ya mataifa hayo mawili na huenda ikawa mzozo kamili. Mashambulizi ya Iran huenda yakawa dhidi ya kambi za kijeshi zinazolinda maslahi ya Marekani katika eneo hilo lakini pia huenda yakalenga ngome zinazoshirikiana na Marekani ambazo Iran inahisi ni muhimu kwake katika mapambano hayo. Ni haki kumuua mtu chini ya sheria ya kimataifa? - Eamonn Donaghy Marekani inaweza kujitetea kuwa Soleimani alihusika katika mashambulio ya uchokozi dhidi ya vikosi vyake nchini Iraq. Vikosi hivyo viko nchini humo kupitia ombi la serikali ya sasa ya Iraq. Soleimani alikuwa mtu ambaye Washington iliamini aliwaua wafanyikazi wengi wa Marekani. Kando na hilo kikosi cha Quds ambacho alikuwa akikiongoza kilichukuliwa na Marekani kama shirika la kigaidi. Kwa hivyo mauaji yake huenda yakaambatana na kauli ya Marekani. Lakini mtaalamu wa sheria ya kimataifa, kutoka chuo cha mafuzo ya sheria cha Notre Dame, Prof Mary Ellen O'Connell, anasema hatua hiyo itakuwa na athari za kisheria: ""Kujilinda sio sababu ya kuua kisheria. Hakuna kitu kama hicho. Kipengee cha sheria ya Umoja wa Mataifa, kinasema kujilinda ni haki ya kujibu mashambulio kutoka kwa mtu aliyejihami muda huo,"" alisema. ""Matumizi wa ndege isiyokuwa na rubani kumuua jenerali wa jeshi la Iran Qasem Soleimani mjini Baghdad ilikuwa sio kujibu mashambulizi ya kujihami dhidi ya Marekani. Iran haijashambulia ardhi ya Marekani,"" alisema. ""Kutokana na hoja hizi, Marekani imetekeleza sio tu mauaji ya kiholela bali pia , imetekeleza hatua inayokiuka sheria nchini Iraq."" Maoni ya Umoja wa Mataifa ni yapi kuhusu mauaji haya? - Sara Mbali na kuwa mwakilishi wa mataifa yote duniani, ni vigumu kubaini maoni ya Umoja wa Mataifa, kwasababu kiuhalisia hakuna kitu kama hicho. Kwa mfano mtu, anaweza kutegemea maoni ya Baraza Kuu la Usalama la Umoja wa Mataifa? Maoni hayo huenda yakatofautiana hali ambayo inaweza kutokana na mataifa wanachama kutoafikiana kuhusu suala fulani. Katibu Mkuu wa Umoja wa Mataifa Antonio Guterres alielezea hofu yake kuhusiana na ongezeko la hali ya taharuki katika eneo la mashariki ya kati. ""Huu ni wakati ambao viongozi wanastahili kuwa na uvumilivu. Ulimwengu hautaki kushuhudia vita vingine katika eneo la Ghuba,"" Msemaji wake, Farhan Haq,alisema katika taarifa. Je kuna hatari ya Iran kujibu kupitia silaha ya nyukilia? Ina uwezo wa kutumia nyukila? - Harry Rickman La hasha. Iran haina programu ya silaha za nyuklia, japo ina vigezo ambavyo vinaweza kuchangia ubunifu wa progamu kama hiyo-na jinsi ya kuwa na moja wapo. Iran imekuwa ikisisitiza kuwa haihitaji bomu la nyuklia. Lakini je usumbufu wa Washington dhidi yake unaweza kuishawishi kufutilia mbali mkataba wa kimataifa kuhusu mpango wake wa nyuklia iliyofikia na jamii ya kimataifa? Hilo linawezekana. Jenerali Soleimani alikuwa anafanya nini Iraq? Serikali ya Iraq inasemanini kuhusu hilo? - Tom Haijabainika jenerali Soleimani alikuwa na shughuli gani nchini Iraq. Lakini Iran inasaida makundi mashuhuri ya wasi wa kishia nchini humo na mwanamume aliyeuliwa pamoja naye, Abu Mahdi al-Muhandis - alikuwa kiongozi wa Kataib Hezbollah (kundi ambalo linadaiwa kutekeleza shambulio la roketi  la hivi karibuni dhidi ya kambi ya kijeshi ya Marekani) na naibu wa kamanda wa muungano wa waasi unaoungwa mkono na Iran nchini Iraq. Serikali ya Iraq imejipata katika hali ngumu kujibu swali hilo, hususan baada ya shambulio hilo kufanyika katika ardhi yake. Iaq ni mshirika wa Iran na Marekani. Vikosi vya Marekani viko nchini Iraq katka mapambano dhidi ya makundi ya Islamic State (IS). Jukumu la Marekani na Iran ni lipi Iraq? - Kakinga Moses Iran ni mshirika wakaribu wa serikali ya Iraq inayoongozwa na Washia. Pia ni mhusika mkuu katika taifa hilo kupitia shughuli zake za kibinafsi na makundi ya waasi waliotajwa hapo juu. Marekani ina wanajeshi 5,000 troops nchini Iraq, wanaotoa mafunzo kwa wanajeshi wa Iraq na kutoa ushauri kwa nchi hiyo kumaliza na makundi ya kigaidi kama vile IS, yaliyosalia nchini humo. Kimsingi pande hizi mbili - Marekani na Iran- zimekuwa zikiviziana nchini Iraq. Swali kuu ni je wakati utawadia ambapo mzozo utaibuka na kufanya kuendelea kuwepo kwa Marekani nchini humo kuwa kukumbwa na kizungumkuti?"
religion	Khadija: Mfahamu mwanamke huyu aliyemsaidia pakubwa mtume Muhammad kueneza Uislamu	"Kuna msemo unaoelezea kwamba nyuma ya kila mwanamume aliyefanikiwa kuna mwanamke pia aliyefanikiwa. Ni msemo uliomkumba mtume Muhammad. Mtume huyo aliyesifika kwa kueneza Uislamu  alifunga ndoa na wanawake zaidi ya mmoja , lakini katika kipindi muhimu cha miaka 25 ya maisha yake , alimuamini sana mwanamke mmoja. Jina la mwanamke huyo ni Khadija. Utambulisho wa Khadija kuwa mwanamke wa kwanza aliyekubali kuwa Muislamu umekumbatiwa na wengi, na hadithi ya Khadija  inawashangaza wanawake wengi wasio Waislamu. Alikuwa mwamake aliyefanikiwa kwa kiasi kikubwa kibiashara, kiumri alikuwa mkubwa zaidi ya Mtume huku akiwa  na mchango mkubwa katika Maisha ya mtume Muhammad Alizaliwa mjini Mecca katikati ya karne ya sita katika familia tajiri ambapo alihusika sana katika kufanikisha  biashara za babake. Hata baada ya kifo cha babake , Khadija aliendeleza biashara na kutoa mchango mkubwa katika ufanisi wake. Alitumia mali yake kwa maendeleo ya umma. Alitumia utajiri wake katika kuwasaidia wajane, wasiojiweza na wagonjwa mjini Mecca. Uhusiano kati ya Khadija na mtume Muhammad ulionekana muhimu katika kuenea kwa Uislamu. Mtume Muhammed hakumsaidi Khadija kibiashara tu , bali pia alimsaidia kuipanua na kuendeleza zaidi biashara yake mbali na mapenzi waliokuwa nayo kati yao . Mbali na kumsukuma kuendelea na juhudi zake za kusambaza Uislamu bi Khadija pia alimsaidia mtume kifedha. Profesa wa chuo kikuu cha Havard nchini Marekani Laila Ahmed aliambia BBC kwamba Khadija alichangia pakubwa katika harakati za Muhammad kuwa mtume. Wakati Uislamu ulipokuwa mashakani katika siku zake za kwanza , ukarimu wa Khadija ulisaidia sana katika kuivutia imani na mioyo ya wengi. Mwanamke huyo alikuwa na uwezo mkubwa na mwenye mawazo huru na njia aliyochagua ilibadilisha historia ya Uislamu. Laila anasema, ""Khadija alikuwa na mali nyingi . Alimpenda mtume Muhammad kwasababu alikuwa mtu mwaminifu . Wakati Khadija alipokuwa na umri wa miaka 40 mtume Muhammad alikuwa na umri wa miaka 25.  Kila wakati mtume Muhammad alihisi kukata tamaa , Khadija alimpatia nguvu za kuendelea. Wakati ambapo watu walikuwa hawaamini 'uwepo wa Mungu mmoja' katika mashariki ya kati, Mtume Muhammad alisimama kidete na kusisitiza kwamba Mungu{ Allah} ni mmoja. Mwaka 619 AD , Khadija alipatwa na maradhi na kufariki. Hii leo licha ya kwamba kuna mjadala  kuhusu hadhi ya mwanamke katika Uislamu , ni Mwanamke aliyehusika pakubwa katika kuenea kwa dini ya Kiislamu"
religion	Nathaniel Becquart: Papa Francis amemteua mwanamke wa kwanza katika Sinodi ya Maaskofu	Kiongozi wa kanisa katoliki dunia Papa Francis amemchagua mwanamke wa kwanza kuwa katibu katika baraza la mkutano wa maaskofu. Nathaniel Becquart , ambaye anatoka Ufaransa atakuwa na haki za kupiga kura katika baraza hilo ambalo hutoa ushauri kwa papa na kushiriki katika mijadala inayohusisha masuala tata katika kanisa hilo. Bi Becquart amefanya kazi katika baraza la mikutano hiyo kama mshauri tangu 2019. Katibu mkuu wa bodi hiyo , kadinali Mario Grech , alisema kwamba uteuzi huo umeonesha kwamba 'mlango umefunguliwa'. Amesema kwamba uamuzi huo unaonesha lengo la Papa la kutaka wanawake wengi zaidi kushiriki mchakato wa utambuzi na maamuzi katika kanisa hilo. Mwandishi wa BBC John McManus  anasema kwamba hatua hiyo sio sababu ya kuwafanya wanawake kuwa makuhani, ijapokuwa wanaopinga wanasema kwamba ni hatua inayoelekea upande huo. Luis Marin de San Martin , ambaye ni kuhani kutoka Uhispania pia aliteuliwa kuwa katibu katika baraza hilo linalompatia ushauri Papa. Katika miaka ya hivi karibuni Sinodi ya Maaskofu imejadili mada za mafundisho ikiwemo jinsi ya kuwachukulia Wakatoliki waliotalakiana mbali na wale walioolewa. Habari hii inakuja chini ya mwezi mmoja baada ya Papa Francis kubadilisha sheria katika Kanisa kuwaruhusu wanawake kuhudumu katika madhabahu  ingawa amri hiyo ilisisitiza kwamba ukuhani utabaki wazi kwa wanaume pekee. Mwaka jana, wakati huo huo, Papa huyo aliwateua wanawake sita kwa baraza linalosimamia fedha za Vatican.
religion	‘Nyumba iliochini ya ardhi ilikuwa makazi ya Yesu’, Wasema wanaakiolojia	"Wanaakiolojia ""wanaamini"" kuwa nyumba iliyojengwa chini ya ardhi huko Nazareth, Israel, ilikuwa makazi ya utotoni ya Yesu, kulingana na  wachimbuzi wa vitu vya kale. Profesa Ken Dark, kutoka chuo kikuu cha Reading, ametumia miaka 14 akisomea mabaki ya karne ya kwanza chini ya eneo la kidini la sasa. Profesa huyo anasema kuwa mabaki yaliyofanyiwa utafiti, mwanzo yalionesha eneo hilo lilikuwa makazi kwa Yesu, Mary na Joseph karne ya 19. Hata hivyo, hilo lilitupiliwa mbali na wanaakiolojia miaka 1930. Eneo hilo likasahaulika kabisa tangu wakati huo hadi Profesa Dark alipoanza mradi wake wa kuhuisha tena mji huo mwaka 2006. Alisema: ""Sikwenda Nazareth kutafuta yaliyokuwa makazi ya Yesu, badala yake nilikuwa ninasomea historia ya hija ya Kikiristo ya Byzantium. ""Hakuna aliyepatwa na butwaa kama mimi."" Alisema eneo hilo la kale lilikuwa chini ya kanisa enzi ya Byzantium. Aidha, Profesa Dark anaelezea: ""Tunachojua kutoka kwa ushahidi ulioandikwa, kanisa hili linaaminika kuwepo wakati wa Byzantium na lilijengwa katika eneo la makazi ya Yesu chini ya ardhi lililochimbwa na kuhifadhiwa mfano wa kaburi. ""Ni eneo lililokuwa Kanisa la Nutrition, lililotajwa katika hija ya karne ya 7."" Profesa Dark anasema kazi yake imetambua nyumba hiyo kama iliyokuwepo karne ya kwanza na kugundua kuwa jengo hilo lilikuwa mfano wa pango kwenye vilima vyenye miamba. Alisema yule aliyejenga nyumba hiyo, alikuwa na ufahamu mzuri wa kazi inayotumia jiwe ambaye wakati huo alijulikana kama tekton, jina la kale la fundi stadi lililotumika kumtambua Joseph katika bibilia. Hata hivyo, wanaakiolojia hao walisema ingawa yote hayo huenda yasidhihirishe kwamba ilikuwa nyumba ya Yesu, ""huo ndio utafiti unaoweza kufikia katika kusema hiyo ilikuwa nyumba ya Yesu""."
religion	Mgawanyiko wakumba kanisa katoliki Ujerumani kutokana na haki za wapenzi wa jinsia moja	"Mlio wa Kengele ya kanisani unapungua , na vyombo vya muziki vinaanza kucheza  naye Jan Korditschke anaelekea katika madhabahu kuanzisha misa . Inaonekana kama siku ya kawaida na Ibada ya Jumapili ya kanisa katoliki. Lakini kuna hisia zisizo za kawaida. Kuna kitu kisicho cha kawaida ambacho kinatarajiwa kufanyika. Fr Korditschke  anasema kwamba mtu yeyote ambaye angependelea kupokea baraka asimame. Idadi kubwa ya waumini waliopo ndani ya kanisa wanasimama, ikiwemo makumi ya wanandoa wa jinsia moja. Huku muziki ukiendelea kucheza , kuhani anazunguka ndani ya kanisa hilo polepole , huku akiwauliza wale waliosimama ni aina gani ya maombi wangetaka kuombewa. Baadaye anaiunua mikono yake juu ya vichwa vya watu walioinama  na kuwanong'onezea wanachotaka kuombewa. Wengi wanaonekana wakibubujikwa na machozi . Hii ni kwasababu kwa mara ya kwanza wapenzi wa jinsia moja wamehisi kukubalika ndani ya kanisa hilo. ''Ni uchungu sana na nimebaini jinsi nilivyojeruhiwa'', anasema Sangha, ambaye ameishi maisha yake yote kama mkatoliki , aliye na Frieda mpenzi wake kwa zaidi ya miaka 25. ''Kwa miaka 49 sijakaribishwa. Lakini hatimaye watu wanaanza kusema kwamba : Ni sawa kwamba uko hapa''. .Jinsi Vatican ilivyowashangaza Wapenzi wa jinsi moja Kwa Matthias, ambaye alizaliwa  mkatoliki alipokea baraka na mpenzi wake Thomas , na kwamba kuhudhuria ibada ya Misa halijawa tatizo kwao. Lakini taarifa kutoka kwa maafisa Wakatoliki zimemfanya kufikiria kuliwacha kanisa hilo. ''Nimekuwa nikifikiria iwapo nisalie katika kanisa lisilonitaka . lakini kanisa katoliki hapa mashinani linanipatia imani'' . Cha kushangaza ni kwamba ni taarifa kama hiyo ambayo ilipelekea kufanyika kwa ibada ya leo. Mnaamo mwezi Machi , Vatican ilitoa taarifa yenye onyo kali , ikizitaja ndoa za wapenzi wa jinsia moja kuwa 'dhambi' na kusisitiza kuwapiga marufuku wahubiri wanaobariki ndoa hizo. Hiki ni kitu cha kibinafsi  ambacho Wahubiri wanaounga mkono ndoa za jinsia moja wamekuwa wakifanya - lakini hadi kufikia sasa sio hadharani. Pastoral worker Brigitte Schmidt blesses the same-sex couple Nini and Juliana Weinmeister during a ceremony in a Catholic church in Cologne, Germany, May 10, 2021. Badala yake maelfu ya makuhani, watawa, na waumini walizindua kampeni  kwa jina Liebe gwinnt{ Mpenzi hushinda}, ili kuweka wazi hadharani kwamba wapenzi wa jinsia moja wanakaribishwa katika kanisa hilo. ""Nilikasirika na kusikia aibu , kwasababu nahisi ilikuwa taarifa ilioumiza'' , Fr Korditschke  aliniambia. Ni mmoja wa makuhani 120 nchini Ujerumani ambao waliamua hadharani kukiuka marufuku hiyo ya Vatican Katika kipindi cha juma moja wahubiri hao walifanya ibada katika makanisa katoliki kote Ujerumani wakitoa baraka za kibinafsi kwa yeyote aliyewataka , ikiwemo wanandoa  ambao kanisa katoliki inawachukulia kama wenye dhambi  , kama vile watu waliotalakiana  au wapenzi wa jinsia moja. Nilipomuuliza Fr Korditschke , jinsi alivyo na haki ya kukaidi uamuzi wa Vatican , alijibu kwa machozi machoni. Kulikuwa na mtu katika kongamano lake ambaye alikuwa ameweka uwa katika kiti chake kwa mpenzi wake aliyefariki miezi michache iliopita , kabla ya kuzungumzia kuhusu  uchungu aliokuwa nao na kumuombea baraka ili kumwezesha kukabiliana na tukio hilo. Kubarikiwa kwa ndoa za wapenzi wa jinsia moja  ni mojawapo ya vuguvugu nchini Ujerumani ambapo waumini wa kanisa katoliki wanataka mabadiliko. Mashirika ya mashinani kama vile Maria 2.0 pia yanapigania haki sawa za wanawake  katika kanisa. Siku moja baada ya ibada ya Fr Korditschke mjini Berlin , wanawake walihubiri kutoka katika mimbari  kutoka katika makanisa 12 tofauti nchini Ujerumani kitu ambacho The Vatican pia haikifurahikii. ''Kanisa hilo lilikuwa likisema kwamba dunia ni tambarare  na kutuambia ni sharti tuamini hivyo. Kanisa hilo lililazimika kubadili msimamo wake . Ama ulilazimika kuamini kwamba Adam na Eve walikuwa watu wa kawaida'' , anasema Ulrike Goken Huismann, ambaye alitoa hutuba kanisani mjini Dusseldorf. Sio kwamba kanisa halitabadili mafunzo yake. Uongozi wa kanisa hilo la Ujerumani umagawanyika : Upande mmoja Maaskofu wanaomba kuwepo kwa mabadiliko  huku wengine wakiunga mkono msimamo mkali wa Vatican. Hatahivyo, utafiti unasema kwamba Wakatoliki binafsi nchini Ujerumani wana msimamo wa kadri zaidi ya Uongozi wa kanisa hilo. Utafiti mmoja , uliofanywa na Chuo kikuu cha Berlin  na Munster unasema kwamba asilimia 70 ya Wakatoliki Wajerumani wanaunga mkono ndoa za wapenzi wa jinsia moja, huku asilimia 80 wakiwa hawana tatizo na wanandoa wanaoishi pamoja nje ya ndoa na asilimia 85 wanaamini kwamba wahubiri wanapaswa kuruhusiwa kufunga ndoa. Baada ya baraka za wapenzi wa jinsia moja kutolewa mjini Berlin, takriban watu 100 wanakongamana nje ya kanisa kunywa kikombe cha mvinyo na kusherehekea katika jua. Lakini katika lango la kanisa hilo , kuna takriban waandamanaji 10 wanaosema kwamba ''Mungu  habariki dhambi''. Hakuna uadui kati ya makundi hayo mawili, lakini yote yanapaza sauti yakiwa na maono tofauti. Hiyo pia ni sawa anasema Fr Korditschke  akitabasamu. Oktoba 2020: Papa Francis alisema kwamba  wapenzi wa jinsia moja wanapaswa kuruhusiwa kuoana. ''Wapenzi wa jinsia moja ni Watoto wa Mungu na wana haki kuwa na familia. Hakuna mtu anapaswa kufukuzwa ama kuakandamizwa kwasababu."" Oktoba 2014: Maaskofu katika uongozi wa kanisa hilo  wawasilisha maombi ya kuwakubali wapenzi wa jinsia moja ambao waliungwa mkono na papa . Julai 2013: Akiwa katika ndege Papa awaambia maripota kwamba hawafai kukandamizwa na badala yake wanapaswa kukubalika katika jamii. ''Viongozi wa dini walio wapenzi wa jinsia moja wanapaswa kusamehewa  na dhambi zao kusahaulika''a, alisema. 2013:  Katika kitabu cha mbinguni , Papa anasema kwamba kulinganishwa kisheria kwa mahusiano ya jinsia moja na ndoa za kawaida ni ukandamizaji wa tabia za wanadamu "". 2010: Kama Askofu wa Buenos Aires apinga ndoa za wapenzi wa jinsia moja  lakini aunga mkono kulindwa kisheria kwa wapenzi wa jinsia moja."
religion	Love Has Won: Familia yaomboleza kifo cha kiongozi wa kiroho aliyeongoza dhehebu lenye imani ya ajabu	"Ilikuwa ni siku ya Jumatano usiku wakati mkuu wa polisi wa Kaunti ya alilpomtaka afisa wa polisi  Koplo Steven Hansen kuchunguza ripoti ya kifo.  Mwili wa marehemu , aliambiwa ulikuwa umepatikana kwenye nyumba moja iliyokuwa katika eneo la mbali karibu na mlima wa Moffat, unaokaliwa na watu wapatao 100.  Katika kipindi cha saa kadhaa, aliamua kutekeleza kazi aliyopewa kulingana na kibali na hivyo kuisaka nyumba alikoelekezwa kulikuwa na mwili. Alichokiona ndani ya nyumba ile kilikuwa ni cha kutisha.  Katika moja ya vyumba  vaya kulala vya nyumba ile kulikuwa kumetengenezwa kaburi ambalo Bw Hansen analielezea kuwa mlikuwemo mwili uliokuwa umenyofolewa viungo ulionekana kuwa ni  wa mwanamke.  Ukiwa umewekwa kwenye kitanda, mwili wa mwanamke huyo ulikuwa umefungwa ndani ya karatasi ya plastiki na kuzingirwa na mishumaa na taa za vimulimuli za Krismasi, huku ukiwa umepakwa vipodozi vya kumetameta vilivyozingira macho yake.  Mwili huo unaaminiwa kuwa ulikuwa ni wa  Amy Carlson, kiongozi wa kiroho mwenye umri wa miaka 45 aliyeongoza vuguvugu la kiimani linalojiita Mapenzi yameshinda( Love Has Won), kikundi cha kidini kilichoelezewa kama dini ya kishetani na polisi pamoja na wakosoaji wake. Kuhakikisha  hilo, polisi alihitaji kuhesabu rekodi ya meno yake, kwasababu mwili ukikuwa umeoza sana, hakuweza kupata alama za vidole. Anaamini kuwa huenda mwanamke huyo alikuwa ameuawa tangu mwezi Machi.  Huku kukiwa hakuna ushahidi  kuwa aliuawa, wajumbe saba wa vuguvugu la  Love Has Won  walikamatwa katika nyumba hiyo na kushitakiwa kwa kutumia vibaya mwili wa mfu.  ""Sijawahi kuona kikundi cha watu ambacho kinaishi na maiti bila kuwa na wasi wasi wowote ,"" Polisi Hansen aliviambia vyombo vya habari vya Corolado.  Hakuna lolote kati ya haya lililoishangaza familia ya  Carlson, ambayo  iilikuwa na uhakika wa mwili wa wake  ""Tulifahamu kuwa hakuwa mtu ambaye hakuwa na makosa katika hali yote hii, kwasababu aliamua kujiunga na kikundi hiki cha imani ya kiajabu,"" dada yake mdogo  Carlson ,Chelsea Renninger, aliiambia  BBC. ""Lakini wakati huo huo, hastahili kufanyiwa kile alichofanyiwa katika mwisho wake. Hakuna binadamu anayestahili hayo .""  Kwa miaka, Bi  Renninger alikuwa na uhakika kuwa uongozi wa dada yake wa kiroho wa kikundi cha   Love Has Won ungeishia katika kifo.  Machache sana yanajulikana kuhusu asili ya kikundi cha  Love Has Won, ambacho kinaaminiwa kuibuka katika miaka ya 2000 chini ya kikundi kingine.  Mfuasi wake mmoja alimshawishi Bi Carlson kujiunga na vuguvugu lao, na hivyo kufungua njia yay eye kuwa kiongozi wa Love Has Won.  Wafuasi wake wanaonekana kutokuwa na imani inayojulikana.  Badala yake, hutoa mahubiri kuhusu theolojia isiyo na mwelekeo inayohusisha falsafa ya nyakati mpya, dhana potofu, na ibada ya mesia.  Mesia wao alikuwa ni Bi   Carlson aliyefahamika kama   ""Mama mungu "".  Mafundisho yake yalikuwa matakatifu, na madai yake yalikuwa hata ya  kiajabu kuliko cheo chake. Alijiita ''Yesu Kristo''  katika moja ya maisha yake ya miaka 534 iliyopita, aliweza kutibu saratani, angeweza kunena na roho ya mchezaji filamu wa zamani Robin Williams, alikuwa anadai hivyo mara kwa mara.  Madai haya yasiyo ya kweli yalienezwa na kuamniwa miongoni mwa waamini wa dhehebu hilo nchini Marekani na maeneo mengine dunaini kupitia matangazo ya moja kwa moja ya mtandao wa YouTube. Katika video hizi, wafuasi wa Bi Carlson wanaomba msaada kwa ajili ya kiongozi wao.  Katika kamera, wafuasi wanaonekana kuridhishwa na maisha yao.   Katika waraka wa kesi kuhusiana na mauaji yake, ambao BBC imeuona, Ofisi ya mkuu wa polisi ilisema ili ""pokea malalamiko mengi kutoka katika familia za watu nchini Marekani wakisema kuwa kikundi hicho kinawalaghai watu na kuwaibia pesa   "".  Hakuna hata mmoja katika kikundi hicho, ambaye wavuti  wake unaweza kufikiwa, hawakuweza kuhojiwa.  Ukugrasa wa Facebook wenye uhusiano na kikundi cha  Love Has Won haukujibu ombi la kutaka waelezee kisa hiki .  Mmoja wa watot watatu wa Bi Carlson, Cole Carlson, alisema kuwa yalikuwa ni madai ambayo yalimuumiza zaidi.  Walikuwa ni sehemu ya sababu ya Bw Carlson, 25, ya kujitenga kwa kiasi kikubwa na mama yake kwa kipindi kikubwa cha maisha yake.  ""Maisha yangu ni ya kawaida, kuliko ukweli kwamba mama yangu aliondoka na kujiunga na dhehebu la ajabu,"" Bw Carlson aliiambia  BBC.  Alikuwa na umri wa miaka 12 wakati mama yake, aliyekuwa mfanyakazi wa zamani wa kampuni ya  McDonald kutoka Texas, alipoamua kufuata njia yake ya kiimani. Sauti yake ilisikika kutetemeka alipoelezea vile alivyobaini maisha aliyoyaingia mama yake katika kikundi hicho cha kiimani.  Alikuwa amepanga kwenda Krismas kuwa na familia yake iliyoko  Houston  pamoja na mama yake, baba yake akamwambia kile kilichotokea. Mama yake alikuwa ameenda na kuwaacha watoto wake- akiwemo mtoto wake wa kiume mwenye umri wa miaka miwili-chini ya uangalizi wa baba yake.  Licha ya kumbukumbu ya kusikitisha, Bw Carlson anasema alimpenda mama yake sana.  ""Hakuwa mama bora, hata alipokuwa akiishi na sisi.  Lakini nilimpenda sana,""Bw Carlson, ambaye anaishi na kusomea baiolojia katiuka chuo cha   Portland, Oregon  alisema.  Hakukuwa na ukosefu wa upendo katika maisha  Bi Carlson, anasema dada yake Bi   Renninger. Walikuzwa katika mazingira mazuri na wazazi waliowapenda mjini    Dallas.  Shuleni, Bi Carlson alikuwa ni mwanafunzi wa kupata alama-A  na kiongozi wa kwaya akiwa na sauti tamu kama ya malaika. Ni tu baada ya kuanza kuwa mtu mzima ambapo alianza kuongea na watu wasiojulikana kwenye intaneti, ambapo alianza kuonesha maisha tofauti ya kiroho.  Alipoondoka nyumbani kuishi na watu hao wasiojulikana, wengi miongoni mwa watu wa familia yake hawakuwahi kumuona wala kuzungumza naye tena.  Familia yake inasema ilijaribu sana kumsaidia mara nyingi lakini haikufanikiwa. Hata waliwahi kumuomba mtangazaji wa kipindi cha mazungumzo cha telebvisheni ya CBC Dr Phil, ambaye alimhoji Bi Carlson na wafuasi wake katika mahojiano ya televisheni  mwaka jana.Lakini haikusaidia. Alisalia kuwa katika vuguvugu hilo mpaka mwisho wa maisha yake.  Mazingira ya kifo chake bado yanachinguzwa.  Wiki iliyopita, mwendesha mashitaka alisema anapanga kuwasilisha mashitaka makubwa ya uharibifu mkubwa wa mwili  dhidi ya watu saba waliokamatwa kuhusiana na kifo cha Bi Carlson.  Watu hao saba walikuwa wakiishi katika nyumba ya  Miguel Lamboy, mtu anayeshukiwa kuwa mjumbe wa kikundi cha  Love Has Won,  ambako mwili wa Carlson ulipatikana tarehe 28 Aprili.  Mwili  ulikuwa katika hali mbaya, ukiwa na ngozi ya rangi ya kijivu, ukiwa hauna macho, na meno yalikuwa yametoka nje ya mdomo, Lamboy aliiambia Polisi.  Melezo ya kutisha kuhusu mwili huo yameishitua familia ya Carlson na wakatoa wito wa kufahamika kwa hatma za mesia wengine -Kuanzia  Shoko Asahara na  David Koresh, hadi  Charles Manson na  Jim Jones.  Maisha yao yanapaswa kusaidia kama njia ya kumfanya yeyote anayefikiria kujiunga na kikundi hiki  ajiahadhari  na kikundi hiki cha imani cha ajabu, mama yake  Carlson, Linda Haythorne, aliiambia  BBC.  ""Ingawa alifanya mambo mabaya, bado alikuwa ni binadamu ,""alisema. ""Ninataka kutuma ujumbe kwa watu kuwa  kikundi hiki cha kiimani ni  hatari na natumai, tunamsaidia mama mwingine, dada au mtoto ."""
religion	Temitope Balogun Joshua: Vifo vya wachungaji na wainjilisti wa televisheni na mitandao vilivyogusa mioyo ya wengi	"Vifo vya watu maarufu duniani vimekuwa vikigusa mioyo ya watu wengi, miongoni mwao ni viongozi wa kidini hususan wale wanaotumia televisheni au mtandao kufikisha huduma zao kwa hadhira. Katika makala haya tunawaangazia baadhi ya Wainjilisti wa televisheni na mtandao ambao vifo vyao viliigusa mioyo ya wengi. 1.Nabii TB Joshua Kifo cha Mchungaji  maarufu wa Nigeria Temitope Balogun Joshua, maarufu TB Joshua kilichotokea tarehe 5 Juni, 2021 ni cha hivi karibuni kilichowagusa wengi  duniani Bw Joshua ambaye alifariki akiwa na umri wa miaka 57, alikuwa maarufu kwa sababu tofauti. Miongoni mwa sababu hizo ni pamoja na ''miujiza'' aliyodaiwa kuifanya kama vile uponyaji, utajiri wake pamoja na ufuasi wa mamilioni ya watu barani Afrika na maeneo mengine ya duniani. Alikuwa na haiba ya kipekee na wengi waliamini kuwa  ''alitumwa'' na Mungu kwa ajili ya kutatua matatizo yao kupitia miujiza. Hatahivyo baadhi hawakuamini kuwa kweli alikuwa akifanya miujiza na baadhi walimuita ''mwanamazingaombwe'' na ''anayetumia uchawi'' badala ya miujiza ya Mungu. Kufuatia kifo chake maelfu ya wafuasi wake wamekita kambi kwenye makao makuu ya kanisa lake la Synagogue Church Of All Nations (SCOAN) kuomboleza kifo chake. 2.Mhubiri wa injili Billy Graham Kifo cha Mhubiri wa injili Billy Graham wa Marekani kilichotokea tarehe 21 Februari, 2018 kilikuwa ni pigo kubwa kwa wengi duniani. Billy Graham, aliyepata umaarufu mkubwa duniani katika karne ya 20 alifariki dunia akiwa na umri wa miaka 99. Graham, alianza kuhubiri jijini London Uingereza mnamo mwaka 1954, na alifahamika kwa sifa ya kukusanya maelfu ya watu kila mahali alipofanya mikutano ya hadhara ya injili tangu miaka ya 50 mpaka kifo chake. Afrika Mashariki, Graham aliwahi kuhubiri Tanzania, miaka 55 iliyopita, wakati nchi hiyo ikiitwa Tanganyika, ikiwa ni sehemu ya ziara yake ya Afrika miaka ya 1960. Takriban ""watu 40,000 walihudhuria mkutano huo wa siku moja, tarehe Feb 28. 1960"", kwa mujibu wa mtandao wa shirika lake. Mwaka 1949, alipata umaarufu wakati alihubiri kwa wiki nane kwenye hema kubwa huko Los Angeles. Wakati wa harakati za mashirika ya kupigania haki za binadamu, Graham aliibuka kuwa mkasoaji mkubwa wa ubaguzi wa rangi nchini Marekani. Kwa zaidi ya miaka 60 inakadiriwa kuwa alihubiri kwa jumla ya watu milioni 210. Mahubiri yake yalipendwa na wengi kutokana na haiba na mvuto kwa wafuasi wake. Zaidi ya mahubiri pia alifahamika kama Muinjilist ambaye aliheshimiwa si tu kwa wafuasi wake pekee, bali pia hata kwa watu wengine kutokana na haiba yake. 3.Reinhard Bonnke Sawa na Billy Graham, Kifo cha  Muinjilisti wa televisheni Reinhard Bonnke, Mchungaji na Muinjilisti aliyekuwa maarufu duniani nyoyo za mamilioni ya watu kote duniani, Bonnke MMarekani mwenye asili ya Ujerumani  ambaye alifariki akiwa na umri wa miaka 79 alifahamika kwa kuvutia umati wa watu kila mahali  alipokwenda. Katika taarifa iliiyotolewa na mke wake, Annie Bonnke kwenye ukurasa wake wa Facebook, alisema : Kifo cha mjumbe huyu wa Mungu kimetangazwa na Bw Bonnke amerejea kwa amani kwa Muumbaji wake mbinguni Kwa miaka 60 iliyopita, Bonnke alikuwa Muinjilisti kote duniani, hususan Afrika, ambako aliandaa mipango ya kuwafikia watu na alikubalika sana na wafuasi wake hasa nchini Nigeria. Miongoni mwa nchi za Afrika ambazo Bonnke alizitembelea ni pamoja na Nigeria, Kenya, na Zimbabwe. 4.Mchungaji Getrude Rwakatare Mchungaji Getrude Rwakatare kutoka Tanzania , ambaye alikuwa mchungaji mkuu wa Kanisa la Mlima wa Moto jijini Dar es Salaam na Mbunge wa Viti Maalumu nchini Tanzania aliaga dunia Aprili 20 jijini Dar es Salaam Tanzania. Bi Rwakatare alikuwa maarufu  kupendwa  na wafuasi wake kutokana na mtindo wa mvuto wa Mahubiri yake ambapo alichanganya na ucheshi na kutoa mifano halisi ya maisha. Mchungaji wa Kanisa la Mlima wa moto alipata umaarufu zaidi kwa  maombi yake ya kuwaombea watu wenza wao  katika kile alichokiita ''upepo wa kifulifuli'', kauli iliyoenea hata katika mataifa jirani kupitia video za mitandao ya kijamii zilizoonesha wanawake wakikimbilia madhabahu kuombewa ili wapate waume wa kuwaoa. Kwa mujibu wa familia yake, kifo chake kilisababishwa na shinikizo la damu na matatizo ya moyo. Siku moja baadaye, Spika wa Bunge Job Ndugai akatangaza kuwa mazishi yake yatasimamiwa na serikali na kuwa yatahudhuriwa na watu wasiozidi 10. 5.Mchungaji Mitimingi Usiku wa Mei 3,2020 hautasahaulika miongoni mwa wafuasi  na wapenzi wa   Mchungaji Maarufu wa Kanisa la Ghala la Chakula cha Uzima Peter Mitimingi aliyefariki dunia baada ya kuugua ghafla. Mitimingi  Kutoka Tanzania alikuwa maarufu kwa mahubiri yake ya mitandaoni nchini humo ambayo yalikuwa yakilenga nyanja mbalimbali za kimaisha kuanzia mahusiano, masomo mpaka ujasiriamali. Alikuwa na mvuto na haiba ya aina yake katika mahubiri yake. Alichanganya mahubiri na mifano iliyojaa mafunzo na ucheshi, jambo lililomfanya apendwe  na kufuatiliwa na hata wale ambao hawakuwa wafuasi wa kanisa lake  lake ambao walielezea  kuvutiwa na mafunzo yake kupitia mitandao ya kijamii kama vile YouTube. Pia alikuwa Mkurugenzi Mtendaji wa Huduma ya the Voice of Hope Ministry, Mshauri wa Saikolojia wa BLCCC. 6.Mchungaji Myles Munroe Mchungaji raia wa Bahamas Myles Munroe alifariki dunia katika ajali ya ndege mwaka 2004 alipokuwa akienda kwenye Mkutano wa dunia wa viongozi uliokuwa umeandaliwa na Shirika lake la Myles Munroe International. Alikuwa mmojawapo wa wachungaji waliokuwa na ufuasi mkubwa na kupendwa na watu mbali mbali duniani kutokana na Mahubiri yake hususan kwa jinsi alivyohusisha Biblia na maisha ya kawaida ya kila siku ya binadamu. ""Bila shaka alikuwa mmoja wa watu maarufu waliotambuliwa kidini kuwahi kuwa nao nchini mwetu,"" . ""Umaarufu wake kama balozi wa Huduma ya Kikristo uliambatana naye kokote alikosafiri  duniani , iwe ni katika  Caribbean, Marekani, Asia, Ulaya au Afrika'', alisema Waziri Mkuu wa Bahamas alipotangaza kifo chake. Mchungaji Myles Munroe, aliheshimika na kupendwa si tu na Wakristo bali pia viongozi wa kawaida nchini mwake na kote duniani kutokana na mafunzo yake ya uongozi kwa misingi ya kikristo na utu. Licha ya kwamba baadhi ya wachungaji hawa hawapo tena duniani, mahubiri yao yanaendelea kuishi na kusikilizwa na wengi  kupitia mitandao ya kijamii hususan YouTube."
religion	Urusi :Kesi ya uhalifu yafunguliwa kuhusiana na upigaji picha za nusu uchi karibu na msikiti wa Moscow Ijumaa	"Kamati ya uchunguzi ya Urusi sasa imefungua kesi ya uhalifu chini ya sheria hiyo. Washukiwa wanasemekana kuchunguzwa. Dini ya Kiislamu ni dini ya pili kwa ukubwa zaidi nchini Urusi. Video ya msichana aliyekuwa amevalia barakoa nyeusi, koti refu, na nguo za ndani aliyekuwa akipigwa picha mbele ya msikiti  unaofahamika kama Msikiti wa Ijumaa wa  -Moscow Friday Mosque inasemekana ilipigwa  siku ya Alhamisi. Video hiyo imekuwa ikisambaa kwenye vyombo vya habari na mitandao ya kijamii, huku wengi wakilaani kitendo hicho. Video hiyo ilikuwa sababu ya kamati ya uchunguzi ya Urusi ya kufungua kesi ya uhalifu. Kulingana na Kamati hiyo, ""watu kadhaa mbele ya macho ya umma karibu na mtaa wa   Vipolzov walitekeleza kitendo cha kuukosea umma heshima kwa lengo la kutusi hisia za Waislamu na waumini ."" Kitengo cha huduma za habari cha Wizara ya mambo ya ndani ya Urusi mjini Moscow pia kilishirikisha umma taarifa ya kamati hiyo. Kulingana na huduma za habari, ""wakati  uchunguzi wake wa intaneti, polisi ilibaini video iambayo ilikuwa ya uchokozi wa kiroho. Ilionyesha msichana aliyekuwa anapigwa picha nusu uchi mbele ya jingo la kidini ."", ilisema taarifa hiyo. Kamati ya uchunguzi ya Urusi inasema mshukiwa (aliyezaliwa mwaka 1981) atafikishwa mbele ya kitenge cha uchunguzi karibuni. Imam wa Msikiti wa Moscow-Moscow's Grand Mosque, ambaye pia ni Mufti wa Moscow, Ildar Alyautdinov, alisema picha za aina hiyo mbele ya maeneo matakatifu zinaonyesha ukosefu wa maadili  ya kijamii. Aliilezea video hiyo kama  ""kitendo kingine cha uchokozi "". Kuwatusi watu wa dini ni kosa linaloadhibiwa nchini Urusi kwa faini ya hari robo   to 300,000 au kifungo cha hadi mwaka mmoja nchini Urusi. Kulingana na gazeti la  Poster Daily, msichana huyo alikuwa akipigwa picha na mwanablogi Maria Katanova. Katika mahojiano na gazeti hilo, mwanablogi huyo alisema kwammba ""alipokuwa akipita karibu na msikiti ,"" aliwaona wasichana kadhaa wakipigwa picha pale. Alisimama na akaomba kama anaweza kupigwa picha yake . "" Mwanablogi anasisitiza kuwa  ""hana nia ya kumtusi mtu yeyote na anapenda heshima na kuheshimiana kwa ujumla."" Idadi ya kesi za aina hii zimekuwa zikiongezeka nchini Urusi katika miaka ya hivi karibuni. Kesi  kama hizi zilitokea kuhusu picha zilizopigwa nje ya makanisa ya Wakristo. Katika  kila kesi, kesi ya uhalifu ilifunguliwa kwa kutusi hisia za waumini. Baadhi ya wale waliopatikana na hatia katika kesi  za aina hii waliripotiwa kufungwa  kifungo cha miezi 10 gerezani. Mwaka 2013, Kipengele 148  cha sheria ya uhalifu ya Urusi  kilirekebishwa. Uwajibikaji kwa ajili ya kutusi hisia za waumini umeimarishwa, na uwezekano wa kosa hili kuwa la jinai umeongezeka kwa kisa kama hiki. Kwa mujibu wa takwimu rasmi, kuna zaidi ya  Waislamu milioni 20 nchini Urusi, Uislamu ni dini ya pili kwa ukubwa nchini Urusi. Urusi ina idadi kubwa ya zaidi ya Waislamu kuliko taifa lingine lolote la Ulaya."
religion	Papa Francis alaani unyanyasaji wa nyumbani kama 'karibu na ushetani'	"Papa Francis amelaani unyanyasaji wa majumbani dhidi ya wanawake kama ""unaokaribia ushetani' katika mojaapo ya  lugha yake kali zaidi kuhusu suala hilo. Mkuu  huyo wa Kanisa Katoliki alisema hayo wakati wa kipindi kilichotangazwa kwenye mtandao wa TG5 nchini  Italia siku ya Jumapili. Alizungumza na jopo la watu wanne kutoka asili mbali mbali  ikiwa ni pamoja na manusura wa unyanyasaji wa nyumbani. Sheria mpya za Vatican zatoa adhabu kali kwa wanyanyasaji wa kingono Alilalamikia ""idadi kubwa sana"" ya wanawake ""wanaopigwa na kunyanyaswa majumbani mwao."" ""Tatizo ni kwamba, kwangu, ni karibu na jambo la kishetani kwa sababu  ni kutumia fursa ya kumuangamiza mtu ambaye hawezi kujitetea, ambaye anaweza tu [kujaribu] kuzuia mapigo,"" Papa Francis alisema. ""Inafedhehesha. Inafedhehesha sana."" Alizungumza na mwanamke anayeitwa Giovanna ambaye alisema alikuwa ametoroka katika ndoa yenye mateso  pamoja na watoto wake wanne. Papa aliongeza kuwa wanawake waliodhulumiwa hawajapoteza utu wao. ""Naona heshima kwako kwa sababu kama huna hadhi, usingekuwepo hapa,"" alimwambia Giovanna. ""Angalia Mama Mbarikiwa na ukae na picha hiyo ya ujasiri."" Tangu kuanza kwa janga la Covid, Papa Francis ametoa maoni kadhaa juu ya unyanyasaji wa nyumbani. Matukio ya unyanyasaji yameongezeka katika nchi kadhaa, kwani watu wengi wamenaswa na wanaowanyanyasa wakati wa marufuku za kutotoka nje Kulingana na ripoti ya Umoja wa Mataifa iliyohusisha nchi 13, nusu ya wanawake waliohojiwa walisema wamekumbwa na aina fulani ya ukatili tangu kuanza kwa janga hilo. Nchini Italia, takwimu za polisi zilizotolewa mwezi uliopita ziliripoti karibu matukio 90 ya unyanyasaji dhidi ya wanawake kila siku - 62% ya haya yalikuwa kesi za unyanyasaji wa nyumbani. Akihutubia Giovanna, Papa Francis alisema inawezekana bado kuwa na matumaini, hata wakati wa janga hilo. ""Unatoa mfano wa kupambana na hali ngumu, somo la kupinga majanga,"" alisema. ""Unajitokeza vizuri zaidi kuliko hapo awali."""
religion	Utamaduni wa ajabu wa jamii ya Hadzabe, Tanzania	Imezoeleka kwenye jamii nyingi barani Afrika ni wajibu wa msingi kwa wanaume kujenga nyumba lakini kwa jamii ya Hadzabe nchini Tanzania mambo ni tofauti kwasababu kujenga nyumba ni wajibu wa wanawake na wasichana. Yaani mama hushirikiana na mabinti zake na ni wajibu wao kukusanya miti na nyasi na kujenga nyumba na hukuna kushirikiana na kaya nyingine. Kila mmoja na familia yake na iwapo binti ataolewa basi mama yake na mama mkwe wake watashirikiana kuwajengea wanandoa hao wapya nyumba yao ya kwanza. Eagan Salla ametuandalia taarifa ifuatayo...
religion	Enoch Adeboye: Mchungaji maarufu wa Nigeria aliyezua gumzo la ubaguzi wa kijinsia	"Enoch Adeboye, anayefahamika zaidi kama  ""Daddy Go"" (Baba Msimamizi Mkuu), ni mchungaji wa Nigeria anayependwa na mamilioni ya wafuasi wake, lakini ambao pia wamekua wakimkosoa kwenye mitandao ya kijamii kwa kile wanachosema ni hurka yake ya ubaguzi wa kijinsia. Mchungaji huyo mwenye umri wa miaka  78- aliwekwa katika kiwango cha wachungaji wenye mapato ya chini miongoni mwa wachungaji  matajiri wanaotoa mahubiri kwa njia ya televisheni  katika taifa hilo lililoko magharibi mwa Afrika, lakini amekua maarufu sana. Amekuwa mkuu wa kanisa linalofahamika kama Redeemed Christian Church of God (RCCG) kwa karibu 40  - na chini ya uongozi wake thabiti kanisa hilo limekuwa  kwa kiwango kikubwa. Ni nadra kuupata  mtaa wa eneo la kusini mwa Nigeria linalokaliwa na Wakristo wengi bila kanisa la RCCG, baadhi ya mitaa hata huwa na makanisa mawili-na nembo yake ya njiwa imekuwa ni sehemu ya utambulisho wake. Lakini maoni ya mchungaji juu ya ndoa na majukumu ya kijinsia yamekuwa yakiwashangaza baadhi ya watu katika enzi hii ya  age kampeni ya  #metoo - hata katika taifa hili lenye itikadi. ''Oa mwanamke anayeweza kupika'' Amekuwa mtoa maoni wa mara kwa mara katika mitandao ya kijamii kwa kipindi cha muongo uliopita-na wakati alipotuma  baadhi ya ""masomo "" kwa ajili ya wanawake katika siku ya kuzaliwa ya mke wake  mwezi Julai, yalipoingia kwenye mtandao wa Twitter yaliibua mjadala mkubwa juu ya haki za wanawake na usawa wa jinsia kati ya mwanamke na mwanaume. ""Hata kama umesoma vipi au una mafanikio kiasi gani , mume wako ni kichwa chako na unapaswa kumuona hivyo wakati wote'' alitweet  kwa wafuasi wake milioni 1.3. Kwenye Instagram aliongeza kumuhusu mke wake : ""Haijalishi ni nini amepanga juu ya safari yake, kama nikisema ningependa uende na mimi  mahali fulani na mahali fulani…lazima ataahirisha  chochote alichotaka kukifanya  na kusafiri na mimi'' Katika ujumbe alioutuma mwezi Januari , alimshauri mtoto wake wa kiume ambaye ameoa  kumfuta kazi  katibu wake ""anayetarajia kumuona kazini  "", jambo ambalo halikufurahiwa . Na mwaka 2016 alikua na ushauri huu kwa ambao hawajaoa : ""Usioe msichana ambaye ni mvivu . Usimuoe msichana ambaye hawezi kupika. Anahitaji kufahamu jinsi ya kutekeleza majukumu yake na kupika kwasababu huwezi kuwa unakula nje wakati wote."" Hotuba zake kupitia televisheni kwa  zinawakera wanaharakati wanawake lakini si wote wanaoyapokea kwa mtizamo hasi, ukweli unaodhihirishwa na mafanikio ya kanisa lake, ambalo analiendesha kama biashara. Kila Jumapili, kabla kupigwa marufuku kwa mikusanyiko mikubwa ya watu kwasababu ya virusi vya corona, maelfu ya watu waliingia katika milango ya kanisa la RCCG kote duniani, wakitafuta miujiza, kuokolewa, maisha ya milele au kutatuliwa matatizo ya kifedha. ""Ninataka kuwa upande wa Mungu, kulindwa na imani ya kikristo, nilipata hili katika   RCCG. Binafsi , ninataka kwenda mbinguni ,"" alisema mmoja wa wafuasi wa kanisa hilo  katika mji mkuu Abuja, ambako kuna uwanja mkubwa wa maombi viungani mwa mji mkuu. Wengine wanasema walivutiwa na Mchungaji ''utakatifu''na ''unyeyekevu'' pamoja na ""kutekeleza  anayoyafundisha"". Wale wanaoingioa kanisani wanafurahia kutoa misaada au kununua bidhaa za kumbukumbu. Wengi wao wanakukbali kutoa 10% ya mapato yao kwa kanisa, kama fungu la kumi. ""Yeyote ambaye halipi fungu la kumi haendi mbinguni, hiyo ndio ukweli ,"" aliwaambia wafuasi wake miaka miwili iliyopita. Ni vigumu kufahamu kiwango cha utajiri cha Mchungaji  Adeboye, kwani ni vigumu kutambua ni kiasi gani cha mali ya kanisa na mali yake binafsi inayokadiriwa kuwa kati ya dola milioni 60 (£46m) na milioni 130. Hii inamuweka profesa huyo wa zamani wa hesabu katika Chuo kikuu cha Lagos , ambaye amekataa kuongea na vyombo vya habari katika ligi moja na nyota wa muziki nchini humo na tajiri zaidi  kuliko wachezaji wengi wa kulipwa wa Nigeria wanaocheza soka la kulilpwa katika mataifa ya kigeni. Lakini kando na tai yake ndogo shingoni na suti yake ya safari  na shati yenye mistari, haonekani nadhifu ukilinganisha na viwango vya  wachungaji wenzake wa makanisa ya Kipentekoste ambao huvaa mavazi ya kung'ara na nadhifu zaidi. Hana viatu vya kung'ara, hana nywele zilizopakwa mafuta mengi, Kiingereza chake hakipandi na kushuka kwa lafudhi ya Kimarekani. Alizaliwa katika familia masikini, ni mtu mnyeneykevu, na wale walio karibu nae humuelezea hivyo zaidi. Lakini, yeye au -kanisa lake wanamiliki Chuo Kikuu ,ndege aina ya Jet - Gulfstream jet na magari kadhaa ya kifahari. Haegamii upande wowote katika siasa Mchungaji r Adeboye pia ana nguvu kisiasa-na anaheshimiwa vizuri na Wanaigeia wenye  kipato cha kati wanaoishi  maeneo ya miji ya Nigeria. Katika kampeni za uchaguzi wa rais, baadhi ya wagombea walitekeleza jukumu lao la kutembelea kanisa lake kwa maombi ili waonekane wakiomba na kusalimiana nae-na picha zake za wavuti  zinamuonesha akiwasalimia viongozi wa dunia. Maoni yake kuwahusu wanawake -ambapo mara kwa mara huwa anayatoa kwenye biblia-yanaonekana na baadhi ya watu kama jambo lisilo la kushangaza, hata kama baadhi wanasema aya hizo za biblia zinaweza kufafanuliwa kwa njia nyingine.    ways. ""Ukristo na  dini huimarisha mfumo dume , kwa hiyo sio jambo la kushangaza kuwa viongozi wa kidini wankuwa na mtazamo wa aina hiyo ,"" anasema Martha Edem,mwandishi wa vitabu vya kikristo. Alielezea  ""tweet za Mchungaji za siku ya kuzaliwa "" kama fursa iliyopotea ya kuwafundisha wanandoa kuheshimiana na upendo.   Lakini hata baadhi ya wanaharakati wa jinsia katika nchi zilizoshika dini hawataki kumpinga ""Kwangu mini inatokana na vile ambavyo mtu anaelewa…Siwezi kumuhukumu mtu wa Mungu, Ukristo ni dini ya imani ,"" mwanaharakati wa jinsia na msomi  Abigail Ogwezzy-Ndisika alisema. Utajiri wa wachungaji wakubwa wa Nigeria mara nyingi huwafanya kuwa walengwa mara kwa mara wa wale wanaowaona kuwa wanawatumia watu vijbaya kujitajirisha Baadhi wanasema Mchungaji  Adeboye anapaswa kutumia ushawishi wake zaidi kwa wanasiasa-kwasababu hata Makamu wa rais wa sasa   Yemi Osinbajo ni Mchungaji katika kanisa la RCCG. Kusema ukweli, aliendesha maandamano ya amani mweiz Februari kuzungumzia suala la usalama mbaya nchini. Ameonyesha kuwa anatambua kuwa anachunguzwa uhusiaka wake katika siasa- haegemei chama kimoja wala kingine. Lakini wale wanaomtarajia awe mtu asiyeegamia zaidi upande mmoja  katika ndoa   itawabidi wasubiri kwa muda mrefu."
religion	Apple yafuta app ya Quran China	"Apple imefuta moja ya program tumishi maarufu ya Quran duniani kutoka kwa mtandao wake nchini China. Kampuni hiyo imechukua hatua hiyo kufuatia ombi kutoka kwa maafisa wa China. App ya Quran Majeed inapatikana kote duniani kupitia Apple Store. Karibu watu 150,000 walishirikisha maoni yao kupitia njia ya maoni. App hiyo pia inatumiwa na mamilioni ya waumini wa Kiislam duniani. BBC inafahamu kuwa app hiyo iliondolewa baada ya kushirikisha maudhui ya ambayo yanaenda  kinyume na sheria. Serikali ya China haijatoa tamko lolote kuhusiana na hatua hiyo licha ya ombi la BBC la kupata kauli yao. Kufutwa kwa app hiyo kuligunduliwa mara ya kwanza na Apple Censorship - tovuti ambayo inafuatilia progamu zote zilizopo kwenye Apple App duniani. Katika taarifa kutoka kwa waundaji wa app ya, PDMS, kampuni hiyo ilisema ""Kulingana na Apple, app yetu ya Quran Majeed imefutwa kutoka kwa App store ya China App kwa sababu inajumuisha maudhui ya ziada ambayo yanahitaji kuidhinishwa na mamlaka za China"". ""Tunajaribu kuwasiliana na wasimamizi wa mitandao wa China na mamlaka zingine husika kusuluhisha suala hili"". Kampuni hiyo imesema ina wafuatiliaji karibu milioni moja ambao wanatumia huduma yao nchini China. Chama tawala nchini China kinatambua rasmi dini ya Kiislamu. Hata hivyo, China imetuhumiwa kwa kukiuka haki ya jamii ya Waislamu wa Uyghur wanaoishi  Xinjiang. Mapema mwaka huu BBC iliripoti kuwa maimamu wa Uighur walikuwa wakilengwa katika msako wa mamlaka za China katika eneo la Xinjiang. Apple imekataa kutoa tamko,lakini imeelekeza BBC kwa sera zake juu ya Haki za Binadamu ambazo zinasema: ""Tunatakiwa kutii sheria za nchi husika, na wakati mwingine kuna maswala magumu ambayo tunaweza kutokubaliana na serikali."" Hata hivyo, haijulikani ni sheria gani ambazo programu hiyo imevunja nchini China. Quran Majeed inasema ""inaaminiwa na zaidi ya Waislamu milioni 35 duniani"". Mwezi uliopita, Apple na Google zilifuta app ya kupiga kura ilibuniwa na koingozi wa upinzani wa Urusi aliyefungwa Alexei Navalny. Mamlaka nchini Urusi zilikua zimetishia kupiga faini kampuni hizo mbili ikiwa hazitafuta app hiyo ambayo iliwapa wapiga kura maelezo ya ni kina nani watawaondoa kitini wagombea wa chama tawala. China ni moja ya soko kuu ya Apple, na ugavi wa kampuni hiyo unategemea sana utengenezaji wa Wachina. Afisa mkuu mtendaji wa Apple, Tim Cook ameshtumiwa kwa unafiki  na wanasiasa wa Marekani kwa kuangazia juu ya siasa za Marekani, na kufumbia macho  juu ya siasa za China. Bwana Cook alimshtumu Donald Trump kwa kupiga marufuku wasafiri kutoka nchi saba za Kiislamu mwaka 2017."
religion	Kifo cha Rais Magufuli: Rastafari wa Mwanza wamfanyia ibada kiongozi huyo wa Tanzania	Rastafari wa Mwanza wenye itikadi za kipekee wamefanya ibada maalumu ya kumuombea hayati Rais John Pombe Magufuli wakisisitiza alikuwa ni shujaa Vilevile wamemuombea Rais Mpya Samia Hassan Suluhu  hekima ya kutimiza kwa ukamilifu na uadilifu majukumu yake na kuendeleza mema yote yaliyo achwa na mtangulizi wake.
religion	Wakati wengine wakihusisha Udi na imani potofu wengine ni fursa ya kujipatia kipato	Katika mfululizo wa makala kuhusu vijana walio chini ya miaka 30 tunaangazia vijana waliofanya vizuri na wanaoendelea kufanya vizuri katika teknolojia, siasa na kijamii kwa nchi za Afrika Mashariki na leo tunae Wadh-hat. Wengine wakiona Udi kama biashara ya kimaskini sana kwa Bi. Wadh-hat ambaye ni mmiliki na muanzilishi wa kiwanda cha kutengeneza manukato ya asili kijulikanacho kama marashizanzibar ilikuwa ni fursa adhimu ya adhimu ya kuanzisha biashara ya manukato. Mwandishi wa BBC Veronica Mapunda ametuandalia Habari hii Video: Frank Mavura
religion	Mtume Muhammad: Je, kumchora Mtume ilikuwa ni haramu siku zote?	"Kuna mjadala mgumu kuhusu iwapo aina yoyote ya taswira ya Mtume Muhammad, hata ile inayoheshimika zaidi, imeharamishwa katika Uislamu.Kwa Waislamu wengi, ni jambo lisilo na shaka; hairuhusiwi kuchora picha yoyote ya Mtume Muhammad, au nabii mwingine yeyote kwa njia yoyote ile. Waislamu wengi wanavyoamini, picha na masanamu vinahamasisha ushirikina na kuabudu masanamu, na hili halina ubishi. Huko nyuma katika historia, sanaa ya Kiislamu daima imekuwa ikitawaliwa na mifumo ya mapambo ya kijiometri,  michoro ya  motifu  inayorudiwa-rudiwa na zilizounganishwa, au kaligrafia, badala ya sanaa ya kitamathali. Waislamu wanarejelea aya ya Quran kutoka katika Surat ""Mitume"" ambapo Nabii Ibrahimu anazungumza na baba yake na watu wake, ambapo alisema: ""Alipomwambia baba yake na watu wake: Ni masanamu gani haya mnayo yaabudu? Akasema: Tumewakuta baba zetu wakiwaabudu.Akasema: Nyinyi na baba zenu mlikuwa katika upotofu ulio wazi. Hata hivyo, hakuna hukumu katika Qur'ani inayokataza waziwazi kumuweka sifa za Mtume katika picha na masanamu, kulingana na Mona Seddiqi, profesa katika Chuo Kikuu cha Edinburgh. Badala yake, anasema, wazo hilo lilitoka kwenye wasifu na maneno ya Mtume, yaliyokusanywa katika miaka ya baada ya kifo chake. Siddiqui inarejelea picha za Mtume Muhammad, zilizochorwa na wasanii wa Kiislamu, kutoka Milki ya Mughal na Ottoman. Ingawa sura za uso wa Mtume zilifichwa kwa baadhi yao, ilikuwa wazi kwamba zilimchora. Anasema kwamba picha hizo zilichorwa kwa moyo wa kujitolea na heshima: ""Wengi wa wale waliochora picha hizi walifanya hivyo kwa upendo na heshima, si kwa nia ya kuabudu sanamu."" Christian Gruber, profesa msaidizi wa sanaa ya Kiislamu katika Chuo Kikuu cha Michigan, anasema kwamba taswira nyingi za Mtume Muhammad zilizoanzia karne ya 13 WK, zilionyeshwa kwa njia ya kipekee na kwa faragha ili tu kuepusha ibada ya sanamu. ""Walizingatia vipande vya thamani na pengine kuonyeshwa katika maduka ya vitabu ya wasomi."" Aliongeza kuwa vipande hivi vilijumuisha picha ndogo zinazoonyesha takwimu za Kiislamu za hadhi maalum. Gruber anasema kuibuka kwa vyombo vya habari vya uchapishaji katika karne ya 18 kulileta changamoto. Nchi za Ulaya zilivyozitawala baadhi ya nchi za Kiislamu na kueneza mawazo yao huko, pia yaliacha athari. Gruber anasema kuwa mwitikio wa Kiislamu ulikuja kwa kusisitiza jinsi Uislamu ulivyo tofauti na Ukristo, ambao kihistoria umekuwa na alama ya  sanamu. Picha za Mtume Muhammad zilianza kutoweka, na mjadala mpya ukaibuka dhidi ya taswira au taswira yake, kwa mujibu wa Gruber. Lakini Imamu Qari Asim, kutoka Msikiti wa Leeds Makka, mmoja wa misikiti mikubwa nchini Uingereza, anakanusha kuwa kumekuwa na mabadiliko makubwa, na anasisitiza kwamba hadithi zinazokataza picha za viumbe hai moja kwa moja zinamaanisha kuharamishwa kwa picha ya Mtume Muhammad. Anasema zama za Kati lazima zieleweke katika muktadha wake. ""Picha hizi nyingi  zinahusiana na usiku wa Safari ya Usiku na Kupaa kwenda Peponi, ambapo kitu kama farasi (al-Buraq) kilitajwa, na kwamba Mtume alikuwa amempanda au kitu kama hicho. Anaongeza, ""Wasomi wa kale wa kidini walishutumu vikali sanamu hizi pia, lakini  bado zipo."" Asim anaamini kwamba jambo kuu ni kwamba si picha  binafsi za Mtume Muhammad, na kwamba mada ya picha nyingi haziko wazi, na pia kuna swali la kama michoro hii yote inakusudiwa kuonyeshwa. Mtume, au mshirika wake wa karibu akishiriki katika tukio hilohilo. Hilo limebadilika, anasema Profesa Hugh Goddard wa Kituo cha Alwaleed Bin Talal cha Utafiti wa Uislamu   katika Chuo Kikuu cha Edinburgh. Anaendelea kusema, ""Hakuna maafikiano katika vyanzo vyovyote vya msingi, Qur'an na Hadithi za Mtume."" ""Jumuiya ya Kiislamu katika kipindi cha hivi karibuni  inaelekea kuwa na maoni tofauti kuhusu suala hili, pamoja na masuala mengine,"" anaongeza. Anasema kwamba Muhammad ibn Abd al-Wahhab, mwanazuo  ni wa kidini ambaye mafundisho yake yalifungua njia kwa Uwahabi - aina kuu ya Uislamu wa Sunni nchini Saudi Arabia - alikuwa mtu muhimu. ""Mabishano yamekuwa makali zaidi na zaidi - hasa yanayohusiana na harakati ya Uwahabi, hakuna shaka juu ya heshima yoyote isipokuwa ya Mungu, pamoja na Mtume."" ""Hakika kumekuwa na mabadiliko makubwa katika miaka 200 iliyopita, labda miaka 300,"" anasema. Goddard anadokeza kuwa hali ni tofauti kwa sanamu au aina nyingine yoyote ya uwakilishi wa pande tatu, ambapo mwiko huo umekuwa ukidhihirika zaidi. Kwa baadhi ya Waislamu, rafiki yangu anasema, chuki dhidi ya upigaji picha imeenea hadi kukataa kuweka picha za kiumbe chochote kilicho hai - wanadamu au wanyama - kwenye nyumba zao. Suala la kukataza upigaji picha halikuenea kila mahali, na Waislamu wengi wa Kishia wanaonekana kuwa na mtazamo tofauti kidogo. Baadhi ya picha za kisasa za Mtume Muhammad bado zipo katika sehemu za ulimwengu wa Kiislamu, anasema Hassan Yousefi Eshkafari, mhubiri wa zamani wa Iran ambaye sasa anaishi Ujerumani. Eshkavari anaiambia BBC kwamba picha za hivi karibuni za Mtume Muhammad zimepamba nyumba nyingi nchini Iran na kuongeza: ""Kwa mtazamo wa kidini, picha hizi hazikatazwi, zinapatikana madukani na majumbani. Hazionekani kuwa za kuudhi. , si kwa mtazamo wa kidini wala wa kitamaduni. Tofauti kati ya madhehebu mawili ya kitamaduni wa Kiislamu yanaweza kuonekana daima; Sunni na Shiite. Lakini Gruber anasema kwamba wale wanaodai kwamba katazo hilo lilikuwepo tangu mwanzo, wamekosea. Lakini ni hoja ambayo haikubaliwi na Waislamu wengi. Dk. Azzam al-Tamimi, mkuu wa zamani wa Taasisi ya Mawazo ya Kisiasa ya Kiislamu, anaiambia BBC kwamba Qur'an yenyewe haisemi chochote cha aina hiyo, lakini marejeo yote ya Kiislamu yanakubali kwamba Mtume wa Uislamu na mitume wengine hawawezi kufananishwa  katika picha,  sanamu au aina nyingine yoyote ya sanaa, kwa sababu, kwa mujibu wa imani ya Kiislamu, wao ni watu wasio na dosari na vielelezo vya kuigwa, na kwa hiyo hawapaswi kuwasilishwa kwa njia yoyote ambayo inaweza kuwafanya wadharauliwe."" Hashawishiki na hoja kwamba kama kungekuwa na michoro inayoonyesha sura ya Mtume Muhammad katika Zama za Kati, hii inaashiria kwamba hapakuwa na katazo kabisa, na anasema ""hata kama ingekuwepo, ingelaaniwa na wanazuoni wa dini ya Kiislamu"". ."
religion	Tanzania: Wahadzabe na Sikukuu za mwisho wa mwaka	Wakati Heka heka za Maandalizi ya Siku kuuzikiendelea kote ulimwenguni maelfu wakirejea makwao kusherekea Jamii ya wahadzabe nchini Tanzania wao walisherekea Tangu mwezi wa kumi na moja kabla ya mvua za vuli. Mara zote wahadzabe husherekea punde tu miti inapoanza kuchanua baaada ya mvua za awali za vuli sherehe zao huanikizwa kwa Ngoma na milo maalumu ikiwemo asali, ubuyu na nyama.Video: Eagan Salla
religion	Muislamu kutengeza majeneza ya wakristo? Nilitengwa!	Tatizo la ajira nchini Tanzania, limewasukuma baadhi ya vijana kujiingiza katika biashara ambazo zinaonekana kukinzana na imani za kidini, mila pamoja na desturi zao. Atwai Mwinyi Mkaga ni kijana aliyejiingiza katika utoaji wa huduma za kutengeza majeneza na hivyo kutokana na imani yake ya dini ya kiislamu, alijikuta akiwa na  wakati mgumu ikiwemo kutengwa na familia yake ambayo awali haikufurahishwa na biashara ya kutengeza majeneza kwa waktristo. Atwai maarufu kwa jina la Mwinyi katika hospitali ya Mt. Meru jijini Arusha, anamsimulia mwandishi wa BBC Aboubakar Famau jinsi alivyopambana kubadilisha dhana hiyo katika jamii yake.
religion	Magufuli alitabiri kifo chake zaidi ya mara moja: Askofu Severine Niwemugizi	Askofu wa Kanisa Katoliki Tanzania Severine Niwemugizi ambaye alikuwa na uhusiano wa pande mbili na Hayati Rais John Pombe Magufuli ikiwa ni pamoja na kulazimishwa kusalimisha hati yake ya kusafiria ya Tanzania aliishia kutimiza matakwa ya marehemu rais kwamba aendeshe misa yake ya mazishi. Maaskofu wanazungumza na Leonard Mubali kuhusu uhusiano wake na Magufuli na kwa nini wakati fulani walitofautiana sana. Sikiliza…
religion	Kanisa Katoliki: Je Papa Francis anafaa kuruhusu mapadri waliooa?	"Katika kipindi cha wiki tatu zijazo , wawakilishi 260 watazungumzia kuhusu mabadiliko ya tabia nchi , uhamiaji na  Uinjilisti. ''Moto wa mungu una joto linalovutia na kuwakusanya kwa Umoja. Moto huo husambazwa kwa waumini na sio kupitia kujipatia faida'', alisema. Lakini swala moja limetawala vichwa vya habari: Iwapo wanaume walio katika ndoa wataruhusiwa kuwa mapadri. Mojawapo ya ajenda kuu katika mkutano huo ni pendekezo katika eneo la mashambani  la Amazon , kwamba wazee, walio katika ndoa, wanaume, wanapaswa kufanywa kuwa mapadri. Watahitajika kuwa wanaume wanaoheshimika na kulingana na stakhabadhi hizo watafanya kazi katika jamii wanazotoka. Maaskofu wa Marekani Kusini wamepigania juhudi hizo  ili kukabiliana na upungufu wa mapadri katika eneo hilo. Mapadri tu ndio wanaoweza kumbariki Yukaristi, ambayo ni sehemu muhimu ya Misa. Inakadiriwa kuwa karibu 85% ya vijiji huko Amazon haviwezi kusherehekea Misa kila wiki kwa sababu ya uhaba huu na wengine huonana na  makuhani mara moja tu kwa mwaka. Maaskofu wa kikatoliki duniani wanakutana katika mji wa Vatican kujadiliana hatma ya kanisa hilo katika eneo la Amazon. ""Papa Francis ambaye anatoka Marekani ya kusini ana uelewa wa changamoto za eneo hilo, kulingana na Profesa Gregory Ryan kutoka kituo cha cha mafunzo ya kikatoliki. Wasiwasi wa ukosefu wa mapadri  katika jimbo la Amazon ndio sababu ya tatizo hilo. Wakatoliki wanaamini kwamba Yukaristi ni swala la kila siku la jamii ya Wakristo. Kwa wengi, kutoowa kwa mapadri ni mojawapo ya nguzo muhimu za kuwa padri. Padri anafaa kufunga ndoa na Mungu  na sio kusumbuliwa na kile ambacho wengine wanasema kuwa mke au familia. Profesa Linda Woodhead, ambaye ni mtaalam wa maswala ya sosholojia ya dini anasema kwamba mbali na mapadri kutoowa, mapadri wa kikatoliki na watawa hupewa marupurupu  ili waweze kujitolea katika kile wanachofanya. ''Watu uhisi kwamba mapadri wana muda wa kuwapatia na kwamba hawaingilii maisha yao ya faragha'', Profesa WoodHead anasema. Padri yuko kuwahudumia wao na ni kitu maalum. Kwa watamaduni, hili ni swala kuhusu mwelelekeo ambao papa Francis analipeleka kanisa lake. Kadinali wa Ujerumani Walter Brandmueller ameripotiwa kusema kwamba mkutano huo wa Amazon unaweza 'kuadhimisha kuporomoka kwa kanisa hilo'. Wakosoaji wanalichukulia swala hilo la kuruhusu mapadri waliooa katika eneo la Amazon kama njia mojawapo ya kuondoa sheria hiyo ya kanisa hilo kwa jumla. Wanashuku kuhusu pendekezo kwamba mkutano huo unaweza kutafuta  kitengo ambacho kinaweza kupewa wanawake na hofu kwamba pia nao wanaweza kuanza kutawazwa kuwa mapadri. ''Lakini Profesa Wood Head anasema kwamba kanisa hilo hubadilika kama taasisi yoyote ile ambayo ina maisha marefu'', anasema. ''Limebadilika kiradikali  tangu karne ya 20 . Lilikuwa likipinga demokrasia , uhuru na haki za kibinadamu . Na sasa linapigania haki za kibinadamu. Linabadilika mara kwa mara lakini kwa njia inayohitajika, anagongezea katika majadiliano na tamaduni zake''. Ukweli ni kwamba tayari wapo?. Baadhi ya mapadri wa Kianglikana ambao walibadili dini na kuwa wakatoliki wakipinga kutawazwa kwa wanwake wameruhusiwa kuendelea na huduma zao. Kanisa moja la mashariki pia lina mapadri waliooa. Kuna wengine ambao wanasema haiwezekani kwamba  wanaume waliooa watatawazwa kuwa mapadri. Linawezekana kufanyika katika maeneo mengine ambayo yanakabiliwa na uhaba wa mapadri kama vile kisiwa cha Pacific. Lakini profesa Ryan anahoji kwamba iwapo hilo litafanyika ,litafanyika kama jambo la kipekee. ''Kitu kimoja ambacho watu wana wasiwasi nacho ni kwamba je jambo hilo la kipekee litakuwa sheria?'', anasema. Nadhani kanisa halitakubali hatua hiyo kamwe. Utamaduni wa makuhani kutooa una mizizi katika kanisa katoliki"
religion	Ni miaka ishirini tangu waumini 700 kujiteketeza Uganda kwa kuamini ni mwisho wa dunia	"Judith Ariho anasema kuwa huwa hatoi machozi yeyote anapokumbuka tukio ambalo liliuwa mama yake na ndugu zake wawili pamoja na ndugu zake wengine wanne ambao walikuwa wamejifungia katika kanisa. Machi, 17 , ni miaka 20 imepita, mamia ya wanachama wa dhehebu la Amri Kumi za Mungu nchini Uganda walijifungia katika kanisa moja, na kisha kujitekekeza kwa moto saa za mchana. Takwimu za polisi zinasema kwamba zaidi ya watu 700 walikufa, huku kukiwa na walakini kwamba huenda idadi ilikuwa ni zaidi ya hiyo. Makao makuu ya kanisa hilo yapo Kanungu, kusini-magharibi mwa Uganda. Waumini waliambiwa wauze mali zao zote kwa sababu mwisho wa dunia ulikuwa umefika. Ni miongo miwili sasa imepita lakini bado tukio hilo ni kidonda kikubwa kwa bi.s Ariho, ambaye a naonekana kuwa amekubali kile kilichotokea kwa kutotaka kufikiria tena tukio hilo. Watu waliouwawa walikuwa waumini wa kanisa la Amri Kumi za Mungu ambao waliamini kuwa dunia imefika mwisho. ""Huu ni mwisho wa dunia"", kwa sababu kitabu kimoja cha Mungu kiliandika kuwa  Machi 17, 2000. Miaka ishirini ijayo , hakuna mtu aliyeshtakiwa kuhusishwa na mauaji hayo ya waumini na viongozi wake, haijafahamika kama kuna viongozi wa kanisa hilo ambao wapo hai au la yaani hakuna kilichobainika mpaka sasa. Anna Kabeireho, ambaye bado anaishi eneo la milimani, hajasahau tukio hilo kuanzia hata harufu ya moto uliokuwa unafuka majira ya asubuhi siku ya ijumaa. ""Kila kitu kilikuwa kimefunikwa kwa moshi na harufu ya nyama mbichi ilikuwa imetanda. Yaani harufu kama ilikuwa inaingia kwenye mapafu,"" anakumbuka. ""Kila mtu alikuwa anakimbilia katika  bonde la maji. Moto ulikuwa unaendelea. Miili mingi ilikuwa imeungua na hata hawakujulikana walikuwa ni kina nani. ""Tulikuwa tunafunika pua kwa majani ya migomba ilikuzuia harufu. Kwa miezi kadhaa hatukuweza kula nyama."" Kanungu ni sehemu yenye ardhi ambayo ina rutuba ,  lakini amani iliondoka baada ya kuzuka kwa moto huo. Imani ambayo iliwafanya viongozi wa kikaresmatikis Credonia Mwerinde, mhudumu wa  zamani  kilabu cha pombe na mfanyabiashara wa ngono na mfanyakazi wa zamani wa serikali Joseph Kibwetere, ambaye alisema kuwa amepata maono kutoka kwa bikira maria  tangu mwaka 1980. Kundi hilo la kidini ambalo linaheshimu amri kumi za Mungu na kahubiri habari za Yesu. Ishara ya ukiristo katika kundi hilo la kikristo ambalo lilikuwa halina uhusiano mzuri na kanisa katoliki lili na wahudumu wake ni mapadri na watawa ambao walikuwa walikuwa wametengwa na kanisa wakiwemo Ursula Komuhangi na Dominic Kataribabo. Waumini walikuwa kimywa, walipokuwa wanatumia njia ya kuwasiliana. Bi. Ariho, mwenye umri wa miaka 41, alijiunga na kundi hilo pamoja na familia yake akiwa na miaka 10. Mama yake ambaye alikuwa mjane alikuwa anahangaika kuwalewa watoto wake watatu. Mmoja alikuwa anasumbuliwa na matatizo ya kichwa kila mara. Aliingia katika kundi la Kibwetere kwa ajili ya maombi. Jumuiya hiyo ilichukua familia yote na kuisaidia katia mahitaji yao kuanzia kwenye ada za shule mpaka  chakula. Familia ya bi. Ariho ilikuwa na waumini kama 1000 ambao walikuwa wanatoka njie kidogo ya mji wa Rukungiri. ""Maisha yetu yalizungukwa na sala na kilimo tu,""alisema. ""Tulifanya kila kitu ilii kujizuia kutenda dhambi. Wakati mwingine ukifanya dhambi unapaswa kusali rozari mara 1,000. Ilikuwa kama adhabu na ulikuwa unaomba rafiki zako au familia kukusaidia kusali rozari. Anasema kuwa kuna familia ambayo ilipoteza mama na watoto 11 Bi. Ariho hajaenda Kanungu tangu  mwaka  2000 aliolewa na familia ambayo iikuwa haiamini kundi hilo. Lakini anakumbuka jinsi alivyouwa anasali wakati huo  na jinsi viongozi wao  Mwerinde na  Komuhangi walivyokuwa wanawaongoza. Kama mtu asipofuata sheria , wanawake wawili walilia machozi ya damu. Inaonekana viongozi hao walikuwa wanahusika na mauaji na utesaji wa waumini. Kabla ya kuanzisha kundi lake la imani, Kibwetere alikuwa mtu mwenye mafanikio makubwa na alikuwa muumini wa kawaida  wa kanisa katoliki."
religion	Bieber asema Yesu amempatia amani katika kuhangaika na hali ya kupooza	"Mwimbaji Justin Bieber amesema Imani yake kwa Yesu imemsaidia kukabiliana na matatizo ya kimatibabu  yaliyomkabili hivi karibuni. Nyota huyo wa muziki alifichua wikindi iliyopita kwamba anakabiliwa na hali ya kiafya iliyomsababishia kupooza uso wake. Tangazo hilo lilifuatia kuahirishwa kwa matamasha yake matatu. ""Ninafahamu dhoruba hii itapita lakini wakati huo huo Yesu yuko nami ,"" Bieber aliandika kwenye Instagram. Bieber mwenye umri wa miaka 28-alisema Jumamosi kwamba hali ya kupooza kwake imetokana na maradhi yanayojulikana kama Ramsay Hunt syndrome. Maradhi haya hutokea wakati vimelea wanaposhambulia neva za uso karibu na masikio ya mtu. Dalili zinaweza kuwa ni pamoja na vipele vinavyosababisha maumivu katika kuta za ndani na  masikio, pamoja na kuhiusi kizunguzungu. Kama ilivyo kwa  Bieber, hali hiyo inaweza kusababisha kupooza upande mmoja wa uso ambao umeshambuliwa na virusi. Jumatatu, Bieber alituma kwenye ukurasa wake wa  hadithi ya Instagram- Instagram story, akisema kuwa ""alitaka kushirikisha umma  sehemu ndogo ya jinsi amekuwa akihisi"". ""Kila siku imekuwa bora zaidi na katika maumivu yote  haya nimepata Faraja katika yule aliyeniniumba na anayenifahamu ,"" aliandika Mcanada huyo. ""Ninakumbushwa kuwa anajua mambo yangu mimi yote. Anajua  mabaya yangu ambayo sitaki mtu yeyote ayajue na wakati wote ananikaribisha katika mikono yake ya upendo. ""Mtazamo huu umenipatia amani wakati wa thruba la kutisha ninalo likabili."" Wiki ililiyopita, katika video ya dakika tatu aliyoituma kwa wafuasi wake milioni 240, Bieber alitabasamu na kukonyeza macho yake  kuonyesha jinsi  ambavyo upande wa kulia wa uso wake usivyoweza kutingisika kutokana na kupooza. Mwimbaji huyo mzaliwa wa Canada alisema kuwa amekuwa akifanya ''mazoezi ya uso''ili kurejea katika hali yake ya kawaida'',  lakini akasema hajui itachukua muda gani kupona. Ramsay Hunt syndrome ni hali nadra sana ya kiafya. Kulingana  Shirika la Marekani la magonjwa yasiyo ya kawaida, ni watu watano tu kwa watu 100,000 wanaokadiriwa kupatwa na hali hiyo kila mwaka. Mara nyingi, watu hupona kikamilifu katika kipindi cha siku au wiki kadhaa, ingawa baadhi ya watu wanaweza kupata tatizo la kupoteza uwezo wao wa kusikia kabisa na kuharibika kwa macho."
religion	Mwalimu wa Tibeti wa Wabudha aliyeshutumiwa unyanyasaji wa kingono amefariki	"Sogyal Lakar, mwalimu wa  Kibudha aliyeshutumiwa kwa kiasi kikubwa kwa unyanyasaji wa kingino na kuwatesa kimwili wafuasi wake amefariki akiwa na umri wa miaka 72. Lakar, ambaye alifahamika zaidi  kama Sogyal Rinpoche, aliuza mamilioni ya vitabu vyake na alionekana kama mwalimu bora zaidi wa wa dini ya Budha baada ya Dalai Lama. Lakini aliandamwa na shutuma za unyanyasaji wa kingono na mateso mengine ya kimwili aliyowafanyiwa wafuasi  Lakar, licha ya kwamba hakuwahi kupatikana na hatia ya uhalifu wowote. Uchunguzi ulioitishwa   na kikundi chake mwenyewe uligundua kuwa wafuasi wake walinyanyaswa nae Ujumbe uliotumwa kwneye ukurasa wake wa Facebook ulisema kuwa alifariki nchini Thailand Jumatano baada ya kuugua kiharusi.Amekuwa akipokea matibabu ya saratani ya  utumbo. Akiwa ni mzaliwa wa Tibet mwaka 1947, Lakar aliaminiwa na wengi  kuwa ni kizazi kipya  cha Tertön Sogyal Lerab Ling, mwalimu wa  13 wa  Dalai Lama. Alisomea mahusiano ya dini katika Chuo Kikuu cha Cambridge  nchini Uingereza na akawa na ufuasi mkubwa wa watu . Kitabu chake  kilichoitwa - Kitabu cha Tibet cha Wanaoisha na Wanaokufa- The Tibetan Book of Living and Dying,  kiliuzwa hadi nakala milioni tatu . Lakini shutuma za tabia za unyanyasaji zilimuandama Lakar. Mnamo mwaka 1994  mwanamke aliwasilisha mashtaka ya dola milioni 10 dhidi ya   Lakar kwa kumnyanyasa kingono , kiakili na kimwili .  Kesi yake ilitatuliwa nje ya mahakama. Heshima yake ilishuka miaka miwili iliyopita wakati shutuma zaidi zilipojitokeza kuhusu tabia yake ya unyanyasaji. Uchunguzi huru  wa wakili ulioagizwa na  Rigpa, shirika la Kibudha lililioanzishwa na  Lakar, ulibaini kuwa alitekeleza unyanyasaji  mbaya. ""Baadhi ya wanafunzi  ... hwamelkuwa wakikabiliwa na unyanyasaji mkubwa wa kingono, kimwili na kisaikolojia uliotekelezwa na yeye'', ilieleza ripoti, na kuongeza kuwa shirkika hilo lilishindwa kuchukua hatua licha ya kuwa na uelewa kuhusu shutuma. Licha ya shutuma hizo , wengi miomgoni mwa wafuasi wa   Lakar aliendelea kumuenzi na kumuheshimu. ""Ninajua ataendelea kutuongoza kwa busara na la muhimu zaidi kwa upendo ,"" mmoja wa wafuasi wake aliandika kwenye ukurasa wa Facebook baada ya kifo chake. Lakini Mary Finnigan, ambaye alisaidia kuanzisha kazi za Lakar mjini  London katika miaka ya 1970s  na ambaye hivi karibuni alishiriki  kuandika kitabu  kuhusu Ngono na Ghasia miongoni mwa Wabudha wa Tibetan , ameiambia BBC kuwa  Lakar alikuwa  ''kiongozi katili wa kidini'' ""Ninamuonea huruma kila mmoja ambaye anaomboleza kifo chake , lakini ni lazima nisema kwamba kifo chake hakiumizi hisia zangu  juu ya maisha yake ,"" alisema. ""Alitumia vibaya utamaduni wa jadi  wa kiroho kwa ajili ya kuendelea kudumu mamlakani, kupata pesa na kujiridhisha kingono ."""
religion	Kundi la Islamic State nchini Nigeria 'limewakata vichwa mateka Wakristo'	"Kundi la Islamic State limetoa video linayodai inaonyesha mauji ya Wakristo 11 nchini Nigeria. IS linasema kuwa mauji hayo ni sehemu ya kampeni yao ya hivi karibuni  ya ""kulipiza kisasi cha mauaji ya kiongozi wake na msemaji nchini  Syria. Hakuna taarifa zaidi zilizotolewa kuwahusu wahanga, ambao wote walikua ni wanaume, lakini  inasema walikua ""wamekamatwa katika kipindi cha wiki kadhaa zilizopita"" katika jimbo la kaskazini-mashariki mwa Nigeria la Borno. Video hiyo ya dakika 56-ilitolewa na ''shirika la habari ''la IS Amaq. Video hiyo imetolewa tarehe 26 Disemba na wachambuzi wanasema ni wazi imetolewa kwa makusudi katika  kuambatana na sherehe za Christmas. Picha ilichukuliwa katika eneo la wazi lisilojulikana. Mmoja wa mateka aliyekua katikati anaonekana akipigwa risasi na kufa huku wengine 10 wakisukumwa ardhini na kukatwa vichwa. Viongozi  wa IS na msemaji alieuawa Abu Bakr al-Baghdadi na Abul-Hasan Al-Muhajir waliuawa nchini Syria mwishoni mwa mwezi wa Oktoba...Je Abu Bakr al-Baghdadi alikuwa nani? Awali IS ilitoa video ambayo mwandishi wa habari wa Nigeria Ahmad Salkida, anaamini ilikua na uhusiano na nyingine tofauti  ya  wapiganaji wa jihadi iliyoripotiwa kutolewa na kiongozi wa  Boko haram   Abubakar Shekau alidai 'Yesu sio mtoto wa mungu'. Shekau kwa mara nyingine tena aliripotiwa kuwatishia Waislamu na Wakristo  wanaounga mkono mawazo huru. Karibu miezi miwli baadae, tarehe  22 Disemba IS ilitangaza kampeni mpya ya wanamgambo hao ""kulipiza kisasi "" cha mauaji yao na tangu walkati huo wamedai kuendesha mashambulio katika nchi mbali mbali chini ya kampeni hiyo. Tawi moja la kundi hilo la wanamgambo wa Boko Haram kwa sasa wa apigana chini ya jina ""Jimbo la Kiislamu la Afrika Magharibi "" (Iswap).Mwaka jana Iswap liliwauwa wakunga wawili ambao lilikua limewateka nyara."
religion	Misikiti 8 ya zamani iliosaidia kusambaza Uislamu yawekwa katika turathi za dunia	"Misikiti minane nchini Ivory Coast, ambayo inaaminiwa kuwa muundo wake wa ujenzi ulianza wakati wa himaya ya Mali  karne kadhaa zilizopita, imepewa hadhi ya  kuwa urithi wa dunia   na  Unesco. Majengo hayo ni  ""kielelezo cha ushahidi  muhimu wa biashara baina ya maeneo  ya sahara "" iliyosaidia kueneza Uislamu na utamaduni wa Kiislamu, limesema Shirika hilo la Umoja wa mataifa kuhusu masuala utamaduni. Umbo la misikiti hiyo ni mchanganyiko wa mitindo ya ujenzi wa misikiti ya Kiislamu na mitindo ya maeneo hayo. Misikiti hiyo iliyoko katika miji ya Tengréla, Kouto, Sorobango, Samatiguila, M'Bengué, Kong, na  Kaouara imehifadhiwa vyema  na ni kati ya misikiti 20 mikubwa iliyosalia nchini Ivory Coast, ambako kuna  mamia ya misikiti ambayo wakati mmoja ilisimama mwanzoni mwa karne ya 20, kulingana  Unesco. Kulingana na Unesco,  walionyesha kielelezo cha usanifu wa majengo yaliyojengwa tangu karne ya 14 katika jiji la Djenné,  ambalo ni sehemu ya himaya ya Mali. Mtindo huo ulisambaa hadi Sudan katika karne ya 16 na kukarabatiwa ili kukabiliana na hali ya hewa ya unyevunyevu. Misikiti nchini  Ivory Coast ina mtindo wa kipekee ambao unadhaniwa kutengenezwa baina ya karne  za 17 na 18  wakati wafanyabiashara wa kiislamu na wasomi walipowasili kutoka Himaya ya Mali  kusini, wakipanua biashara katika maeneo ya njia ya Sahara."
religion	Amshambulia mkewe kwa kuchinja jogoo la Krismasi	Mwanaume mmoja mwenye umri wa miaka 50 kutoka wilaya ya Budaka mashariki mwa Uganda, amemjeruhi mke wake vibaya  baada ya mwanamke huyo kumchinja kuku aliyetakiwa kufanywa kitoweo kwenye siku kuu ya Krismasi. Kwa mujibu wa gazeti la Daily Monitor, bwana huyo alimnunua kuku kwa Sh15,000 za Uganda akipanga kumchinja siku ya Krismasi, lakini kwa bahati mbaya mke wake aliamua kumchinja na kumuandaa siku ya Jumapili tarehe 15 Disemba. Kwa mujibu  wa katibu wa habari wa eneo hilo, Bw Joseph Gadimba, amesema baada ya mume kugundua kuwa kuku huyo hayupo tena, alimpiga mke wake na kumlaumu kwanini amemchinja bila ruhusa yake. Bw Gadimba amesema ''alimpiga na kumchapa mke wake mara nyingi, huku akimuacha akipigania uhai wake. Kwasasa mwanamke huyo anatibiwa katika kituo cha afya cha Budaka, mashariki mwa Uganda. Wakazi wa eneo hilo walimtaka mwanaume huyo achukue majukuu yote yanayohusu matibabu ya mkewe ambayo alikubali kugharamia na kupelekea kesi hiyo kutoripotiwa polisi. ''Pale mwanamke huyo atakapo pona, ndugu zake kutoka eneo la Kapyani-Kasasira katika wilaya ya Kibuku, wanatarajia kufanya kikao na mwanaume huyo kujua chanzo cha yeye  kumpiga mtoto wao na kutatua kesi hiyo,'' alisema Gadimba.
religion	'Imam Mwanamke' Amina Wadud: Kutoka kufasiri Quran hadi kuongoza sala ya Ijumaa	"Mmarekani mwenye asili ya Afrika, Amina Wadud - ambaye alichagua kuandika jina lake kwa herufi ndogo, kulingana na herufi za Kiarabu ambazo hazitambui herufi kubwa - alikuwa mwanamke wa kwanza kuongoza sala ya Ijumaa nchini Marekani na Uingereza mwaka 2005 na 2008. Jina lake linajulikana na wengi kama Bibi Imamu. Hata hivyo, muda mrefu kabla ya hapo, mwaka 1992 alikuwa amepata mafanikio kwa kuandika kitabu cha Quran na Mwanamke. Katika kitabu hicho, Amina anafasiri Quran kwa mtazamo wa wanawake kuhusu mada mbalimbali, kama vile umuhimu wa wanawake katika Quran, na pia nafasi na haki za wanawake katika Uislamu. ''Sifanyi hivyo ili kuwa wa kwanza katika jambo lolote, au kuwa kiongozi kwa yeyote. Bali ninajali sana uhusiano wangu na Quran na jinsi unavyotofautiana na ukweli ninaoupata, kwa mfano katika jamii ya Kiislamu,"" alisema Amina. Sasa anachagua kukaa Indonesia. Kwa BBC Indonesia na mwandishi wa BBC aliyebobea katika masuala ya kidini huko Beirut, Lebanon, Amina alishirikisha safari yake kuelekea Uislamu na juhudi zake za kufikia haki ya kijinsia. Sio tu kwa wanawake na wanaume bali pia wasiokuwa wawili katika muktadha wa Uislamu. ""Nitasherehekea miaka 70 ya kuzaliwa mwaka huu, pamoja na miaka 50 tangu kuukubali Uisilamu,"" alisema. ''Ninajihisi mwenye bahati sana, nilipata kitu ambacho nilikipenda, na miaka 50 baadaye upendo na haiba haijawahi kufifia.'' Niliingia kwenye makazi ya Amina huko Yogyakarta, nikakaribishwa na meza iliyokuwa mbele ya lango la kuingilia iliyokuwa ikionyesha vitu mbalimbali. ''Mimi ni Muislamu ambaye mawazo yangu yanachangiwa na vyano mbalimbali,'' alisema Amina, ambaye alichagua kuandika jina lake kwa herufi ndogo zote, kwa sababu alisema Kiarabu haitambui herufi kubwa. Juu ya meza kuna fuwele, kadi za ubashiri, ishara ya mti wa uzima katika Ubuddha, ishara ya kidini ya Kiyahudi yenye jina la mjukuu wake ambaye ni wa asili ya Kiyahudi, na picha za mama na dada yake ambao wamefariki dunia. ""Napenda kupamba meza hii kulingana na nguvu ninayotaka kujisikia siku hiyo,"" alisema Amina. ""Ninaweka meza baada tu ya mlango ili kuwe na mtiririko wa nguvu fulani kulingana na feng shui."" Uwazi wa Amina kwa utofauti wa mila, dini na desturi umeonekana tangu alipokuwa anakua. Alizaliwa katika familia ya wachungaji Wakristo wa Methodisti katika jimbo la Maryland, Marekani. Hata hivyo, kabla ya kuingia kwenye Uisilamu, Amina alikubali na kufuata Dini ya Buddha. ''Baba yangu alinilea kwa upendo,"" Amina aliniambia na mwandishi wa BBC mjini Beirut, Lebanon, ambaye alijiunga na mahojiano kupitia mtandaoni. ''Kwa hiyo sijawahi kuwa na uzoefu mbaya ambao ulinifanya kuhisi haja ya kutafuta njia nyingine [za kidini]. Lakini nina shauku kubwa katika tofauti za kidini,"" aliendelea Amina. Dini ya Haki katikati ya Udhalimu Alipokuwa na umri wa miaka 19, katika mwaka wake wa pili wa chuo, 1972, Amina alisema hukumu mbili za imani hiyo katika msikiti usio mbali na nyumba ya wazazi wake huko Washington, DC. Harakati za haki za kiraia za asili ya Kiafrika huko Marekani ziliweka historia katika maisha ya Amina wakati huo. ''Katika jumuiya ya Wamarekani wenye asili ya Afrika, kulikuwa na uelewa wa Uislamu kama mbadala wa mtindo wa Kikristo, ambao ulikuwepo wakati huo, ambao ulikuwa muhimu katika utumwa wa Waafrika,'' Amina alisema. Kwa mujibu wa Amina, jamii ya Wamarekani wenye asili ya Afrika inauona Uislamu kuwa ni dini ya uadilifu katikati ya dhuluma kwa kuzingatia rangi ya ngozi zao wakati huo. Hata hivyo, Amina pia hakatai kwamba ubaguzi wa rangi haukukoma tu baada ya kuingia kwenye Uisilamu. ''Sisi, kwa njia nyingi, hatujui ukweli kwamba ingawa hakuna uhalali katika Uislamu kwa ubaguzi wa rangi, bado kuna ubaguzi ndani ya jamii ya Kiislamu,'' aliendelea Amina. Data ya Kituo cha Utafiti cha PEW mwaka wa 2019 inaonyesha kuwa watu wa asili ya Kiafrika ni moja ya tano ya jumla ya Waislamu nchini Marekani. Karibu nusu ni waongofu. ''Nilipoanza kuingia kwenye Uislamu, nilifikiria kwa nini tu nisijaribu.'' ''Sikutambua ilikuwa ahadi ya maisha,'' Amina anasema huku akicheka. Amina Wadud ana shahada ya udaktari kutoka Chuo Kikuu cha Michigan, Marekani kwa masomo ya Kiarabu na Kiislamu. Pia alisoma Kiarabu katika Chuo Kikuu cha Marekani huko Cairo, Misri, pamoja na Mafunzo ya Quran na Tafsir katika Chuo Kikuu cha Al-Azhar, Misri. Alianza utafiti wa kitabu chake, Quran na wanawake, kama sehemu ya tasnifu yake tangu miaka ya 1980. ''Nilijifunza Kiarabu kama ufunguo wa mlango wa kuelewa [Quran], sio kama mlango,'' Amina alisema. Tangu kuchapishwa kwake miaka 30 iliyopita, kitabu cha Quran na Mwanamke kimetafsiriwa katika angalau lugha saba, ikiwa ni pamoja na Kiindonesia. Ndani yake, Amina anaandika: Kinachonitia wasiwasi zaidi kuhusu tafsiri za kijadi ni kwamba zimeandikwa na wanaume pekee. Ina maana kwamba uzoefu wa wanaum unahusika [katika tafsiri], na uzoefu wa wanawake unaweza kutengwa, au kufasiriwa kupitia maono, mitazamo, na mapenzi ya wanaume. ''Mawazo mengi yamejikita kwenye sayansi ya tafseer. Sisemi kila kitu ni kibaya, na mimi pekee ndiye ninayeifasiri Quran vizuri, hapana,'' alisema Amina. ''Namaanisha, siwezi kuona, katika fasihi hiyo, uhalisia wa maisha yangu kama mwanamke Mwafrika mwenye asili ya Kiafrika akielezewa kwa uzito sawa na mwanaume,'' Amina alisema. Jina la Amina lilijulikana zaidi mwaka wa 2005 baada ya kuongoza maombi ya Ijumaa kwa makutaniko ya wanaume na wanawake huko New York, Marekani. Wakati huo, alijikuta katikati ya wanaomsema vizuri na wale wanaomsema vibaya. Lakini hilo halikumzuia kufanya vivyo hivyo mwaka 2008 katika msikiti mmoja huko Oxford, Uingereza. ''Nina upendo, napenda kupendwa, na bila shaka nampenda Mungu wangu kipenzi. Kwa hiyo, hapana, sikusudii kuwa na utata,'' alisema Amina. ''Hata hivyo, ninaelewa kwamba baadhi ya vipengele [kama vile] ustawi wa binadamu, kujiheshimu, haki, heshima, usawa, havina masharti. Ukiweka masharti kwa wanawake au wasio na wawili kupata ukamilifu kama binadamu, mimi huwa nashikilia msimamo wangu dhidi yake.'' Ingawa msukumo wa Amina katika kuandika kitabu cha Quran na Mwanamke ulikuwa umejaa maadili ya usawa wa kijinsia, alikiri kwamba wakati huo hakujiona kama mwanamke, na hata alielekea kukataa lebo hiyo. Kadhalika anapoongoza Sala ya Ijumaa. Ninahisi kuwa sihitaji kitu kingine zaidi ya Uislamu na ninaendelea kujiendeleza, kujifunza na kuukubali Uislamu,'' alisema Amina. Alikubali tu neno la kuwa kwenye harakati za kutetea wanawake mwaka 2009, katika uzinduzi wa vuguvugu la kimataifa la Waislamu la usawa na haki liitwalo Musawah. Hadi sasa, Amina bado anafanya mazoezi ya kutafakari. Pia anatumia meza niliyoiona nyumbani kwake kama madhabahu ya kuonyesha vitu vinavyoashiria maisha yake na nguvu anayotaka kuleta. Amina aliiambia BBC kuwa alijiruhusu kukumbatia urithi wake wa kiroho. Pia anajiona kuwa ni Mwislamu tofauti, maana yake ni mchanganyiko wa mambo. ""Nimefika mahali ambapo uhusiano wangu na Mwenyezi Mungu upo karibu kiasi kwamba hakuna mambo ya kidunia yanayoweza kuniondoa kwenye ibada na upendo huo,"" alisema Amina. ''Hata nikihisi mila nyingine takatifu ni sehemu ya maisha yangu, haitishi imani yangu ya Kiislamu. Bado naamini kwamba hakuna mungu isipokuwa Allah, Muhammad ni mjumbe wa Allah...''"
sports	Youssoufa Moukoko: Kutana na kinda matata wa Borussia Dortmund	"YoussoufaMoukoko aliwahi kuwaambia waandishi wa habari: ""Ni lengo langu kuwa mchezaji mtaalamu huko Dortmund, kuchukua Ligi ya Mabingwa na Borussia, na kushinda Ballon d'Or."" Alikuwa na miaka 13. Kutoka kwa mtu mwingine yeyote katika umri huo, mazungumzo kama hayo yangeonekana kuwa ya kipuuzi, labda ya kiburi. Lakini wale waliomsikiliza Moukoko walidhani anaweza kuwa sahihi. Moukoko, ambaye alitimiza miaka 16 wiki hii, ni hisia za kimataifa kutokana na kiwango chake cha ujinga - amefunga mara 141 katika mechi 88 za vijana kwa Borussia Dortmund tangu 2017. Katika msimu wa joto, Dortmund ilimchagua Moukoko kwa kikosi chao rasmi cha Bundesliga, wakijua watalazimika kusubiri miezi michache kabla ya mshambuliaji huyo mchanga kustahili kucheza. Waliihakikishia Ligi ya Soka ya Ujerumani mapema mwaka huu kupunguza kiwango cha chini cha wachezaji katika sehemu mbili za juu kutoka 17 hadi 16. Dortmund hakubaki karibu - akimpa kijana huyo mara yake ya kwanza siku moja baada ya siku yake ya kuzaliwa ya 16. Moukoko alikua mtu mdogo kabisa kuwahi kucheza mechi ya kitaalam nchini Ujerumani alipokuja katika ushindi wa 5-2 Jumamosi dhidi ya Hertha Berlin kwenye Bundesliga. Ikiwa atakabiliana na Club Bruges Jumatano, atakuwa mchezaji mchanga zaidi wa Ligi ya Mabingwa. Mzaliwa wa Yaounde, Cameroon, alikulia na babu na babu yake na mapenzi ya kupenda mpira wa miguu. Alipokuwa na umri wa miaka 10, alihamia kuishi na baba yake, ambaye alikuwa amekaa Ujerumani kwa miaka mingi, na alijiunga na kuanzisha vijana huko St Pauli. Moukoko alikwenda kwenye kikao chake cha kwanza cha mazoezi ya viatu vya kukimbia, kwani hakuwa amezoea kupanga mpira wa miguu. Lakini hiyo haikumzuia kufunga mabao tangu mwanzo. ""Yeye ni talanta kubwa na hufanya maamuzi kwa kasi ya kuvutia,"" Guido Streichsbier, mkufunzi wa Vijana wa chini ya miaka 20 wa Ujerumani, alisema. ""Nina hakika kuwa Youssoufa ana IQ ya mpira wa miguu kupata nafasi ili kwamba asivunjwe na mabeki wenye uzoefu. Itakuwa muhimu kwamba ahame katika maeneo maalum ili kukaa mbali na mapigano ya mwili."" Bosi wa kikosi cha kwanza cha Dortmund, Lucien Favre ameongeza: ""Hujui anatumia mguu gani kucheza. Yeye ni mguu wa kushoto na mguu wa kulia. Ana ufanisi mzuri."" ""Hajapata siku za mvua, lakini zitakuja"" Mwaka jana, kampuni ya mavazi ya michezo Nike ilisaini Moukoko kwa mkataba wa muda mrefu. Na mwangaza umekuwa kwake tangu mapema sana. Kwa hivyo Borussia Dortmund na ujumuishaji wa mpira wa miguu nchini Ujerumani wameamua kuchukua vitu polepole. ""Baada ya michezo ya kwanza ya kimataifa ya Youssoufa katika kiwango cha chini ya miaka 16 [mnamo 2017], msisimko wakati mwingine ulikuwa mkubwa sana, kwamba, pamoja na Dortmund, tuliamua kumruhusu afanye hatua zake zifuatazo tu na kilabu chake,"" Meikel Schonweitz, Kocha mkuu wa timu za vijana za Ujerumani, alisema. FA ya Ujerumani haikuchagua Moukoko kwa mechi nyingine za vijana hadi mwaka huu, wakati alipocheza kwa wachezaji wa chini ya miaka 20 wa Ujerumani. ""Hype haifanyi mtu yeyote upendeleo,"" alisema Stefan Kuntz, mkufunzi wa Vijana wa chini ya miaka 21 wa Ujerumani. ""Asili ya kwanza daima ni ngumu zaidi."" ""Moukoko amepata watu walio karibu naye, pamoja na wale ambao wanajua uchungu wa kutotimiza ahadi za mapema. Mmoja wa washauri wake wa karibu huko Dortmund ni meneja msaidizi Otto Addo, kiungo aliyeahidi mwishoni mwa miaka ya 1990 na mapema miaka ya 2000 ambaye matamanio yake yalikwamishwa na mfululizo wa majeraha ya goti. Lars Ricken, mkuu wa chuo cha vijana cha Dortmund, alikuwa mchezaji wa kilabu katika miaka ya 1990. Wakati alifunga chipu ya yadi 30 katika ushindi wa fainali ya Ligi ya Mabingwa ya 1997 dhidi ya Juventus, Ricken alipewa nafasi ya kuwa supastaa wa ulimwengu. Majeraha yalimchosha na kuharibu matamanio yake. ""Hatupaswi kulaza rucksack aliyokuwa nayo mgongoni hata zaidi,"" Ricken alisema. Wengine wanakubali. ""Kufikia sasa, jua huangaza kila wakati kwa Youssoufa. Hajapata siku za mvua, lakini siku hizi za mvua zitakuja,"" Nuri Sahin, kiungo wa zamani wa Dortmund, aliliambia jarida la mpira wa miguu la Ujerumani Kicker. Rekodi ya Sahin kama mdogo kabisa kuwahi kucheza mechi ya Bundesliga hivi karibuni itavunjwa na Moukoko. Wawili hao wamekuwa wakiwasiliana kwa miaka michache. ""Nitaendelea kufanya mambo yangu - hiyo ni shauku yangu"" Moukoko tayari amelazimika kushughulikia hadharani unyanyasaji na ukosoaji. Alianza katika Dortmund's Under-16s akiwa na umri wa miaka 12, na alithibitisha mfungaji mzuri dhidi ya mabeki wakubwa zaidi. Watu walianza kuhoji umri wake. Jarida la kitaifa Bild liliuliza ikiwa inaweza kuwa kweli kwamba mtoto wa miaka 12 alikuwa maarufu sana. Baba yake aliwasilisha cheti cha kuzaliwa ambacho kilitolewa na ubalozi mdogo wa Ujerumani huko Yaounde, lakini mashaka yameendelea kumfuata. ""Ilikuwa ngumu kushughulikia hadithi hizi zote,"" Moukoko alisema mnamo 2018. ""Sio kosa langu kwamba mambo yanakwenda sawa."" ""Alikuwa na changamoto mapema kiakili,"" Michael Feichtenbeiner, kocha wake wa zamani na timu ya Ujerumani ya Vijana chini ya miaka 16, alisema. ""Hasira juu yake ilikuwa kali, na uvumi wa umma juu ya umri wake mara nyingi ulisukuma kando kuthamini utendaji wake halisi uwanjani."" Wiki chache zilizopita, alitawala tena mchezo wa vijana, wakati huu mchezo kati ya Dortmund na Schalke's Under-19s. Baada ya kufunga bao lake la tatu, watazamaji walikuwa wakipiga kelele kwamba ""watavunja mifupa yako yote"" na Moukoko lazima ""alale chini kwenye kaburi lako"". Sehemu hiyo ilienea, wakati Moukoko alishughulikia hali hiyo kwa njia ya kitaalam iwezekanavyo. ""Nitaendelea kufanya mambo yangu. Hiyo ndiyo shauku yangu. Hiyo ndiyo inaniletea furaha,"" aliandika kwenye Instagram. Pia alihutubia wale waliomtukana kwa kusema kwamba ""wanaweza kunichukia na kunisingizia, lakini kamwe huwezi kunizuia."" Moukoko ni bora zaidi kuliko nilivyokuwa katika umri wake '- Haaland Makocha wa Moukoko na wachezaji wenzake wanasisitiza jinsi yeye ni mtaalamu na amedhamiria. ""Ninaona amezingatia sana,"" Ricken alisema. ""Sijui mchezaji ambaye anawekeza sana katika mazoezi na wakati wa mechi."" Maafisa wa kilabu wana hakika kuwa Moukoko amepata nafasi yake katika kikosi cha kwanza sio tu kwa sababu ya talanta yake lakini pia kwa sababu ya maadili ya kazi. Hawakusaini usajili wa mshambuliaji Erling Braut Haaland wakati wa usajili wa majira ya joto, kwa sababu wanaamini Moukoko atakuwa hivyo katika siku za usoni. Haaland mwenyewe ni shabiki mkubwa. ""Moukoko ni bora zaidi kuliko mimi katika umri wake,"" anasema. ""Sijawahi kuona mtoto mzuri kama huyo wa miaka 15 maishani mwangu."" Dortmund anajua kuwa watatembea na yeye. Hype itazidi kuwa kubwa ikiwa atafanikiwa katika Bundesliga mara moja. Moukoko, hata hivyo, amethibitisha kuwa anaweza kushughulikia umakini na kukaa akilenga kile anachopenda zaidi - kucheza mpira wa miguu na kufunga mabao."
sports	A﻿lianza Mourinho, Zlatan, Pogba na sasa Ronaldo, kunani Man United?	"U﻿chumba wa Cristiano Ronaldo na Manchester United uko mashakani. Kauli yake kuhusu kusalitiwa na klabu hiyo ndiyo msumari wa mwisho kwenye uhusiano huo. Ingawa mahojiano yake na mwandishi Piers Stefan Pughe-Morgan hayajatoka rasmi, yakitarajiwa kutoka wiki hii, vipande vya mahojiano haya vilivyoachiwa Jumapili na Jumatatu vimeibua mjadala mkubwa. H﻿oja za Ronaldo ni nyingi kuhusu United. Kwa ujumla ameisema vibaya United, kwenye maeneo mengi ikiwemo matumizi ya teknolojia za muda mrefu, kutomuheshimu na mfumo wa maisha wa klabu. M﻿chambuzi na mchezaji wa zamani wa Simba na timu ya taifa ya Tanzania, taifa stars, Amri Kiemba aeiambia BBC kwamba Ronaldo 'anapumua' baada ya kubanwa na mambo mengi klabuni hapo. '﻿Tusisahau ni binadamu kama binadamu wengine'. Kauli za Ronaldo na zingine kuhusu kuendeshwa kizamani, kutojali hisia za wachezaji, matokeo na mafanikio ya timu zaidi ya  mafanikio ya mapato, zinarejesha kauli nyingi za zamani zilizowahi kutolewa na kocha na wachezaji waliowahi kujtokeza hadharani. Na hilo linaleta maswali mengi, lakini kubwa zaidi, je kuna ni Man United? Kama ilivyo kwa vilabu vingine vikubwa duniani, mfumo wa uendeshaji wa Manchester hautofautiani sana, unaundwa na bodi, watendaji na timu. Ni moja ya timu zenye mafanikio makubwa kibiashara na uwanjani. Ikiwa na rekodi ya mataji 20 ya ligi na kuwa miongoni mwa vilabu tajiri duniani. K﻿wa sasa inamilikiwa nwa watoto 6 wa mzee Malcom Glazer ambao ni Avram, Joel, Kevin, Bray, Darcie na Edward, ambao baada ya baba yao kufariki mwaka 2014, asilimia 90 ya hisa za umiliki wa klabu wakagawana kwa usawa. J﻿oel na Avram wakiwa na majukumu ya kila siku ya usimamizi wa klabu tangu mwaka 2006 baba yao alipoanza kuugua. Wanaungana sasa na wengine kina Kevin, Bray, Darcie na Edward kama wenyeviti wa bodi. W﻿engi wanaooshea kidole uwepo wa sauti nyingi hasa za watoto hawa kwenye maamuzi ya nini kifanyike na nini kisifanyike. Mambo yaweje na yaendeshwaje kwenye klabu.  Ingawa k﻿wenye eneo la timu, Meneja wa timu ambaye sasa ni Ten Hag, anakuwa na mamlaka ya moja kwa moja, lakini maamuzi yake ni kwa baraka za watu wajuu. P﻿engine yanayoendelea nyuma ya pazia yanawaibua baadhi ya wachezaji ama benchi la ufundi waliowahi kuitumikia klabu hiyo. Pengine ukubwa wa Ronaldo umeleta mjadala mkubwa wa yanayoendelea nyuma ya pazia, lakini wapo waliowahi kuinyooshea kidole United Mreno huyu aliifundisha United kuanzia Mei 2016 mpaka December, 2018 alipotimuliwa akiwa katikati ya msimu wake wa tatu United. Baada ya kuondolewa alisema mambo hayako sawa ndani ya United na ‘muda utaongea’. Alikuja kuyarudia maneno hayo katika mahojiano yake ya Mei 2019, aliyofanya na geziti la Ufaransa la L’Equipe, ikiwa ni miezi mitano baada ya kuondoka Old Trafford. ""Naendelea kusema na kufikiri na nina hisia, lakini umeongea,"" alisema Mourinho. ""Matatizo yanaendelea."" Alikuwa akirejea matokeo yasiyoridhisha ya timu hiyo. Kauli zake zinatafsirika kwamba kwa namna mambo yanavyokwenda, ndivyo klabu hiyo itakavyochelewa kupata matokeo uwanjani. Masuala hayo mapana yanazunguka kwenye - ""wachezaji, taasisi na malengo"", kwa mujibu wa Mourinho. Wakati Paul Pogba anarejea Old Trafford mwaka 2016, lilikuwa tukio kubwa lililopongezwa Manchester United ikitaka kurekebisha makosa ya Sir Alex Ferguson aliyemruhusu kuondoaka awali mwaka 2012. Lakini haikuonekana hivyo licha ya kuitumikia klabu hiyo kwa misimu 6 kabla ya kuachana nao msimu huu. Alivyoondoka na yeye hakuzungumzia vizuri maisha yake Old Trafford. Katika mahojiano yake hivi karibuni Mfaransa huyo alisema ni kama alipoteza muda kuwepo Manchester United. Zlatan Ibrahimovic ni miongoni mwa wanasoka wachache wanaosimamia wanachokiamini. Hapepesi macho. Ana kauli nyingi ‘tata’ na anafahamika kwa kuzungumza anachodhani kiko sawa kwake bila woga. Licha ya kuichezea kwa misimu miwili ya 2016/2017 na 2017/2018 naye hakuwa nyuma kusema kuhusu Manchester United. Alidaiwa kuikosoa vikali namna ilivyomruhusu Wayne Ronney kuondoka baada ya miaka 13 ya kuitumikia kwa Mafanikio United, kama vile hakuwahi kuwepo. Alidaiwa kusema kuwa na klabu hiyo ina mtazamo wa ‘klabu ndogo’ kwa namna ilivyoshughulikia suala la Rooney kuondoka kujiunga na Everton. Zlatan aliichezea United michezo 53 na kati ya mwaka 2016-2018 na kutwaa Europa League na kombe la ligi mwaka 2017 akiwa na mfungaji bora wa muda wote wa United, Rooney. M﻿ara nyingi klabu hiyo imejinasibu kuendeshwa kwa misingi yake. Tangu za Glazier mpaka sasa watoto wake, hoja za kuendeshwa kizamani haipewi nafasi. H﻿ata alichokisema Ronaldo, Klabu hiyo ilitoa taarifa kwamba inasubiri kupata taarifa kamili kabla ya kujibu. Inaonekana yapo mengi yanayoendelea nyuma ya pazia, na pengine baada ya mahojiano ya Ronaldo na Morgan kuweka hadharani yote wiki hii, yatabainika mengi. '﻿Sidhani mchezaji aina ya Ronaldo kwa ukubwa wake na jina lakje, akatoka tu na kuisingizia United, kuna kitu ndani', anasema Raphael Magoha, mfuatiliaji wa soka la kimataifa. Wakati tukiitarajia pia taarifa rasmi ya United baada ya hapo, angalau itakua hatua muhimu ya kubainisha yanayoendelea  nnyuma ya pazia na muelekeo wa Klabu hiyo."
sports	Tetesi za Soka Ulaya Jumatano 07.04.2021: Aguero, Konate, Lingard, Lacazette, Sabitzer, Walcott	Mshambuliaji wa Manchester City Sergio Aguero, 32, anataka kupandisha chati ya ufungaji Ligi ya Primia, hatua ambayo inaweza kusaidia Chelsea katika azma yao ya kumsajili Muajentina huyo wakati mkataba wake unamalizika msimu wa joto. (Evrning Standard) Aguero yuko tayari kukosa ligi ya mabingwa msimu ujao ili asalie ligi ya primia huku Chelsea na Tottenham zikiwa miongoni mwa vilabu atakavyovifikiria. (Telegraph) Manchester United inaweza kujiunga na Liverpool katika mbio za kupata sahihi ya mlinzi wa kati wa RB Leipzig Ibrahima Konate. Mchezaji huyo,21 anatarajiwa kugharimu kiasi cha takribani pauni milioni 34. (Eurosport) West Ham itajaribu kumsajili kiungo wa kati Jesse Lingard kwa mkataba wa kudumu msimu huu, lakini wanahofia Manchester United watataka dau la juu kumuachia mchezaji huyo mwenye miaka 28. (Mail) Arsenal itafikiria kumuuza mshambuliaji wa Kifaransa Alexandre Lacazette katika dirisha la usajili katika majira ya joto. Inter Milan, Roma, Sevilla na Atletico Madrid zinataka kumnyakua mchezaji huyo mwenye miaka 29. (90min) Tottenham wanajiandaa na uhamisho wa kiungo wa kati wa RB Leipzig Marcel Sabitzer,27. (Football Insider) Juventus, Arsenal na Chelsea wanamtolea macho kiungo wa kati wa AC Milan, Mturuki Hakan Calhanoglu, 27, ambaye anaweza kupatikana kwa uhamisho huru mwishoni mwa msimu. (Sky Sports-in Italian) Mshambuliaji wa Villarreal Gerard Moreno, 28 ni miongoni mwa wachezaji muhimu msimu huu-hata hivyo gharama ya uhamisho ya Mhispania huyo ni pauni milioni 85.6 (Marca-in Spanish) Mshambuliaji Theo Walcott,32, atajiunga na Southmpton kwa mkataba wa kudumu , mara mkataba wake wa kucheza kwa mkopo Everton utakapokwisha (Talksport) Everton itahitaji kiasi cha pauni milioni 21.4 ikiwa watamuuza mlinzi wa kati Yerry Mina (Team Talk) Kocha wa Barcelona Ronald Koeman amemtaka mshambuliaji Ousmane Dembele,23, kusalia kwenye klabu hiyo, ingawa Manchester United imeonesha nia ya kumnyakua mchezaji huyo. (Metro) Manchester City inamtolea macho kiungo wa kati wa Sheffield United Sander Berge,23,wakati wakitafuta mbadala wa kiungo wa Brazil Fernandinho,35, (Voelbal24-in Dutch) Baba wa kiungo wa kati wa Uruguay Lucas Torreira ameitaka Arsenal kumruhusu mchezaji huyo, 25, anayecheza kwa mkopo Atletico Madrid, kuondoka kwenye klabu hiyo msimu huu.
sports	Real Madrid: Yaongoza kwa kuwa na 'chapa' yenye thamani kubwa zaidi duniani	"Klabu ya Real Madrid ya Hispania imeendelea kushika usukani wa kuwa chapa yenye thamani kubwa zaidi duniani kwa miaka minne mfululizo. Kwa mujibu wa Brand Finance Football 50 2022, Real Madrid ndiyo chapa yenye thamani kubwa zaidi ya soka duniani kwa mwaka wa nne mfululizo. Ripoti kutoka The Football 50 2022 inaitaja thamani ya chapa ya klabu hiyo kwa sasa kufikia €1.5 bilioni na kuzipiku Klabu za Manchester City (€1.3bn) na Barcelona (€1.3bn). Katika ripoti yake, Brand Finance inabainisha kuwa, ""Ongezeko la thamani ya chapa ya Real Madrid mwaka huu lilitokana na mchanganyiko wa nguvu ya chapa yenyewe iliyoboreshwa na mwelekeo mzuri wa mapato. Chapa hii ina fursa nzuri za kukua pamoja na fursa za ufadhili."" 'Klabu inajivunia chapa yenye nguvu zaidi ya kandanda duniani', ilisema taarifa ya klabu hiyo kuhusu ripoti hiyo. Brand Finance pia huamua nguvu ya chapa kupitia vipimo vinavyotathmini uwekezaji wa masoko, usawa wa wadau na ufanisi wa biashara. Katika orodha hii, Real Madrid ilipata alama ya Brand Strength Index ya 94.0 kati ya 100 na alama ya chapa ya AAA+, ambayo inaweka klabu hiyo kuwa mbele ya Liverpool yenye alama (92.9) na Barcelona (92.1). 1. Real Madrid €1.5bil 2. Manchester City    €1.3bil 3. Barcelona€1.3bil 4. Liverpool€1.3bil 5. Manchester United€1.3bil 6. Bayern Munich€1.1bil 7. PSG              €1.0bil 8. Tottenham€0.9bil 9. Chelsea€0.9bil 10.  Arsenal€0.8bil Alama 1Real Madrid94.0 2Liverpool92.9 3Barcelona92.1 4Manchester United 92.0 5Bayern Munich88.6 6Manchester City87.7 7Juventus                86.1 8Arsenal               85.9 9Chelsea               84.7 10Tottenham83.1"
sports	T﻿etesi 5 za soka Ulaya jioni hii 16.10.2022	"Manchester City hawana tatizo la fedha iwapo wataamua kumnunua Kylian Mbappe kutoka PSG (The Sun) Kocha wa Newcastle United ametupilia mbali uwezekano wa klabu hiyo kumsajili Cristiano Ronaldo katika dirisha lijalo la usajili (TheSun) Kocha wa Atelico Madrid Diego Simeone pia haoni kama Cristiano Ronaldo anaweza kutua Hispania(Pressconf) Wakati huo huo mshambuliaji Joao Felix, huenda akatimka mwishoni mwa msiumu kufuatia kukaa benchi Atletico Madrid. Kocha wake Semione analifahamu hilo (Caughtoffside) Frenkie de Jong ameiambia ZiggoSport: ""Ofa za Chelsea na Man Utd? Nilitulia. Niliamua tangu mwezi Mei kwamba nitasalia Basrca. Nilitaka kubaki Barça, hivyo haikunisumbua""."
sports	Chelsea mabingwa wa kombe la dunia kwa vilabu	Miamba ya soka ya England  klabu ya  Chelsea hapo jana ilitwaa ubingwa  wa kombe la dunia kwa vilabu kwa kuifunga Palmeiras ya nchini Brazil kwa magoli 2-1. Chelsea  imekuwa timu ya tatu  kutoka England kuchukua ubingwa wa Dunia wakiungana Liverpool na Manchester United. Beki wa Chelsea  Thiago Silva alishinda  tuzo ya mchezaji bora wa michuano ya hiyo ya kombe la dunia kwa ngazi ya vilabu michuano ambayo  mwaka huu lilifanyika katika nchi za Falme za kiarabu katika jiji la Abu Dhabi. Meneja wa Chelsea Thomas Tuchel amepata mafanikio makubwa akiwa na The Blues toka ajiunge na timu hiyo akitokea Psg ya Ufaransa. Tuchel   Ametwaa  mataji matatu makubwa -Kombe la dunia la Vilabu -Kombe la ligi ya mabingwa ulaya -Kombe  la UEFA Super Cup Pia umekuwa ni mwaka mzuri kwa golikipa namba moja wa kikosi cha Chelsea Edouard Mendy ambae  Mwezi huu wa Ferbuary ametwaa taji la ubingwa wa Africa ( Afcon) akiwa na timu ya taifa ya Senegal. Katika mchezo wa kusaka  mshindi wa tatu wawakilishi wa Bara la Africa Al Ahly kutoka nchini Mirsi walimaliza katika nafasi  ya tatu kwa ushindi wa magoli 4-1 Al Hilal ya Saudia Arabia.
sports	Tetesi za soka Ulaya Alhamisi tarehe 09.06.2022: Origi, Lukaku, Nunez, Fofana, Lingard, Bale, Jesus	Divock Origi ni miongoni mwa wachezaji saba ambao wataondoka Liverpool wakati kandarasi zao zitakapokamilika mwishoni mwa Juni, Reds wamethibitisha. Kipa Loris Karius, winga Sheyi Ojo na kiungo Ben Woodburn pia wataondoka Anfield, pamoja na wachezaji watatu wa akademi. Kocha wa Liverpool Jurgen Klopp alikuwa tayari amesema mshambuliaji wa Ubelgiji Origi ataondoka mwishoni mwa msimu huu. Chelsea imemwambia mshambuliaji wao Mbelgiji  Romelu Lukaku, 29, anaweza kujiunga tena na  Inter Milan kwa mkataba wa mkopo iwapo  malipo ni sahihi katika kwa klabu hiyo ya Ligi ya Primia . (Guardian) Mshambuliaji wa Benfica Muruguay Darwin Nunez, 22, anasitasita kujiunga na Manchester United kwasababu hawakufuzu kwa michuano ya Ligi ya Mabingwa msimu ujao. (Mirror) Liverpool wamejiondoa kabla ya Mashetani wekundi (Red Devils) katika mbio za kumsaka  Nunez. (Star) Manchester United na Chelsea wanamtaka mlinzi wa Leicester mwenye umri wa miaka 21 Mfaransa Wesley Fofana. (RMC Sport - in French) Juventus wametuliza nia yao katika  mshambuliaji wa zamani wa  Manchester United  Jesse Lingard baada ya awali kutangaza njia ya kusaini mkataba na  mchezaji huyo wa kimataifa wa England mwenye umri wa miaka 29 kwa uhamisho wa mkopo. (Goal) Mshambuliaji wa Wales  Gareth Bale, 32, anaweza kusaini mktataba na klabu ya Getafe yenye makao yake Madrid kwasababu ya hamu yake ya kutoiondoa familia yake  kufuatia kuondoka kwake katika Real Madrid. (Mail) Wakala wa Bale Joshua Barnett ametupilia mbali  kuwepo kwa uhusiano  wowote baina ya mteja wake na klabu ya  La Liga club. (Fabrizio Romano) Meneja wa zamani wa Manchester United  Louis van Gaal  amemuonya mlinzi wa Ajax na Uholanzi  Jurrien Timber, 20, dhidi ya kuhamia  Old Trafford msimu huu . (TalkSPORT) Mshambuliaji wa Manchester City Mbrazil Gabriel Jesus amepewa ofa ya kuhamia Tottenham  likiwa ni pigo kwa mahasimu wao wa kaskazini mwa London Arsenal, ambao wamekuwa wakigusishwa na kijana huyo mwneye umri wa miaka 25 . (Times - subscription required) Inter Milan wataendelea kumshikilia mlinzi Muitalia Alessandro Bastoni, 23, likiwa ni pigo kwa  Manchester United  na  Tottenham zilizotaka kumchukua. (Mirror) Kiungo wa kati wa PSV Eindhoven Ibrahim Sangare  amejipanga kuhamia katika Primia Ligi , huku  Liverpool, Chelsea, Manchester United na  Newcastle zikimfuatilia kwa karibu mchezaji huyo wa kikataifa wa Ivory Coast  mweye umri wa miaka 24. (Sky Sports) Southampton wamechukua hatua ya kudsaini mkataba na mlindalango wa Jamuhuri ya  Ireland  Gavin Bazunu, 20, kutoka Manchester City. (Mail) Arsenal  wamepewa ofa ya fursa ya kusaini mkataba na mlinzi wa Uswidi mwenye umri wa miaka 26  Manuel Akanji kutoka klabu ya  Ujerumani ya Borussia Dortmund. (Sun)
sports	Ghana: Ukitaka uraia basi kuwa mwanamichezo	"Ufafanuzi wa Mghana ni mkali sana kwa wale wanaotaka kuhitimu kusimama kama mbunge. Ikiwa umewahi kubeba pasipoti au utambulisho wa kitaifa wa nchi nyingine yoyote kando na Ghana, uwe tayari kuchunguzwa kwa muda mrefu katika mahakama. Mbunge mara moja sio tu kwamba alipoteza kiti chake, lakini hata alifungwa kwa sababu hakuweza kuthibitisha kuwa alikana uraia wa awali wa Uingereza kabla ya kuwasilisha karatasi zake za kuchaguliwa bungeni. Mbunge wa sasa ameidhinishwa tu na Mahakama Kuu na kuchukuliwa kuwa amechaguliwa kihalali, baada ya karibu miaka miwili ya kesi, kwani mahakama iligundua kuwa alikana uraia wa awali wa Ivory Coast. Hata hivyo mbunge mwingine bado anahangaika kuruhusiwa kusalia baada ya mahakama kubaini kuwa hakuwa ameukana uraia wake wa Canada kabla ya kusimama na kuchaguliwa. Na bado, angalia kile kinachotokea Qatar, ambapo kubeba pasipoti ya nchi nyingine hakuleti kizuizi cha kuvaa rangi za Ghana na kuichezea Black Stars. Hakika, huhitaji kuwa umezaliwa Ghana, umewahi kutembelea nchi hiyo au kuzungumza lugha yoyote. Ukicheza kandanda nzuri na kuvutia macho ya kocha wa Ghana, hiyo inatosha, mradi tu uwe na uhusiano wa mababu na nchi. Hatuna pesa za kuwarubuni wanamichezo kubadili utaifa wao ili kushindana wakiwa wamevalia rangi za taifa letu jinsi baadhi ya nchi za Mashariki ya Kati zinavyoweza kufanya hivyo. Lakini miaka ya kusafiri kwa Waghana imehakikisha kuwa kuna vizazi vya vijana duniani kote ambao wanaweza kudai kiungo cha Ghana kupitia wazazi wao, babu, wajomba au shangazi zao. Nimekuwa nikijiuliza kwa nini nilikasirishwa sana na tukio la Zola Budd huko nyuma miaka ya 1980 wakati mwanamke, mweupe wa Afrika Kusini alipewa pasi ya kusafiria ya Uingereza ili kumwezesha kushiriki akiwawakilisha Waingereza kwenye Michezo ya Olimpiki ya Los Angeles. Madai yake ya uraia wa Uingereza yalisemekana kuwa yalitokana na bibi na ilimruhusu kushindana wakati ambapo Afrika Kusini ilikuwa imepigwa marufuku kushiriki katika michezo ya kimataifa kwa sababu ya sera yake ya ubaguzi wa rangi. Yote hayo yalikuwa ya chinichini na ya kubuniwa siku hizo. Sasa kubadilisha utaifa kwa urahisi wa michezo ni jambo la kila siku na halileti vichwa vya habari. Pengine mfano wa kuvutia zaidi katika timu ya Black Stars nchini Qatar ni Inaki Williams, mzaliwa wa Bilbao"" huku mashirika ya habari yakisisitiza kumtambulisha. Bila shaka yeye ni Mghana na ukweli kwamba mdogo wake  Nico anachezea Uhispania haileti tofauti kidogo. Wengine wanaweza kukumbuka kuwa hii si mara ya kwanza kwa ndugu wawili kucheza Kombe la Dunia, ambapo mmoja anachezea Black Stars na mwingine timu ya kigeni. Unawakumbuka ndugu wa Boateng? Wakati Kevin-Prince Boateng alikuwa katika timu ya Ghana, kaka yake Jérôme aliichezea Ujerumani dhidi ya Black Stars mnamo 2014. Kwetu hapa Ghana sio idadi ya Waghana wanaochezea Black Stars ambayo tunaifurahia. Jambo la kuzungumza kwa kweli ni idadi kubwa ya wachezaji katika timu za kigeni ambao wanaweza kuichezea Ghana kwa usawa. Kuna Cody Gakpo anayechezea Uholanzi. Hakuna mtu anayehitaji kukwambia kuwa kwa jina kama Gakpo, yeye ni miongoni mwa Black Stars. Kisha nikasikia kuhusu Richie Laryea katika timu ya Canada - anaweza kuwa anawakilisha Black Stars na kusaini autographs kwa watoto huko Accra. Na kwa nini mtu anayeitwa Ethan Ampadu, sehemu ya Welsh Red Dragons hivi majuzi walitolewa na Uingereza, akichezea mtu yeyote isipokuwa Ghana? Vile vile hakuwezi kuwa na ubishi lakini Mohammed Muntari, ambaye aliweka historia ya kuwa mchezaji wa kwanza kuifungia Qatar bao kwenye Kombe la Dunia, anafaa kuichezea Ghana, nchi aliyozaliwa. Wote lazima wawe na sababu zao za kutochagua Black Stars, lakini neno lililo nje ni kwamba timu ya Ghana iliyo ughaibuni inaweza kufuzu kwa urahisi kucheza Kombe la Dunia na inaweza kufundishwa na kocha wa sasa wa Black Stars Otto Addo. Anaweza kuwa na jina la sauti ya Ghana na wazazi wake wanaweza kuwa Waghana, lakini alizaliwa na kukulia Ujerumani na ana pasipoti ya Ujerumani. Anaweza asikubalike kuwa mbunge wa Ghana, lakini afya ya kihisia ya sisi Waghana wote milioni 30 kwa sasa inamtegemea na tunajua na kukubali tu kuwa yeye ni Mghana."
sports	Tetesi za soka Ulaya Jumamosi 20.08.2022	Chelsea wametoa ofa ya pauni milioni 15 pamoja na beki wa Uhispania Marcos Alonso, 31, kwa mshambuliaji wa Barcelona mwenye umri wa miaka 33 kutoka Gabon Pierre-Emerick Aubameyang. (Athletic - subscription required) Mwenyekiti wa Borussia Dortmund Hans-Joachim Watzke amekanusha uvumi unaohusisha klabu hiyo ya Bundesliga na mshambuliaji wa Ureno Cristiano Ronaldo, 37, anasema hakuna mawasiliano yoyote na nyota huyo wa Manchester United. (Mirror) Beki wa Leicester Mfaransa Wesley Fofana, 21, ameomba kutohusika watakapokabiliana na Southampton wikendi hii baada ya kuhusishwa na Chelsea.  (Guardian) Manchester United wamefikia makubaliano na Real Madrid kumsajili kiungo wa kati wa Brazil Casemiro kwa dau la hadi £70m. Mchezaji huyo mwenye umri wa miaka 30 amekuwa na Real tangu 2013, akishinda mataji matatu ya La Liga na matano ya Ligi ya Mabingwa. (BBC SPORT) Nice ya Ufaransa iko kwenye mazungumzo na Arsenal kuhusu kumnunua kwa mkopo mshambuliaji wa Ivory Coast Nicolas Pepe, 27. (Athletic - subscription required) Real Madrid wanafikiria kumnunua kiungo wa kati wa Tottenham Hotspur na Denmark Pierre-Emile Hojbjerg, 27, kuchukua nafasi ya Mbrazili anayeondoka Casemiro, 30, ambaye amekubali mkataba na Manchester United. . (Telegraph - subscription required) Newcastle na West Ham wanatazama matukio katika United kwa karibu, wote wanavutiwa na mchezaji wa kimataifa wa Scotland Scott McTominay, 25, kwa kuwa wanaamini kuwa ndiye kiungo anayewezekana kutengwa na ujio wa Casemiro.  (90min)  Meneja wa Arsenal Mikel Arteta ana imani kuwa winga wa Uingereza Bukayo Saka, 20, atasaini mkataba mpya na klabu hiyo licha ya wapinzani, wakiwemo Manchester City, kuonyesha nia. (MailOnline) Everton wako tayari kumsajili Mohammed Kudus kwa mkopo kutoka Ajax kwa nia ya kufanya uhamisho wa kiungo huyo wa kati wa Ghana, 22, kuwa wa kudumu. (Sky Sports) Leeds wanalenga kukamilisha dili la kumnunua Willy Gnonto, 18, wa FC Zurich, kwa £4m huku mshambuliaji huyo wa Kiitaliano akiingia mwaka wa mwisho wa kandarasi yake. (MailOnline) Ajax pia wanataka kumrejesha kiungo wa Morocco Hakim Ziyech, 29, kutoka Chelsea ikiwa Mbrazil Antony, 22, atajiunga na Manchester United. . (90min) Antony alifanya mazoezi peke yake siku ya Ijumaa baada ya klabu hiyo ya Uholanzi kukataa ofa ya pauni milioni 67 kutoka kwa United. (Mail) Chelsea wameuliza kuhusu kupatikana kwa mlinzi wa Manchester United na England Harry Maguire, 29, kwa ajili ya makubaliano ya kubadilishana ambayo yatamfanya mshambuliaji wa Marekani Christian Pulisic, 23, kwenda upande wa pili. (Mail)
sports	T﻿etesi za Soka Ulaya Jumatano 28.09.2022	Mshambulizi wa Argentina Lionel Messi, 35, anatazamiwa kuondoka Paris St-Germain msimu wa ujao kwani atakataa ofa yoyote ya kandarasi mpya. (Beteve, via Star) Mshambulizi wa Uingereza Harry Kane, 29, anasalia kuwa mlengwa namba moja wa Bayern Munich, huku miamba hao wa Ujerumani wakitarajiwa kujadiliana tena uamuzi wa Tottenham. (Kicker, via Sun) Newcastle United wako tayari kutuma ofa ya tatu kwa kiungo wa kati wa Leicester City na Muingereza James Maddison, 25, baada ya ofa za £40m na ​​£45m kukataliwa. (Times - subscription required) Kiungo wa kati wa Uingereza Jude Bellingham, 19, anafaa kujiunga na Manchester United atakapoondoka Borussia Dortmund, kulingana na mlinda mlango wa zamani wa Old Trafford Ben Foster. (Metro) Liverpool, ambao pia wamehusishwa na Bellingham, wameanza kulenga viungo wa kati mbadala na wanamfuatilia mchezaji wa Benfica wa Argentina Enzo Fernandez, 21. (Fichajes, via Teamtalk) Chelsea haitapunguza bei wanayohitaji ya pauni milioni 31 kwa winga wa Marekani Christian Pulisic huku Juventus wakionyesha nia ya kumsajili mchezaji huyo mwenye umri wa miaka 24. (Calciomercato, via Express) Klabu ya Saudi Arabia Al Hilal imedai mshambuliaji wa Manchester United Mreno Cristiano Ronaldo, 37, alikuwa na nia ya kujiunga nao msimu huu. (Mirror) Mchezaji wa Eintracht Frankfurt Mdenmark Jesper Lindstrom, 22, amejibu ripoti zinazomhusisha na kuhamia Arsenal, akisema ni ‘’vilabu vikubwa kama wao vinanitazama’’. (Tipsbladet via Express) Leeds wanatarajiwa kuanza mazungumzo ya mkataba na winga wa Uingereza Jack Harrison, ambaye aliripotiwa kuwasilisha ombi la pauni milioni 20 kutoka Newcastle. Mkataba wa sasa wa kiungo huyo wa kati mwenye umri wa miaka 25 utakamilika msimu wa 2024. (Football Insider) Kocha mkuu wa zamani wa Tottenham na Paris St-Germain Mauricio Pochettino, ambaye amekuwa akihusishwa na kazi ya meneja wa England, alikuwa Wembley kutazama mechi yao na Ujerumani waliotoka sare ya 3-3. (Telegraph - subscription required) Chelsea imemfuta kazi Thierry Laurent, akiwa wa nne wa timu hiyo kuondoka Stamford Bridge katika wiki moja iliyopita. (Mail) Newcastle wanamfuatilia kiungo wa kati wa Brazil Andrey Santos, 18, anayechezea Vasco da Gama. (Fabrizio Romano)
sports	Tetesi za soka Ulaya Ijumaa 27.11.2020: Mane, Neymar, Aouar, Dembele, Haaland, Gimenez, Gray	"Barcelona huenda ikamnyatia mshambuliaji wa Liverpool raia wa Senegal Sadio Mane, 28, au kiungo wa kati wa Uholanzi Gini Wijnaldum, 30, baada ya kipengee katika makubaliano yaliyowezesha Philippe Coutinho kwenda Nou Camp kumalizika - Barca kusajili mchezaji mwingine wa Liverpool italazimika kulipa kitita cha ziada cha pauni milioni 89. (Star) Mgombea urais wa Barcelona Emili Rousaud anasema ikiwa atachaguliwa atasajili ""wachezaji wawili wazuri, mmoja wao akiwa Neymar"", mshambuliaji wa Brazil, 28, ambaye aliweka rekodi ya dunia ya uhamisho kutoka Barca hadi Paris St Germain mwaka 2017. (Marca - in Spanish) Lyon imetupilia mbali hatua ya kumsaka mchezaji wa Arsenal Houssem Aouar kwasababu ya mchezo wa Jumapili dhidi ya Reims ambapo kiungo huyo wa kati, 22, raia wa Ufarasa alikataa kupasha misuli moto kwasababu hakutumika kama mchezaji wa akiba kwenye mechi hiyo dhidi ya Angers walioibuka na ushindi. (L'Equipe via Mirror) Manchester United bado haijakata tamaa ya kumsajili mchezaji wa  Barcelona Ousmane Dembele lakini itajitahidi kufikia makubaliano ya mkopo kwa mshambuliaji huyo wa Ufaransa, 23. (Sport - in Spanish) Mkurugenzi wa Borussia Dortmund Michael Zorc anaona mshambuliaji wa Norway Erling Braut Haaland ataendelea kusalia katika klabu hiyo ""kwa muda mrefu"" licha ya mchezaji huyo, 20, kuhusishwa na kuhamia Real Madrid. (Goal) Chelsea inamnyatia beki wa kati wa Atletico Madrid na Uruguay Jose Gimenez, 25. (Sun) Tottenham iko tayari kumsajili winga wa Leicester Demarai Gray, 24, kwa uhamisho wa bila malipo Januari. (Express) Liverpool huenda ikapata kima cha  pauni milioni 30 dirisha la usajili litakapofunguliwa Januari kwa kumuuza kiungo wa kati wa Uswisi Xherdan Shaqiri, 29, na mshambuiaji wa Ubelgiji Divock Origi, 25. (Express) Mlinda lango wa Italia Gianluigi Donnarumma, 21, anakaribia kukubali mkataba mpya na AC Milan. (Calciomercato - in Italian) Manchester United imetoa ofa mpya kwa mchezaji Timothy Fosu-Mensah,22, wa Uholanzi anayeweza kucheza nafasi kadhaa ambaye mkataba wake unamalizika msimu ujao. (Manchester Evening News) West Brom inamfuatilia kiungo wa kati wa Celtic raia wa Ufaransa Ntcham, 24. (Football Insider) Aston Villa huenda ikatenga kitita cha pesa Januari kwa ajili ya winga wa Werder Bremen raia wa Kosovo Milot Rashica, 24, ambaye pia amehusishwa na  RB Leipzig, Bayer Leverkusen na Wolfsburg. (Kreiszeitung - in German) Mchezaji wa QPR Bright Osayi-Samuel ameambiwa aache kuwa na wasiwasi huku winga huyo mzaliwa wa Nigeria, 22, akihusishwa na Burnley, Celtic, Fulham, Leeds United na Leicester. (LancsLive) Ligi ya soka Uingereza haitabadilisha mechi zilizopangwa kuchezwa siku ya mwisho ya kutekelezwa kwa hatua ya kusalia ndani ili watu waweze kuhudhuria mechi hizo siku moja baadaye. (Mail)"
sports	Erling Braut Haaland: Barcelona na Real Madrid zakutana na ajenti Mino Raiola - Balague	"Ajenti wa Erling Braut Haaland Mino Raiola amekutana na Barcelona na Real Madrid kujadili uhamisho wa mshambuliaji wa Borussia Dortmund, mtaalam wa soka Uhispania Guillem Balague amesema. Baba yake Haaland, Alf Inge, alijiunga na ajenti Raiola wakati wa mazungumzo hayo na rais wa Barca Joan Laporta na Florentino Perez wa Real. Wawili hao walipigwa picha wakiwasili Barcelona katika kile ambacho Balague anasema ""ilidhamiriwa kuwa wazi"". ""Kila mmoja anakuwa mshindi kwa hili kujulikana,"" alisema. ""Ikiwa unataka kuonana na Barcelona kisiri, inawezekana. Ni rahisi kabisa."" Huku Barca ikiwa na jukumu kubwa kujaribu kumshawishi mshindi wa Ballon d'Or mara sita Lionel Messi kusalia katika klabu hiyo baada ya msimu huu, Balague amesema mazungumzo na mchezaji Haaland, 20, ambaye ni mahiri katika kazi yake, ni taarifa ambazo upande wa Catalan ""haiwezi kuachana kushindana na washindani wake"" wa Ulaya. ""Wanataka kuwa na mazungumzo na majina makubwa,"" aliongeza. ""Sasa hivi sio suala la kuwa na mtazamo hasi badala yake ni kumshawishi Messi kusalia kwenye timu na kumsajili nyota mmoja."" Real Madrid imeweka suala la pesa kando, lakini mlengwa wao mkuu ni mshambuliaji wa Paris St-Germain na Ufaransa Kylian Mbappe, huku Haaland akichukuliwa kama chaguo la pili. Haaland, ambaye mkataba wake na Dortmund utamalizika msimu wa mwaka 2024, inasemekana kuwa thamani yake ni karibu pauni milioni 128. Huku akiwa tayari amefunga magoli 21 Bundesliga msimu huu, na mwezi uliopita akifikisha goli lake la 20 katika Ligi ya Champions baada ya kucheza mechi 14 pekee, Haaland amejiweka katika nafasi nzuri kama  mmoja kati ya wachezaji bora Ulaya. Manchester City pia inalenga kama mbadala wa Sergio Aguero msimu huu, na pia kuonekana akifanya mazungumzo na klabu mbili kubwa za Uhispania ni njia ya kimkakati ya Riola, Balague amesema. ""Hakuna ubaya wowote kufanya mazungumzo na Barcelona kwasababu, bila shaka yoyote, kuna majadiliano ya uhamisho ya mchezaji huyu,"" amesema. ""Tayari tumesikia kutoka kwa Mino Raiola kwamba pengine aliona ni wazo zuri kusalia Borussia Dortmund kwa miaka michache, lakini Haaland yuko katika nafasi ya kuhamia kwenye klabu kubwa zaidi."" Katika mahojiano na mhariri wa BBC spoti Dan Roan mnamo mwezi Februari, Raiola alisema: ""Ni vilabu 10 pekee vinavyoweza kumnunua [Haaland] … na vinne kati ya klabu hizo ziko [England]."""
sports	Tetesi za soka Ulaya Jumatano 11.05.2022: Coutinho, Watkins, Mane, Rudiger, Tielemans, Osimhen	Barcelona inamtaka mshambuliaji wa  Liverpool Sadio Mane, ambaye amekuwa akihusishwa na Bayern Munich. Msenegali huyo mwenye miaka 30 inaelezwa anavutiwa na mpango wa kwenda Nou Camp kujaribu kuboresha nafasi yake ya kutwaa tuzo ya Ballon d'Or. (Mundo Deportivo, via Mail) Newcastle United imezungumza na Philippe Coutinho kujaribu kuipiku Aston Villa katika mbio za kumsajili kiungo huyo mbrazil kwa mkataba wa kudumu kutoka Barcelona. (Goal) West Ham inamuania mshambuliaji wa Aston Villa na England Ollie Watkins, 26, huku klabu hiyo ya Midlands ikitarajiwa kutaka £50mil ili kumuachia. (Guardian) Barca wako pia kumpa mshahara mnono wa £11mil kwa mwaka nahodha wa Chelsea captain Cesar Azpilicueta, lakini wanatatizwa na kanuni za fedha hizo hawataweza kumpa mshahara mnono mlinzi huyo wa Hispania. (Goal) Real Madrid imeweka  £340m kwenye mkataba wa Antonio Rudiger akitaka kuuzwa huko baadae baada ya mlinzi huyo mjerumani contract kusaini mkataba wa miaka 4 wenye thamani ya  £315,000 kwa wiki akitokea Chelsea bure. (Mail) Leicester City inatarajia kiungo wake mbelgiji Youri Tielemans ataondoka mwishoni mwa msimu na Foxes hao wanajiandaa kusikiliza ofa ya angalau £40m kwa ajili ya nyota huyo mwenye miaka 25 ambaye mkataba wake unamalizika mwaka 2023. (90 Min) Arsenal ni moja ya vilabu vinavyohusishwa na Tielemans blakini matumaini yao ya kumnasa yatategemea kama watakua nne bora kwenye ligi kuu England na kufuzu ligi ya mabingwa Ulaya msimu ujao. (Standard) Manchester United na Newcastle United wanamtaka mshambuliaji Mnigeria Victor Osimhen lakini  Napoli inataka angalau £85.5m ili kumuachia nyota huyo mwenye miaka 23. (Calciomercato, via Football Italia) Rais wa Lazio Claudio Lotito anasema alikataa ofa ya £120m kwa ajili ya kiungo wa  Serbia Sergej Milinkovic-Savic, 27 anayewaniwa na  Manchester United na Paris St-Germain. (Rai Sport, via Talksport) Manchester United iko tayari kulipa £38m kwa ajili ya mlinzi wa Sporting Lisbon, mreno Goncalo Inacio, 20. (A Bola - in Portuguese) Sevilla wanaweza kumsajili winga wa Arsenal Nicolas Pepe, 26, mwishoni mwa msimu, huku thamani ya nyota huyo wa kimataifa wa Ivory Coast ikitajwa kushuka mpaka £25m. (Super Desporte, via Mirror) AC Milan wanavutiwa na mlinzi wa  Arsenal na Ufaransa William Saliba, 21, ambaye yuko kwa mkopo Marseille. (Mirror) Licha ya ripoti kwamba the Gunners wameanza mazungumzo na kiungo wa Misri,29 Mohamed Elneny, huku taarifa zingine zikisema ameshakubaliana na Galatasaray. (Fanatik - in Turkish) Kiungo mfaransa Paul Pogba itabidi akubali kushusha mshahara kama anataka kujiunga na klabu ya Italia ya Juventus mkataba utakapomalizika Manchester United mwishoni mwa msimu. Paris St-Germain imempa mkataba mzuri zaidi kiungo huyo mwenye miaka 29, huku Real Madrid ikifuatilia kwa karibu hali ya mambo. (Alfredo Pedulla, via Football Italia)
sports	Nyota wa Liverpool Mo Salah asababisha chuki na gumzo mitandaoni kwa kupiga picha na mti wa Krismasi	"Nyota wa Liverpool azua gumzo lililotanda chuki miongoni mwa mashabiki wake mitandaoni baada ya kuweka picha zinazoonesha ujumbe wa kusherehekea krismasi. Mashabiki wa mshabuliaji huyo wa Liverpool na Misri Mohamed Salah wameandika ujumbe wa chuki kuonesha kutofurahishwa na kitendo chake kama nyota wa Kiislamu kutuma ujumbe wa krismasi akiwa pamoja na familia yake. Salah, 28, aliweka picha mtandaoni zinazomuonesha yeye na familia yake wakiwa wamevalia vizuri na kusimama mbele ya mti wa Krismasi, na kwenye ujumbe huo akaweka emoji 2, na hashtag #MerryChristmas. Ujumbe wa Salah kwenye mtandao wa Instagram umepata 'likes' zaidi ya millioni 2.3 huku ujumbe wake kwenye Twitter wenye picha hizo hizo ukiwa na 'likes' zaidi ya 300,000. Lakini pia ujumbe huo wa Salah umesababisha hasira kwa baadhi ya wafuasi wake Waislamu ambao wamehoji kuwa nyota huyo wa Kiislamu haruhusiwi kusherekea sikukuu ya Krismasi. Moja ya jumbe zilizojibu ule wa Salah umeandikwa: ""Kama Muislamu hatustahili kusherehekea au hata kupongeza dini zingine wakati wanasherehe zao''. Shabiki mwingine akamjibu: ""Hii ndio sababu [Nyota wa Arsenal na Misri] Mohammed Elneny ndio mfalme wa Misri na sio wewe"" . Wengine walioghadhabishwa na hatua ya Mo Salah ni kama ifuatavyo: Hata hivyo kuna waliojitokeza kumtetea. Hatma ya Salah wiki hii imekuwa haitabiriki baada ya madai kuwa hakufurahia uwepo wake Liverpool na huenda akahusishwa na uhamisho wa Uhispania. Hata hivyo, kocha wa Reds Jurgen Klopp amepuuzilia mbali madai hayo katika mkutano na wanahabari Alhamisi, akisema kuwa mchezaji huyo ""yuko sawa"" wakati timu hiyo inajitayarisha katika Ligi ya Premier na West Brom Decemba 27. Salah amefunga magoli 16 baada ya kujitokeza mara 21 katika mechi za Liverpool msimu huu. Kila alipopata goli, Mo Salahi alisujudu, kitendo kinachoashiria yeye ni Muislamu."
sports	Argentina yashinda fainali ya Kombe la Dunia 2022 - katika picha	Argentina wameibuka kuwa mabingwa wa Kombe la Dunia 2022 kwa mara ya tatu baada ya kuishinda Ufaransa kwa mikwaju ya penalti katika fainali iliyofanyika Qatar. Gonzalo Montiel alifunga goli la penalti na kulipa taifa la Amerika ya kusini ushindi wa 4-2 kwenye magoli ya penalti, baada ya mchezo mkali kumalizika kwa 3-3 baada ya muda wa ziada. Lionel Messi alifunga mabao mawili na Angel di Maria akaifungia Argentina, huku Mfaransa Kylian Mbappe akiwa mchezaji wa kwanza tangu Geoff Hurst mwaka 1966 kufunga magoli matatu katika fainali ya Kombe la Dunia. Hatimaye Argentina waliibuka kidedea na kunyakua taji lao la tatu la dunia, huku Messi akitwaa taji la kipekee kwa kunyanyua taji la dhahabu kwenye Uwanja wa Lusail. Hizi hapa ni simulizi za mechi ya kandanda ya ajabu, iliyosimuliwa kupitia picha bora zaidi za fainali...
sports	Tetesi za soka Ulaya Jumapili tarehe 02.01.2022: Aubameyang, Gallagher, Haaland, Luiz, Icardi, Coutinho	Newcastle wamewasiliana na Arsenal na kuwasilisha pendekezo la kumtaka kwa mkopo mshambuliaji wa Gabon Pierre-Emerick Aubameyang, mwenye umri wa miaka 32, kwa muda wote uliosalia, kwa nia ya kumnunua kwa pauni milioni 20 majira ya joto.(Sunday Mirror) The Magpies wamenukuliwa zaidi ya £50m kwa mshambuliaji wa Benfica na Uruguay Darwin Nunez, 22.(The I) Maafisa wa Newcastle wana amini kwamba dili la kumnunua beki wa pembeni wa Atletico Madrid na Uingereza Kieran Trippier, mwenye umri wa miaka 31, litakamilika siku chache zijazo. (Sunday Telegraph) Kiungo wa kati wa Chelsea na England mwenye umri wa miaka 21 Conor Gallagher - ambaye kwa sasa yuko kwa mkopo Crystal Palace anawindwa kwa pauni milioni 50 na Paris St-Germain.(Sunday Telegraph) Everton wamepewa ofa ya mchezaji wa Barcelona na Brazil Philippe Coutinho, 29, huku meneja Rafael Benitez akitaka kumuongeza beki wa kulia wa Rangers na Scotland Nathan Patterson, 20, kwenye kikosi chake.(Mail on Sunday) Arsenal wana nia ya kumsajili kiungo wa kati wa Aston Villa na Brazil Douglas Luiz, 23.(Sun on Sunday) Winga wa Aston Villa na Uholanzi Anwar El Ghazi, 26, anawindwa na West Ham Januari.(Football Insider) Napoli wamekubali mkataba wa kumchukua beki wa Manchester United Muingereza Axel Tuanzebe, 24, ambaye kwa sasa yuko kwa mkopo Aston Villa - kucheza Serie A hadi mwisho wa msimu.(Manchester Evening News) Hata hivyo, mzozo kati ya kiungo wa kati wa Uholanzi Donny van de Beek na wakala wake wa zamani unamaanisha kuwa mchezaji huyo mwenye umri wa miaka 24 hana uwezekano wa kuondoka Manchester United mwezi Januari. (Sunday Mirror) Bayer Leverkusen wanataka kumsajili mshambuliaji wa Arsenal Muingereza Eddie Nketiah, 22, ambaye atakuwa mchezaji huru majira wa joto. (Sun on Sunday) Leicester city wapo mbioni kumsajili beki wa Ghana Abdul Mumin, 23, kutoka Vitoria Guimaraes ya Ureno. (Mail on Sunday) Mshambulizi wa Borussia Dortmund na Norway Erling Braut Haaland, 21, amewaambia mashabiki kwamba atacheza Uhispania siku zijazo. (AS - in Spanish) Wakati huo huo, beki wa kulia wa Leeds Muingereza Cody Drameh, 20, yuko kwenye mazungumzo na Nottingham Forest kuhusu uhamisho wa mkopo. (Football Insider) Liverpool itasajili mshambuliaji mpya katika dirisha dogo la usajili la Januari ikiwa fursa ya uwekezaji wa muda mrefu wa wachezaji itapatikana. (Anfield Watch) Manchester United na Liverpool wote wanavutiwa na mlinzi wa Leeds United wa Uingereza aliye chini ya umri wa miaka 21 Charlie Cresswell, 19. Watford wana mikataba ya kumnunua beki wa kushoto wa Nice na Ivory Coast Hassane Kamara, 27, na kiungo wa kati wa Eupen na DR Congo Edo Kayembe, 23, kwa £4m kila mmoja.(The Athletic - subscription required) Mshambulizi wa Paris St-Germain na Argentina Mauro Icardi, 28, anatarajiwa kujiunga na Juventus kwa mkataba wa mkopo wa miezi sita, kukiwa na kipengele cha kumnunua.(Pedro Almeida on Twitter)
sports	Tetesi za soka Ulaya Jumapili 08.05.2022: Tielemans, Ronaldo, Johnstone, Pogba, Eriksen	"Mshambuliaji wa kireno Cristiano Ronaldo, 37, amezungumza na kocha wa zamani wa Manchester United Sir Alex Ferguson kuhusu hatma yake klabuni hapo katika mfululizo wa vikao vyao vya siri. (Mirror) Tottenham Hotspur wanajiandaa kumsajili mlinda mlango wa West Brom na England Sam Johnstone baada ya Manchester United kuamua kuachana na mpango wake wa kumsajili kipa huyo. (Mirror) Arsenal inakaribia kukamilisha uhamisho wa £40m  wa kiungo mbelgiji wa Leicester Youri Tielemans lakini Real Madrid wako mguu sawa kumsajili nyota huyo mwenye miaka 25 kama 'the Gunners watashindwa kufuzu michuano ya Ulaya. (Sun) Kiungo wa Manchester United na Ufaransa Paul Pogba amefanya mazungumzo na  Juventus kuhusu kurejea Turin mwishoni mwa msimu. (Football Transfers) Meneja wa Brentford Thomas Frank anataka hatma ya baadaye ya kiungo wa Denmark  Christian Eriksen, 30, iamuliwe kabla ya kumalizika kwa msimu. (Mail) West Ham inaongoza mbio za kumsajili mshambuliaji wa Blackburn na Chile Ben Brereton Diaz, 23. (Sun) Meneja wa muda Ralf Rangnick anatarajiwa kikosi chake cha Manchester United kuongezewa nguvu kwa kuwasili kwa wachezaji wapya sita au nane msimu ujao pamoja na kuja kwa meneja mpya Erik ten Hag. (Mirror) Mlinzi wa Ajax na Argentina Nicolas Tagliafico, 29, anajiandaa kuondoka kwenye klabu yake hiyo ya Uholanzi mwishoni mwa msimu,  licha ya mkataba wake kusalia mwaka mmoja zaidi. (Fabrizio Romano on Twitter) Kiungo wa Leeds United na England Kalvin Phillips, 26, anasema kwa sasa amejielekeza zaidi kumaliza msimu wa ligi kuu England akiwa na timu hiyo yake ya utotoni licha ya kuhusishwa kuhamia vilabu vya Aston Villa na Manchester United katika majira ya kiangazi. (Manchester Evening News) Mlinzi mfaransa Allan Saint-Maximin, 25, anasema hajioni akiondoka Newcastle msimu huu. (Goal) Kiungo wa Paris St-Germain muargentina Leandro Paredes anasema ""ana ndoto "" ya kuchezea Real Madrid. (TyC Sports on Twitter) Liverpool watampa mkataba mpya mlinzi muingereza Joe Gomez mwishoni mwa msimu licha ya kuzagaa kwa tetesi kuhusu hatma ya nyota huyo mwenye miaka 24 kwenye klabu hiyo. (Liverpool Echo)"
sports	Kombe la dunia 2022: Pazia la michuano 'tata' zaidi kuanza leo huko Qatar	"Baada ya miaka 12 ya maswali mengi, ukosoaji na dhana, Kombe la Dunia la Fifa hatimaye linaanza leo Jumapili nchini Qatar. Maandalizi ya mashindano ya kwanza kabisa kufanyika katika nchi ya Kiislamu huko Mashariki ya Kati yamegubikwa na utata na mizozo kadhaa. Lakini Fifa imeyataka mataifa yote 32 yanayoshindana ""kujielekeza kwenye soka"" na wenyeji Qatar watafungua dimba dhidi ya Ecuador kwenye Uwanja wa Al Bayt (1:00 usiku kwa saa za Afrika mashariki). BBC Sport inaangazia utata wa michuano ya mwaka huu na msisimko ulivyo  nchini Qatar, na nani anaweza kutwaa Kombe la Dunia. Michuano ya Qatar 2022 inachukuliwa kama moja ya michuano ya Kombe la Dunia linalozungumzwa zaidi na lenye utata katika historia. Nchi hiyo ya Ghuba ilishinda maombi ya kuandaa michuano hii ikizipiku nchi za Korea Kusini, Japan, Australia na Marekani, lakini kulikuwa na madai ya kuenea kwa rushwa katika mchakato huo, ambayo Qatar imekuwa ikikanusha kila mara. Mnamo Februari 2021, gazeti la Guardian lilisema wafanyakazi wahamiaji 6,500 kutoka India, Pakistan, Nepal, Bangladesh na Sri Lanka walikufa nchini Qatar tangu iliposhinda zabuni yake ya Kombe la Dunia. Idadi hiyo inatokana na takwimu zilizotolewa na balozi za nchi hizo nchini Qatar. Hata hivyo, serikali ya Qatar ilisema idadi hiyo ilikuwa ya kupotosha, kwa sababu sio vifo vyote vilivyorekodiwa ni vya watu wanaofanya kazi katika miradi inayohusiana na Kombe la Dunia. Serikali ilisema rekodi zake za ajali zilionyesha kuwa kulikuwa na vifo 37 vya vibarua katika maeneo ya ujenzi wa viwanja vya Kombe la Dunia kati ya mwaka 2014 na 2020, ni vitatu tu kati yao ""vinahusiana na kazi"". Hata hivyo, Shirika la Kazi Duniani (ILO) lilisema hiyo ni dharau. Kumekuwa na hofu juu ya jinsi mashabiki wanaojihusisha na mapenzi ya jinsia moja (LGBT) wanavyoweza kutarajia kutendewa ikizingatiwa nchi hiyo inazingatia sheria za Sharia, na mapenzi ya jinsia moja ni kinyume cha sheria nchini Qatar. Mashirika yanayojihusisha na Fifa kuhusu mchuano huo yamesema ""kumekuwa na hatua za polepole"" na ""bado kuna wasiwasi"". Sepp Blatter, ambaye alikuwa rais wa Fifa na mtu aliyetangaza kuipa Qatar michuano hiyo mwaka 2010, alisema juma lililopitwa kwamba uamuzi wa kuipa Qatar uenyeji lilikuwa ""kosa"" kubwa. Siku moja kabla ya michuano hiyo, rais wa Fifa Gianni Infantino aliyashutumu mataifa ya Magharibi kwa ""unafiki"" katika ripoti yake kuhusu rekodi ya haki za binadamu ya Qatar. Katika mkutano wake na waandishi wa habari huko Doha, Infantino alizungumza kwa karibu saa moja akionekana kuilinda na kuitetea Qatar na mashindano hayo. Siku 29 kuanzia leo yanapoanza mwisho (Novemba 20 hadi Desemba 18), hili litakuwa Kombe dunia fupi zaidi tangu lile lililofanyika Argentina mwaka 1978. Nchi ambayo ina idadi ya watu chini ya milioni tatu, Qatar inatarajia kupokea jumla ya wageni milioni 1.2 kutoka duniani kote katika mashindano haya. Fifa ilisema karibu tiketi milioni tatu zimeuzwa kwa ajili ya michuano hiyo, huku taifa mwenyeji likiongoza katika orodha ya nchi zilizo na idadi kubwa ya tiketi, karibu asilimia 37 ya mauzo. Tamasha la Mashabiki katika eneo la Al Bidda limekuwa kivutio likipambwa na taa za rangi zinazomulika juu, huku muziki ukisikika- ingawa hukatishwa kwa dakika kadhaa kila inasikika Adhana (wito kwa sala) kutoka misikiti iliyo karibu. Pombe haiwezi kunywewa hadharani katika nchi ya Kiislamu, lakini sheria hii imelegezwa kidogo kwa ajili ya mashindano kwani mashabiki wanaweza kununua kinywaji katika maeneo yenye maalumu na sio ndani ya uwanja. Brazil haijashinda Kombe la Dunia tangu 2002, ikiwa ndio taifa la mwisho ambalo halitoki Ulaya kubeba kombe hilo. Kikosi hicho cha Tite kinapigiwa chapuo kushinda taji la sita la michuano hiyo hata na takwimu za Opta. Lakini Argentina inayonolewa na Lionel Scaloni inashika nafasi ya pili ya kuwa mabingwa kwa mara ya tatu, ikiingia katika mashindano haya baada ya kucheza michezo 36 mfululizo bila kufungwa. Waingereza wanaonolewa na Gareth Southgate wamekuwa na kiwango kibovu katika wakati usiofaa, wakiwa hawajashinda katika michezo sita iliyopita wanatarajiwa kupiga hatua moja zaidi kutoka ile ya nusu fainali miaka minne iliyopita. Fainali za mwaka huu zinamkosa mchezaji bora wa dunia wa mwaka huu. Inamkosa mmoja wa nyota wakubwa, mshambuliaji wa Ufaransa Karim Benzema ambaye usiku wa kuamkia leo, iliumia paja mazoezini. Mshambulizi wa Senegal Sadio Mane pia atakosekana kwenye viwanja vya Qatar. Mchezaji huyo wa zamani wa Liverpool amefanyiwa upasuaji wa jeraha la goti alilopata akiichezea Bayern Munich siku 10 tu kabla ya mechi ya ufunguzi. Benzema na Mane wanaungana na wachezaji wengine waliotarajiwa kuwepo, akiwemo Paul Pogba (Ufaransa), Timo Werner (Ujerumani), Reece James (England), Diogo Jota (Ureno) na Giovani Lo Celso (Argentina) ambao wanakosekana kwa sababu ya kuumia. Mshambulizi wa Manchester City Erling Haaland na Mohamed Salah wa Liverpool ni wachezaji wawili wakubwa ambao hawatacheza michuano ya mwaka huu kwa vile nchi zao hazijafuzu."
sports	T﻿etesi za soka Ulaya Jumanne 08.11.2011	Wamiliki wa Liverpool Fenway Sports Group watamsajili kiungo wa kati wa Uingereza Jude Bellingham, 19, kutoka Borussia Dortmund kwa ada ya £87m kama zawadi ya kuagana kabla ya kuiuza klabu hiyo. (Marca, via FourFourTwo) Manchester United ni miongoni mwa klabu zinazowania kuinasa saini ya Bellingham, huku Chelsea ikiwa si miongoni mwa timu anazotaka kujiunga nazo. (TeamTalk) FSG watapata faida kubwa katika uwekezaji wao, lakini thamani ya Liverpool iko chini ya bei ambayo Roman Abramovich aliiuza Chelsea mapema mwaka huu. (Star) Bilionea wa Uingereza Sir Jim Ratcliffe ni miongoni mwa watu wanaoweza kuinunua Liverpool. (Liverpool Echo) Mkufunzi wa Luton Town Nathan Jones anatazamiwa kuwa meneja mpya wa klabu ya Southampton baada ya klabu hiyo ya Ligi kuu England kumfuta kazi Ralph Hasenhuttl siku ya Jumatatu. (Barua) Southampton wanavutiwa na bosi wa Brentford Thomas Frank na pia walimjadili meneja wa River Plate Marcelo Gallardo. (Guardian) Zaidi ya nusu ya wawakilishi wa klabu za ligi kuu England walifuatilia mchezo wa Ajax dhidi ya PSV Eindhoven Jumapili, huku winga wa PSV wa Uholanzi Cody Gakpo, 23, akiwa miongoni mwa wachezaji waliocheza. (90Min) Matumaini ya Chelsea kumsajili mshambuliaji wa AC Milan na Ureno Rafael Leao, 23, yameongezeka kwa sababu ya matatizo yanayoendelea katika mazungumzo ya kuongeza mkataba wa mchezaji huyo. (Sky Italy, via Mirror) Arsenal na Tottenham wanafikiria kumnunua mshambuliaji wa Lille raia wa Canada Jonathan David, 22. (GiveMeSport, via TeamTalk) Vinara wa Ligi ya England Arsenal wako tayari kutumia fedha katika dirisha la uhamisho la Januari ili kuendeleza changamoto yao ya kuusaka ubingwa. (90Min) Manchester United wanataka kumsajili mshambuliaji wa Bayern Munich na Cameroon Eric Maxim Choupo-Moting mwezi Januari lakini mchezaji huyo mwenye umri wa miaka 33 anataka kusalia katika klabu hiyo ya Bundesliga. (Florian Plettenberg) Mchambuzi na mtaalamu wa kikosi cha kwanza cha Brentford Jack Wilson anaondoka The Bees na kujiunga na mabingwa watetezi wa EPL Manchester City. (Athletic)
sports	Tetesi za Soka Ulaya Jumapili 01.08.2022	"Chelsea itawasilisha ofa kwa mchezaji wa Barcelona Frenkie de Jong na, ikiwa kiungo huyo wa kati wa Uholanzi mwenye umri wa miaka 25 ataondoka Nou Camp, klabu hiyo ya Uhispania itapanga kumnunua kiungo wa kati wa Manchester City na Ureno Bernardo Silva, 27. . (Sport - in Spanish) Kocha wa Barcelona Xavi anasema hajui kama De Jong, ambaye pia anasakwa na Manchester United, atasalia na klabu hiyo ya La Liga msimu huu wa joto. (Metro) Chelsea imempa mshambuliaji wa Ujerumani Timo Werner, 26, kwa Real Madrid ya Uhispania(Marca) Chelsea wanajaribu kumsajili beki wa kati wa Ufaransa Wesley Fofana, 21, kutoka Leicester City na mlinzi wa Uholanzi Denzel Dumfries, 26 kutoka Inter Milan.  (Athletic - subscription required) Mshambulizi wa Liverpool Roberto Firmino amekuwa akihusishwa na Juventus lakini mchezaji huyo wa kimataifa wa Brazil mwenye umri wa miaka 30 anasema anataka kusalia Anfield. (Liverpool Echo) Newcastle United imefanya uchunguzi kuhusu winga wa Leicester City na Uingereza Harvey Barnes, 24, baada ya kutaka kumnunua mchezaji mwenzake wa Foxes James Maddison, 25, aliyekataliwa na klabu hiyo ya East Midlands. (Mail) Beki wa Uholanzi Virgil van Dijk, 31, anasema mchezaji mwenzake wa Liverpool Mohamed Salah, 30, huenda aliathiriwa na mazungumzo ya mkataba wake msimu uliopita, lakini fowadi huyo wa Misri sasa ""anacheza kwa akili huru"" baada ya kusaini mkataba mpya. . (Liverpool Echo) Everton wanaendelea na mazungumzo na Paris St-Germain huku wakitarajia kukamilisha uhamisho wa kumrejesha kiungo wa kati wa Senegal Idrissa Gueye, 32, Goodison Park. . (Times - subscription required) Manchester United inatafuta uhamisho wa mshambuliaji wa Stuttgart wa Austria Sasa Kalajdzic, 25, na mshambuliaji wa Slovenia Benjamin Sesko, 19, anayechezea Red Bull Salzburg, huku kukiwa na sintofahamu ya mustakabali wa Cristiano Ronaldo Old Trafford. (Mail) Beki wa kushoto wa RB Leipzig Angelino, 25, ni chaguo kwa Barcelona iwapo watashindwa kumsajili Mhispania mwenzake Marcos Alonso, 31, kutoka Chelsea. (Sport - in Spanish) Afisa mkuu mpya Mtendaji wa Bayern Munich Oliver Kahn, ambaye alisema mshambuliaji wa Tottenham na Uingereza Harry Kane ni ""ndoto ya siku zijazo"", anasema klabu hiyo ya Ujerumani haina mpango wa kumsajili mshambuliaji mpya.  (90 Min) Roma wametoa ofa kwa mshambuliaji wa Italia Andrea Belotti, 28, ambaye ni mchezaji huru baada ya kuondoka Torino msimu wa joto. . (Football Italia)"
sports	Ballon d'Or: Wajue wachezaji watano wa Afrika waliokaribia kutwaa tuzo ya mchezaji bora wa soka duniani	Miaka miwili baada ya tuzo ya Ballon d'Or kutolewa kwa Lionel Messi, sherehe za tuzo hizi zinarejea tena mwaka huu kumtambua mchezaji aliyefanya vizuri zaidi mwaka huu. Tuzo hizi zinafanyika mwaka huu baada ya kuahirishwa mwaka 2020 kutokana na janga la Corona na tayari orodha ya wachezaji 30 wanaowania tuzo hiyo ya juu kabisa mwaka huu inayotolewa kwa mchezaji binafsi imeshawekwa wazi. Waafrika wawili Mohamed Salah kutoka Misri anayechezea klabu ya Liverpool na Riyad Mahrez kutoka Algeria anayechezea Manchester City ni miongoni mwa wachezaji 30 wanaowania tuzo hiyo. Tangu kuanzishwa kwa tuzo hizo mwaka 1956, ni mwafrika mmoja tu George Weah ambaye sasa ni rais wa Liberia, aliyewahi kutwaa tuzo hiyo, mwaka 1995. Lakini wapo wachezaji kadhaa wa Afrika waliokaribia kabisa kuibeba tuzo hiyo, lakini pengine uwepo wa Lionel Messi (Argentina) anayekipigia PSG aliyetwaa mara 6 na Cristiano Ronaldo (Ureno) wa Manchester United aliyetwaa mara 5 umepunguza fursa kwa waafrika wengi. Nyota hawa wawili katika kipindi cha muongo mmoja uliopita wamekuwa watawala wa soka, wakibadilishana hii tuzo wao wawili. Katika miaka 14 iliyopita tangu 2008 ni mwaka 2019 pekee alitwaa Luka Modric wa Croatia na klabu ya Real Madrid, huku mwaka jana haikufanyika, lakini miaka mingine yote wamekuwa wakibadilishana. Roger Milla, Abedi Pele, Nwanko Kanu, Jay-Jay Okocha, El Hadji Diouf na Yaya Toure haya ni majina makubwa kabisa katika soka la Afrika hakuna shaka kuhusu uwezo wao, lakini katika miongo miwili iliyopita, wafuatao ni wachezaji watano kutoka Afrika ambao walikaribia kabisa kutwaa tuzo hii ya Ballon d'Or Didier Drogba ni mchezaji mkubwa Afrika, ana tuzo 4 za mchezaji bora wa Ivory coast na tuzo 2 za mchezaji bora wa Afrika. Mwaka 2006 ulikuwa mwaka mzuri kwa Drogba akitwaa ligi kuu mara mbili mfululizo akiwa na Chelsea akitoa mchango mkubwa kwa timu hiyo. Drogba aliingia 10 bora ya tuzo ya Ballon d'Or  na mwaka uliofuata aliingia tano bora licha ya kushindwa kuitwaa tuzo hiyo. Mwaka 2007, alimaliza nafasi ya nne kwenye Ballon d'Or  nyuma ya Lionel Messi, Cristiano Ronaldo na mshindi wa tuzo hiyo, Kaka. Mwaka huo alikaribia kutwaa tuzo ya dunia lakini alishindwa hata kutwaa tuzo ya mchezaji bora wa Afrika, tuzo iliyokwenda kwa Frederic Kanoute, kutoka Mali. Mahrez ni moja wa vipaji vikali kwenye historia ya soka Algeria, akiiongoza timu yake ya taifa kutwaa kombe la AFCON mwaka 2019. Nahodha huyo wa Algeria ana kipaji kikubwa cha soka, akionekana kama dhahabu kuwahi kutokea kwenye soka la nchi hiyo. Mbali na kuwika na kutwa amataji akiwa na Manchester City, lakini soka lake la mwaka 2016 liliisaidia kuipa Leicester City taji la kihistoria la Ligi kuu England. Msimu huo alishinda tuzo ya mchezaji bora wa mwaka wa ligi hiyo Kwa mafanikio hayo, Mahrez aliingia 10 bora ya tuzo ya Ballon d'Or na kumaliza nafasi ya 7 ambayo wengi walimtabiria angeingia 5 bora. Hata hivyo kwa nafasi hiyo, ni mafanikio makubwa kwake. Sadio Mane ni miongoni mwa magwiji wa soka Afrika na Senegal. Katika tuzo za Ballon d'Or Mane alimaliza nafasi ya 23 mwaka 2017, nafasi ya 22 mwaka 2018 lakini mwaka 2019 ulikuwa mwaka mzuri aliokaribia kutwaa tuzo hiyo akishika nafasi ya 4. Kama isingekuwa kulikosa kombe la AFCON Senegal ilipofungwa na Algeria kwenye fainali huenda angekuwa mwafrika wa kwanza tangu George Weah kutwaa tuzo huyo ya Ballon d'Or. Hata hivyo Mane ana muda wa kutwaa tuzo hiyo kama atafanya vyema akiwa na Klabu yake ya Liverpool na timu yake ya Senegal kwenye mashindano mbalimbali yajayo. Anahitaji tu kura za kutosha Kwa sasa Salah anaonekana kama mchezaji bora duniani, kiwango chake katika misimu mitatu iliyopita akiwa na Liverpool, kinadhihirisha ubora wake na namna anavyoweza kuingizwa kwenye orodha ya magwiji wa soka kutoka Afrika. Aliiongoza Misri katika kombe la dunia 2018 na amefanikiwa kumaliza kwenye sita bora ya tuzo ya Ballon d'Or mara mbili mfululizo kuanzia mwaka 2018. Mwaka 2018 alishika nafasi ya 5, na mwaka 2019 akawa wanne nyumba. Ana nafasi nyingine msimu mwaka 2022 kutwaa tuzo hiyo ya Ballon d'Or kama ataendelea na kiwango chake cha sasa akiwa na Liverpool pamoja na Misri, ambayo inatarajiwa kuwemo kwneye mataifa matano yatakayofuzu kombe la dunia mwakani. Inawezekana huyu ndiye mchezaji bora wa Afrika kuwahi kutokea, licha ya majina mengine mengi kuwepo kama Roger Milla, Abedi Pele, Nwanko Kanu, Jay-Jay Okocha, El Hadji Diouf na Yaya Toure. Eto'o ameshinda makombe mawili ya AFCON akiwa na Cameroon. Ameshinda tuzo ya mchezaji bora wa Afrika mara nne, na anatajwa ndiye muafrika aliyekaribia zaidi kutwaa Ballon d'Or. Katika maisha yake ya soka, ameorodheshwa kwenye tuzo ya Ballon d'Or mara 10, ikiwa ni mara nyingi zaidi kuliko muafrika mwingine yoyote. Kwa mara ya kwanza Eto'o kuingia kwneye orodha hiyo ilikuwa mwaka 2004 alipomaliza wa 15, na katika miaka 8 iliyofuata hakuwa anakosa kwenye orodha ya juu ya wanaowania tuzo hio. Alimaliza nafasi ya 10 kwenye  Ballon d'Or ya mwaka 2005, mwaka 2006 alimaliza wa 7, 2007 akawa wa 30,  2008 wa 17, kabla ya mwaka 2009 akiwa na kiwango kikubwa kabisa kuingia 5 bora. Kufunga na kiwango bora kila mwaka akiwa na nyota kama Ronaldinho, Deco na Messi aliyekuwa anachipukia, E'too wa Barcelona na baadae Inter Milan iliyotwaa ligi ya mabingwa Ulaya mwaka 2010 alikuwa moto wa kuotea mbali. Wengi walimuona kama alistahili kutwaa tuzo hiyo katika wakati wake.
sports	Tetesi za Soka Ulaya Jumatatu 27.06.2022	"Mlinda mlango wa Marekani Matt Turner anasema ""ameweza kutimiza ndoto yake"" baada ya kukamilisha uhamisho wake wa kwenda Arsenal. Mchezaji huyo mwenye umri wa miaka 28 amejiunga na The Gunners kwa mkataba wa muda mrefu - ambao ulikubaliwa mwezi Februari - kutoka klabu ya  MLS New England Revolution. Alicheza mechi 102 akiwa na New England katika kipindi cha miaka sita akiwa na klabu hiyo. ""Nilipotazama Arsenal nikiwa mtoto, nilipenda jinsi timu inavyocheza na maadili ya klabu hii,"" Turner alisema. Mnamo 2020, Turner alitajwa kuwa mchezaji wa thamani zaidi kwa mashabiki na wachezaji wenzake huko New England na, mnamo Agosti 2021, aliwakilisha MLS kwenye Mchezo wa Nyota wa MLS ambapo aliokoa penalti mbili. Mshambulizi wa Manchester City na Brazil Gabriel Jesus, 25, amekubali mkataba wa miaka mitano na Arsenal. (Guardian) Liverpool wana uhakika wa kumsajili kiungo wa kati wa Borussia Dortmund na Uingereza Jude Bellingham(Sun) West Ham wana nia ya kumsajili kiungo wa kati wa Southampton na England James Ward-Prowse, 27, msimu huu wa joto. (Sky Sports) Mchezaji wa Denmark Christian Eriksen anakaribia kufanya uamuzi kuhusu mustakabali wake, huku Tottenham sasa wakiangalia walengwa wengine lakini Brentford wana matumaini ya kumnunua tena mchezaji huyo mwenye umri wa miaka 30. (Fabrizio Romano) Ajenti wa Sadio Mane amemkana fowadi huyo wa Senegal, 30, aliondoka Liverpool na kujiunga na Bayern Munich msimu huu wa joto kwa sababu hakuwa anapokea pesa za kutosha Anfield. (TVMondo, via Mirror) Villarreal na West Ham wamefanya mazungumzo juu ya winga wa Uholanzi Arnaut Danjuma, 25. (Toni Juanmarti - in Spanish) Mkufunzi wa Manchester United Erik ten Hag anaweza kuwa na pauni milioni 100 tu kuijenga upya klabu hiyo msimu huu wa joto. (Sun) Tottenham wameulizia kuhusu beki wa RB Leipzig wa Croatia Josko Gvardiol, 20. (Nabil Djellit - in French)  Angel di Maria, ambaye mkataba wake na Paris St-Germain unamalizika mwishoni mwa Juni, anakaribia kuhamia Juventus, licha ya Barcelona kusalia kwenye picha ya mchezaji huyo wa kimataifa wa Argentina, 34. (Calciomercato - in Italian) Beki wa Manchester United Brandon Williams, 21, hana mahitaji ya ziada Old Trafford na anaweza kupatikana kwa £10m msimu huu wa joto. (Mail) Atletico Madrid wanamfuatilia beki wa Celtic wa Croatia Josip Juranovic, 26. (Record) Monaco inamwinda mshambuliaji wa Torino na Italia Andrea Belotti, 28, huku AC Milan pia wakiwa mbioni kumsajili. (Ekrem Konur) Leeds wamewatambua kiungo wa RB Leipzig na Marekani Tyler Adams, 23, na kiungo wa kati wa RB Salzburg kutoka Mali Mohamed Camara, 22, kama mbadala wa nyota wa Uingereza Kalvin Phillips, 26, ambaye anaonekana kukaribia Manchester City. (Mail) Mshambulizi wa Manchester United na Ureno Cristiano Ronaldo, 37, amekataa nafasi ya kujiunga na Inter Miami ya David Beckham na atasalia Old Trafford. (Star)"
sports	Tetesi za soka Ulaya Jumamosi 16.07.2022	"Chelsea wamefufua nia yao ya kumnunua mlinzi wa Sevilla ya Ufaransa Jules Kounde, 23, baada ya Manchester City kuamua kutomuuza mlinzi wa Uholanzi Nathan Ake, 27 kwa timu ya Thomas Tuchel.  (Guardian) Matumaini ya Chelsea kumsajili Serge Gnabry wa Bayern Munich yamepata pigo baada ya mshambuliaji huyo wa Ujerumani mwenye umri wa miaka 27 kuamua kusalia katika klabu hiyo. (Football London) Baada ya  kumpata winga wa Leeds United wa Brazil Raphinha, Barcelona wanapiga hatua katika majaribio yao ya kumsajili mshambuliaji mahiri wa Poland Robert Lewandowski, 33. (The Athletic) Arsenal wako tayari kumuuza Nicolas Pepe kwa chini ya ada ya rekodi ya klabu ya £72m waliyomlipa, huku winga huyo wa Ivory Coast mwenye umri wa miaka 27 akiwa sio sehemu ya mipango ya meneja Mikel Arteta.  (Diario de Sevilla - in Spanish) Mshambulizi wa zamani wa Manchester United Jesse Lingard, 29, anafikiria kuhamia Saudi Arabia ambako anaweza kulipwa £10m kwa mwaka. Mkataba wa mchezaji huyo wa Uingereza United ulimalizika mwezi uliopita. (Daily Star) Arsenal wana matumaini ya kufikia makubaliano ya kumsajili mchezaji mahiri wa Manchester City Oleksandr Zinchenko, 25.  (ESPN) AC Milan wanajaribu kumjaribu winga wa Ureno Rafael Leao kwa kandarasi mpya huku kukiwa na nia ya kumnunua mchezaji huyo mwenye umri wa miaka 23 kutoka Chelsea. (Gazetta Dello Sport - in Italian) Everton wako kwenye mazungumzo na Burnley iliyoshuka daraja ili kumsajili winga wa Ivory Coast Maxwel Cornet, 25, ambaye alifunga mara tisa katika mechi 26 za Premier League akiwa na Clarets. (The Athletic) AC Milan wanakaribia kutangaza mkataba mpya kwa mshambuliaji wa Sweden Zlatan Ibrahimovic, 40.  (Football Italia) Mshambulizi wa Chelsea na Albania Armando Brojo, 20, bado analengwa na Newcastle United, lakini mkufunzi Eddie Howe ameonya kuhusu ugumu wa ""bei ya juu na upatikanaji mdogo"" huku akijaribu kuimarisha kikosi chake. (Mirror) Tottenham wanakaribia kumtangaza beki wa timu ya taifa ya England chini ya umri wa miaka 21, Djed Spence kama usajili wao mkuu wa sita msimu huu wa joto. Mchezaji wa Middlesbrough mwenye umri wa miaka 21 amefanyiwa vipimo vya afya katika klabu hiyo ya Premier League kabla ya kununuliwa kwa pauni milioni 15. (Sky Sports) Chelsea wanakaribia kumsajili kipa wa Chicago Fire wa Marekani  Gabriel Slonina baada ya kuafikiana na mchezaji huyo mwenye umri wa miaka 18. . (Fabrizio Romano)"
sports	Tetesi za Soka Ulaya Ijumaa: 09.12.2022, Garnacho, Sommer, Endrick, Ziyech, Leao	"Real Madrid wanavutiwa na winga wa Manchester United Alejandro Garnacho - Muargentina mwenye umri wa miaka 18 ambaye alifunga bao lake la kwanza la Premier League dhidi ya Fulham mwezi uliopita. (Revelo - in Spanish) United pia wanashughulikia mpango wa kumsajili kipa wa Borussia Monchengladbach na Uswizi Yann Sommer, 33, kwa uhamisho wa bure msimu ujao. (ESPN) Real Madrid wamekubali mkataba wa miaka sita wenye thamani ya karibu £62m kumsajili kijana wa Brazil Endrick kutoka Palmeiras, lakini mshambuliaji huyo mwenye umri wa miaka 16 hatajiunga na klabu hiyo hadi Julai 2024 atakapokuwa na umri wa miaka 18. (Fabrizio Romano ) AC Milan wako tayari kumnunua mshambuliaji wa Chelsea Hakim Ziyech, 29, ambaye amefanya vyema kwenye Kombe la Dunia akiwa na Morocco. (Gazzetta dello Sport via Football Italia) AC Milan itampa changamato mshambuliaji wa Ureno Rafael Leao, 23, Januari - kusaini mkataba mpya au kuondoka. (Calciomercato - in Italian) Rais wa Paris St-Germain Nasser Al-Khelaifi anasema mshambuliaji wa Manchester United na Uingereza Marcus Rashford, 25, anaweza kutafutwa na klabu hiyo ya Ufaransa msimu ujao. (Sky Sports) Akiwa tayari amefunga mabao matatu kwenye Kombe la Dunia, Muingereza Rashford anasema hakuna kitu zaidi ya kuifungia nchi yake. (Mirror) Al-Khelaifi pia alisema ana uhakika mshambuliaji wa Argentina Lionel Messi, 35, angeongeza muda wake wa kukaa Paris watakapojadili mustakabali wake Januari. (Sky Sports) Arsenal ""itaangalia machaguo yaliyopo"" baada ya mshambuliaji wa Brazil Gabriel Jesus kupata jeraha la goti kwenye Kombe la Dunia nchini Qatar, anasema meneja Mikel Arteta. (Football London) Kiungo wa kati wa Leicester na England James Maddison, 26, ndiye anayelengwa na Newcastle katika uhamisho wa Januari. (90 min)"
sports	Tetesi za soka Ulaya Jumanne 29.11.2022﻿	Chelsea wanakaribia kukamilisha usajili wa mshambuliaji wa Ufaransa Christopher Nkunku, 25, kutoka RB Leipzig kwa mkataba wa muda mrefu, ambao una thamani ya zaidi ya euro 60m. (Fabrizio Romano) Mshambulizi wa Paris St-Germain na Argentina Lionel Messi, 35, hajakubali dili la kujiunga na Inter Miami licha ya ripoti kupendekeza kwamba anakaribia kufanya hivyo. (ESPN) Roma wanafikiria kumnunua mlinzi wa Leicester City na Uturuki Caglar Soyuncu, 26, mwezi Januari. (Calciomercato - in Italian) Chelsea haiko tayari kumruhusu winga wa Marekani Christian Pulisic kuondoka kwa mkataba wa mkopo msimu huu wa baridi na wangependelea uhamisho wa kudumu kwa mchezaji huyo mwenye umri wa miaka 24. (Mail) Brighton wameanza mazungumzo na Molde ya Norway ili kumsajili mshambuliaji wa Ivory Coast David Datro Fofana, 19. (Fabrizio Romano) Meneja wa Uingereza Gareth Southgate anatazamiwa kuwaita tena Jordan Henderson na Kyle Walker kwenye kikosi cha kwanza kwa ajili ya mchezo wa mwisho wa makundi wa Kombe la Dunia la Three Lions dhidi ya Wales siku ya Jumanne. (Times - subscription required) Bayern Munich wanaamini kuwa wamekamilisha makubaliano ya kumsaini kiungo wa kati wa RB Leipzig na Austria Konrad Laimer, 25. (90min) Sunderland ni miongoni mwa vilabu kadhaa vya Ubingwa vinavyomwinda mshambuliaji wa Aston Villa Muingereza Cameron Archer, 20, mwezi Januari. (Football Insider) Manchester United wako tayari kuwarejesha kwenye orodha ya wachezaji waliotolewa kwa mkopo katika dirisha la uhamisho la Januari, akiwemo beki wa kulia wa Uingereza Ethan Laird, 21, katika QPR, kiungo wa kati wa Tunisia mwenye umri wa miaka 19 Hannibal Mejbri kutoka Birmingham City na winga wa Ivory Coast Amad. Diallo, 20, kutoka Sunderland. (Manchester Evening News)
sports	T﻿etesi za soka ulaya Jumanne 25.10.2022	Tottenham inataka kukubaliana kuhusu kandarasi mpya na mshambuliaji wa England Harry Kane mapema mwaka ujao na wana uhakika mchezaji huyo mwenye umri wa miaka 29 ataweka mustakabali wake wa muda mrefu katika klabu hiyo. (90Min) Mkurugenzi wa michezo wa Bayern Munich Hasan Salihamidzic anasema klabu hiyo ya Bundesliga, ambayo imekuwa ikihusishwa na kutaka kumnunua Kane, haitaingia sokoni katika dirisha la uhamisho la Januari. (Bild, via Christian Falk) Meneja wa Manchester United Erik ten Hag angependa kumbakisha mshambuliaji wa Ureno Cristiano Ronaldo hadi mwisho wa msimu huu, hata hivyo ikiwa mchezaji huyo mwenye umri wa miaka 37 hatakubali hali ya kucheza mara chache basi ataruhusiwa kutafuta klabu mpya. (Usajili unahitajika) Mshambulizi wa Bayer Leverkusen wa Jamhuri ya Czech Patrik Schick, 26, mchezaji wa kimataifa wa Canada wa Lille Jonathan David, 22, na Mfaransa wa Lyon Moussa Dembele, 26 ndio chaguo linalopendekezwa na Ten Hag kuchukua nafasi ya Ronaldo. (Mirror) Ronaldo yuko tayari kurejea Italia, huku Napoli wakiwa bado wana nia ya kukamilisha mpango huo waliokuwa nao tangu msimu wa joto. (Sun) Chelsea itaweka kipaumbele kwa kumnunua mshambuliaji wa AC Milan na Ureno Rafael Leao, 23, badala ya kumnunua Ronaldo. (CBS, kupitia Mirror) Paris St-Germain wana shaka juu ya uwezo wao wa kuendelea kulipa kandarasi ya mshambuliaji wa Ufaransa Kylian Mbappe. Mkataba wa sasa wa mchezaji huyo mwenye umri wa miaka 23 una thamani ya £549m kwa miaka mitatu - robo ya jumla ya bajeti ya timu. (Sport) PSG wamekanusha kuhusu takwimu hizo. (Fabrizio Romano) Chelsea wanafikiria chaguo kumtoa kwa mkopo kwa mlinda mlango Mmarekani mwenye umri wa miaka 18 Gabriel Slonina, ambaye walimsajili kwa £12m msimu wa joto. (Evening Standard) The Blues bado wana nia ya kumsajili kiungo wa kati wa Urusi Arsen Zakharyan, 19, kutoka Dynamo Moscow. (Sport Express, kupitia Metro) Antonio Conte anaamini atahitaji madirisha matatu zaidi ya uhamisho ili kuboresha upana wa kikosi cha Tottenham. (Times) Real Madrid wanajiandaa kumpa mkataba ulioboreshwa wa miaka mitatu mshambuliaji wa Uhispania Marco Asensio, 26, ambaye alihusishwa na kuhamia Arsenal, Liverpool na Tottenham baada ya kukataa ofa ya awali. (Ser Deportivos) Mkufunzi wa Celtic Ange Postecoglou amepuuzilia mbali uvumi wa kutaka kuhamia Ligi kuu England, huku kukiwa na ripoti zinazomhusisha na kazi katika klabu za Brighton na Leicester City. (Mail) Liverpool watachuana na Manchester United kwa ajili ya kumsajili beki wa kati wa Benfica Mreno Antonio Silva, 18. (O Jogo, via Team Talk)
sports	Tetesi za Soka Ulaya Jumapili 24.07.2022	Atletico Madrid wamezidisha harakati zao za kutaka kumsajili mshambuliaji wa Manchester United na Ureno Cristiano Ronaldo, 37, kwa kumweka mshambuliaji wa Ufaransa Antoine Griezmann, 31, kwenye uhamisho. (Times - subscription required) United itamruhusu Ronaldo kuondoka kwa mkopo msimu huu mradi tu awezeshe chaguo la mwaka mmoja kuongeza mkataba wake ili aweze kurejea Old Trafford kwa msimu unaofuata. (Mirror) Barcelona wanatumai kushinda dau la Chelsea la euro 65m (£55.3m) kwa awamu kwa mlinzi wa Ufaransa Jules Kounde, 23, kwa kuwapa Sevilla kiasi kidogo cha fedha kwa awamu moja. (Sport - in Spanish). Chelsea itamgeukia mlinzi wa Paris St-Germain na Ufaransa Presnel Kimpembe, 26, ikiwa Barcelona itafanikiwa kuteka nyara uhamisho wa Kounde kwenda Stamford Bridge. (Express) Bayern Munich imefanya mawasiliano na wawakilishi wa mshambuliaji wa Tottenham na Uingereza Harry Kane, 28, ambaye hajakataa kuhamia kwa mabingwa hao wa Ujerumani msimu ujao. (Bild - in German) Winga wa Brazil Neymar amepuuza ripoti za yeye kuhama Paris St-Germain msimu huu, huku Chelsea na Manchester City zikihusishwa na mchezaji huyo wa miaka 30. (Mail) Manchester United wako katika nafasi nzuri ya kumsajili beki wa kulia wa Inter Milan na Uholanzi Denzel Dumfries, 26. (Calciomercato - in Italian) Chelsea wamefikia makubaliano ya kuruhusu Inter Milan kumbakisha mshambuliaji wa Ubelgiji Romelu Lukaku, 29, kwa mwaka mmoja zaidi mara baada ya msimu wake wa awali wa kucheza kwa mkopo wa muda mrefu katika klabu ya Serie A kukamilika. (Mail) Meneja wa Liverpool Jurgen Klopp amekataa kusajili wachezaji wengine isipokuwa watakapokumbwa na majeraha au kumuuza mchezaji wao yeyote aliyepo. (Sky Sports) Brighton wanakataa kupunguza bei yao ya £50m- na zaidi ya kutaka kumnunua beki wa kushoto wa Uhispania Marc Cucurella baada ya kukataa dau ‘’la kuchekesha’’ la pauni milioni 30 kutoka Manchester City. (Athletic - subscription required) Seagulls watamlenga beki wa kushoto wa Manchester United Brandon Williams, 21, kwa mkataba wa pauni milioni 15 iwapo Cucarella ataondoka msimu huu. (Mirror) Timo Werner huenda akaondoka Chelsea msimu huu wa joto kwa sababu mshambuliaji huyo mwenye umri wa miaka 26 anataka muda zaidi wa michuano ili kujihakikishia nafasi katika kikosi cha Ujerumani cha Kombe la Dunia. (Sky Sports - in German) Roma wameongeza nia yao ya kutaka kumnunua beki wa Manchester United na Ivory Coast Eric Bailly, 28. (Mirror) Manchester City wamekataa ofa ya pauni milioni 16 kutoka kwa Southampton kwa ajili ya kumnunua mshambuliaji wa England wa Under-19 Liam Delap, huku vilabu kadhaa vya michuano hiyo vikiwa na nia ya kumnunua kwa mkataba wa mkopo kwa mshambuliaji huyo mwenye umri wa miaka 19. (Athletic - subscription required) Arsenal iko kwenye mazungumzo ya kumtoa kwa mkopo mlinzi wa Ureno Nuno Tavares kwa Atalanta, huku mchezaji huyo mwenye umri wa miaka 22 akitaka kuondoka Emirates. (Fabrizio Romano) Newcastle imeulizia kuhusu winga wa Rennes na Ghana Kamaldeen Sulemana, ambaye thamani yake imefikia pauni milioni 30 na amewavutia Bayer Leverkusen na Ajax. (Mail) West Ham wanafanya mazungumzo na Napoli kuhusu makubaliano ya kiungo wa kati wa Poland Piotr Zielinski, 28. (Tuttomercato - kwa Kiitaliano). Nottingham Forest iko kwenye mazungumzo ya kumsajili beki wa kushoto wa Uhispania Alex Moreno, 29, kutoka Real Betis. (Nico Schira). Bournemouth wanafikiria kumnunua mlinda mlango wa Coventry Simon Moore, 32, kwa sababu wanataka Muingereza huyo kutoa ushindani kwa Mark Travers. (Mail)
sports	Tetesi za soka Ulaya Ijumaa tarehe 04.12.2020: Rudiger, Bissouma, Dembele, Tomori, Milik, Mourinho, Zaha, Williams	"Arsenal na Liverpool wanaangalia uwezekano wa kumhamisha kiungo wa kati wa  Brighton na  Mali  Yves Bissouma, 24. (Talksport) Mlinzi wa Chelsea  Mjerumani Antonio Rudiger, 27, na mlinzi wa England  Fikayo Tomori, 22, wanaweza kuondoka kwenye klabu hizo wakati wa kipindi cha dirisha la uhamisho wa wachezaji mwezi Januari. Rudiger alicheza mchezo mmoja tu wa kwanza wa Primia Ligi msimu huu, huku  Tomori akiwa bado hajacheza hata mechi moja kubwa ya 2020-2021. (ESPN) Tottenham, Everton  na  Atletico Madrid wanamuangalia kwa karibu  kwa lengo la kumnunua mchezaji wa safu ya mashambulizi wa  Napoli Arkadiusz Milik, 26 raia wa Poland. (AS) West Ham wanamsaini mlinzi wa kikosi cha Denmark cha vijana wenye chini ya umri wa miaka 21 Frederik Alves Ibsen, 20, kutoka  Silkeborg  kwa garama ya pauni milioni 1.2 mwezi Januari. (Sky Sports) Barcelona imeanza mazungumzo na mshambuliaji wa kati Mfaransa  France   Ousmane Dembele kuhusu mkataba mpya , huku  Manchester United nao wakiendelea kumsaka mchezaji huyo mwenye umri wa miaka  23 . (ESPN) Manchester United  wanapaswa kumfuta kazi meneja wa klabu hiyo Ole Gunnar Solskjaer na nafasi yake ichukuliwe na ama Mauricio Pochettino, Antonio Cone au Diego Simeone, anasema mmiliki wa wa zamani wa Crystal Palace  Simon Jordan. (Talksport) Wayne Rooney ameendelea kusema kuwa bado anaipendelea kuwa meneja wa kudumu katika klabu ya Derby County, licha ya mchezaji mwenzake wa zamani katika England  John Terry kuhusishwa na kazi yake. (Goal) Arsenal  wanatakiwa kumsaini mshambuliaji wa kati wa Crystal Palace raia wa  Ivory Coast   Wilfried Zaha, 28,anasema David Seaman, ambaye alishinda mataji matatu ya ligi na  vikombe vinne vya FA   akiwa na Gunners. (Evening Standard) Meneja wa Tottenham  Jose Mourinho, 57, anaamini kuwa bado ana miaka ''15 hadi 20 "" iliyobaki katika kazi yake ya kufundisha, ikimaanisha kuwa anataka kuwa bado  ni meneja wa soka akiwa na miaka 70 na zaidi . (i sport) Wakati huo huo, kiungo wa kati wa  Arsenal  Muruguay  Lucas Torreira, 24, bado ana muda wa mchezo katika siku zijazo katika  Gunners licha ya kucheza kwa mkopo katika   Atletico Madrid, anasema  Gilberto Silva, aliyeshinda taji moja la Primia Ligi na vikombe viwili vya  FA Cups akiwa na  Gunners. (Sun) Newcastle United wanataka kumsaini mlinzi wa Manchester United  kutoka kikosi cha England cha vijana wenye chini ya umri wa miaka 21-Brandon Williams, 20, ambaye bado hajaanza mchezo wa Primia Ligi katika   2020-21. (Star)"
sports	Tetesi za soka Ulaya Jumanne 02.03.2021: Lacazette, Haaland, Abraham, Richards, Meslier	"Mshambuliaji wa Ufaransa Alexandre Lacazette, 29, yuko tayari kuondoka Arsenal msimu huu wa joto. (Football London) Manchester United haivutii tena wachezaji nyota duniani, anasema mshambuliaji wa zamani wa klabu hiyo Andy Cole. Kiungo huyo mwenye umri wa miaka 49 ameongeza kuwa United huenda ikamkosa mshambuliaji wa Borussia Dortmund Erling Braut Haaland, 20. (Mirror) Uingereza iko tayari kuandaa mashindano yote ya Ulaya msimu huu wa joto, anasema Waziri Mkuu wa nchi hiyo Boris Johnson. Chansela Rishi Sunak pia yuko tayari kutangaza ufadhili wa pamoja wa Uingereza na Ireland zabuni ya kuandaa Kombe la Dunia 2030. (Sun) Mchezaji wa safu ya kushoto na nyuma katika klabu ya Reading Muingereza Omar Richards, 23, atajiunga na Bayern Munich kwa mkataba wa miaka minne msimu huu wa joto. (Sky Sports) West Ham wana matumaini ya kumsajili mshambuliaji wa Tammy Abraham, 23, kutoka Chelsea msimu huu, huku wachezaji wawili wa Ligi Kuu ya Uingereza, Eddie Nketiah, 21 wa Arsenal na Ivan Toney, 24 wa Brentford wakiwa Katika orodha yao ya wafungaji mabao. (Star) Mlinzi Muingereza Gary Cahill, 35, amesema hana wasiwasi kuhusu hatma yake ya baadae katika klabu ya Crystal Palace lichee ya kwamba mkataba wake unakamilika msimu huu. (Evening Standard) ""Mbivu na mbichi"" itajulikana msimu huu, ikiwa mshambuliaji wa Uingereza Harry Kane, 27, ataondoka Tottenham na kupiga hatua katika taaluma yake, anasema kiungo wa kati wa zamani wa Spurs Danny Murphy. (Talksport) Kipa Mfaransa Illan Meslier, 20, huenda akaondoka Leeds ikiwa mchezo wao hautaimarika, anasema kiungo wa kati wa zamani Danny Mills. (Football Insider) Mkufunzi wa Everton Carlo Ancelotti anasema kiungo wake wa kati Mfaransa Abdoulaye Doucoure, 28, hakuwa katika oradha ya wachezaji aliotaka kuwasajili mwaka uliopita. (Goal) Leicester City hued ikakabiliwa na ushindani kutoka kwa mahasimu wao wa Ligi ya Primia Arsenal na Aston Villa katika bio za kumsaka mshambuliaji wa zamani wa Celtic na Ufaransa wa chini ya maka 21, Odsonne Edouard, 23. (Leicester Mercury) Meneja wa Manchester City Pep Guardiola anasema mlinzi wake Mhispania Eric Garcia, 20, atajiunga na Barcelona msimu huu wa joto. (Marca) Kiungo wa kati wa Aston Villa Morgan Sanson, 26, anasema Leeds United walimtaka msimu uliopita kabla ya Mfaransa huyo kuamua kuhamia Villa Park mwezi Januari. (Yorkshire Evening Post) Kipa wa Sheffield United Aaron Ramsdale, 22, anasema anataka kusalia katika uga wa Bramall Lane nmsimu ujao - hata kama watashushwa daraja - baada ya kuhusishwa na uhamisho wa kwenda West Ham. (Sheffield Star) Kiungo wa kati wa Newcastle Kyle Scott, 23, yuko Marekani kujaribu kutafuta uhamisho wa kwenda FC Cincinnati. Amechezea England, Jamhuri ya Ireland na Marekani wakati akicheza soka ya kiwango cha vijana. (Sun) Meneja wa RB Leipzig  Julian Nagelsmann atataka kuhamia  Tottenham, kama klabu hiyo ya Primia Ligi itaamua kumtafuta meneja mwingbine badala ya Jose Mourinho. (Bild, via Express) Manchester United  watatumia michezo yao 16 ya Ligi ya Uropa AC Milan kumfuatilia kiungo wa kati wa Uturuki  Hakan Calhanoglu, 27,  ambaye mkataba wake unamalizika mwishoni mwa msimu huu.   (Express) Mkurugenzi mkuu wa Borussia Dortmund   Hans-Joachim Watzke anasema kuwa kabu hiyo ya Bundesliga italazimika  'kumuacilia mchezaji'  kwasababu za kifedha zilizosababishwa na janga la Corona. (Handelsblatt, via Manchester Evening News) Mshambuliaji wa England Harry Kane, 27, yuko tayari kubakia katika Tottenham kwa walau mwaka mwingine mmoja zaidi. (Telegraph) Mgombea wa urasi wa klabu ya Barcelona  Toni Freixa anadai kuwa anamakubaliano ya kusaini mkataba na wachezaji wawili wa ngazi ya juu wanaotaka kushinda  taji la Ballon d'Or iwapo watachaguliwa. (El Larguero, via Mail) Mshambuliaji wa Arsenal  Mfaransa  Alexandre Lacazette, 29, ameonekana kuwa analengwa na klabu ya  Ligue 1 upande wa  Monaco katika msimu ujao. (Mirror) Tetesi za soka Ulaya Jumatatu 01.03.2021 Meneja wa Chelsea  Thomas Tuchel  amepewa ruksa na klabu kusaini mshambuliaji wa  Norway  Erling Braut Haaland  kutoka  Borussia Dortmund, anayesakwa sana na klabu mbali mbali . Klabu hiyo ya   Bundesliga, hatahivyo, inawasiwasi na kijana huyo mwenye umri wa miaka 20 iwapo atataka kujiunga na upande wa Primia Ligi. (Bild, via Sun) Mlinzi wa timu ya Uhispania  Hector Bellerin, 25, anaweza kuondoka  Arsenal msimu huu kama sehemu ya makubaliano na meneja  Mikel Arteta. (ESPN) Mlinzi wa Austria  David Alaba, 28,  ambaye ameiambia   Bayern Munich kuwa ataondoka mwishoni mwa msimu huu, ameazimia kujiunga na klabu ambayo itamuwezesha kucheza katika safu ya kati  kuliko safu ya ulinzi. Amekuwa akihusishwa na klabu ya  Real Madrid,  huku   Chelsea, Liverpool na  Manchester United pia wakimtaka. (Le Parisien, via Star) Liverpool  wanafuatilia hali ya  mshambuliaji wa Real Madrid  Mbrazili  Rodrygo, 20, ambaye anaweza kuruhusiwa kuondoka  upande wa  La Liga  kwa pauni milioni   50. (Diario Gol, via Team Talk) Hatahivyo, Haaland huenda akaamua kuwa nchini Ujerumani kwa msimu mwingine zaidi. (TalkSport) Winga wa Arsenal Mbrazili Willian, 32, anasema alitaka kubaki katika klabu ya Chelsea  lakini the Blues walikuwa wanampatia mkataba wa miaka miwili tu, badala ya miaka mitatu. (UOL Esporte, via Mail) Kiungo wa kati wa timu ya Toronto FC  Jahkeele Marshall-Rutty mwenye umri wa miaka 16 amezivutia timu kubwa za Ulaya, huku Manchester City, Chelsea, Manchester United, Bayern Munich na Juventus zikisema zinamuhitaji Mcanada huyo. (Tuttosport - in Italian) Kiungo wa kati wa Manchester City Mjerumani  Ilkay Gundogan, 30, anasema Manchester United ilianza mazungumzo ya kusaini mkataba nae kuanzia  Borussia Dortmund  miaka miwili au mitatu kabla ya kuhamia katika   City. (Sky Sports, via Mirror) Bayern Munich ni klabu ya hivi karibuni iliyotangaza kujitenga na uhamisho wa  mchezaji wa  Norwich City, Max Aarons, huku matumaini ya  Everton ya kusaini mkataba na mlinzi huyo wa England mwenye umri wa miaka 21-yakiongezeka kutokana na hilo. Bei ya pauni milioni 35 ambayo Norwich inaitaka kwa Aarons iliripotiwa awali  Manchester United nje ya dau. (Bild, via Sport Witness) Kiungo wa kati wa Shalke, ambaye ni mchezaji wa kimataifa wa Marekani  Weston McKennie ni mchezaji anayepewa kipaumbele kununuliwa na Juventus licha ya kwamba kijana huyo mwenye umri wa miaka  22-bado anakipengele cha mkataba wake cha mkopo kinachoilazimu klabu ya Tulin kumnunua . (Calciomercato - in Italian) Everton wanaangalia uwezekano wa kumchukua  Aarons kwa mkataba wa kudumu kama mchezaji mbadala wa   stalwart na mchezaji wa kimataifa wa Jamuhuri ya   Ireland  Seamus Coleman mwenye umri wa miaka 33 . (Liverpool Echo) Meneja wa klabu ya Liverpool  Jurgen Klopp anasema kwamba mshambuliaji wa Misri Mohamed Salah ni mchezaji muhimu wa klabu hiyo na anatumai kwamba mchezaji huyo mwenye umri wa miaka 28 atasalia katika klabu hiyo kwa muda mrefu zaidi. (Liverpool Echo) Burnley na Newcastle United wanachunguza beki wa Portugal Nuno Tavares  huku klabu ya Itali Napoli ikiwa na hamu ya kumsajili mchezaji huyo mwenye umri wa miaka 21 wa Benfica. (O Jogo - in Portuguese)"
sports	Michezo ya Olimpiki ya Wamaasai Kenya: Mamia yakusanyika kuwinda mbadala wa simba	Vijana wa Kimaasai nchini Kenya wamekusanyika pamoja kwa ajili ya mashindano ya michezo, yaliyobuniwa kama mbadala wa kuwinda simba - desturi ya kitamaduni ya kuingia utu uzima. Mamia walichuana katika michezo mbalimbali katika maeneo ya chini ya Mlima Kilimanjaro, ikiwemo kurusha mikuki, riadha na kurukaruka. Kwa vizazi na vizazi vijana wa Kimasai walitarajiwa kupigana na kuua simba kama sehemu ya utamaduni inayozingatia mabadiliko yao ya utu uzima. Lakini baada ya idadi ya wanyama hao wakubwa kuanza kupungua barani Afrika, wanamazingira na wazee wa wa jamii hiyo walianzisha shindano lililoitwa Olimpiki ya Wamasai.
sports	T﻿etesi za soka Ulaya Jumanne 06.09.2022	Mabingwa wa Ujerumani Bayern Munich imeingia katika mbio za kumuwania nyota wa Barcelona Gavi, huku Manchester United na Liverpool zikiaminika tayari zimeanza kumfuatilia kiungo huyo Mhispania mwenye miaka 18. (Bild, via Mail) Napoli imekanusha kufanya mazungumzo na mshambuliaji mreno wa Manchester United Cristiano Ronaldo, 37, msimu huu. (Fabrizio Romano) Kocha wa Leicester boss Brendan Rodgers, 49, atajipatia kitita kinono kama atatimuliwa kufuatia klabu hiyo kuanza vibaya msimu wa ligi tangu ifanye hivyo mwaka 1983. (Mail) Chelsea itanunua kiungo wa kati katika dirisha la mwezi Januari huku nyota wa kimataifa wa  Mexico Edson Alvarez, 24, akiwa ni kioaumbele chao cha kwanza. (Standard) The Blues pia wako tayari kumpa mkataba mpya kiungo wake wa England Mason Mount, 23 baada ya mwenzake Reece James, 22, kusaini mkataba mpya wa miaka 6. (Telegraph) Kocha mkuu wa AC Milan Stefan Pioli amefichua kwamba klabu hiyo inajiandaa kumpa mkataba mpya mshambuliaji wake mreno Rafael Leao, 23 huku kukiwa na ripoti za kuhususishwa na vilabu kadhaa ikiwemo Liverpool. (Liverpool Echo) Mateo Kovacic anasema alimpendekeza beki Mcroatia wa RB Leipzig Josko Gvardiol, 20 kwenda Chelsea katika dirisha la usajili lililofungwa hivi karibuni. (Standard) Mshambuliaji wa zamani wa Hispania Diego Costa, 33, anasafiri leo kwenda kukamilisha uhamisho wa wake wa kutua Wolves. (Telegraph - subscription required) Brighton wanajiandaa kufanya mazungumzo na Liverpool kwa ajili ya uhamisho wa mwezi Januari wa kiungo wa Ecuador n January Moises Caicedo, 20. (Tera Deportes, via Express) Kiungo wa RB Leipzig raia wa Austria Konrad Laimer, 25, uhamisho wa dakika za mwisho kwenda Liverpool haukuwepo kufuatia tetesi kuzagaa masaa machache kabla ya dirisha kufungwa. (Standard)
sports	Tetesi za soka Ulaya Jumapili 13.03.2022: Lukaku, Jorginho, Emerson, Alonso, Azpilicueta, Salah	Mshambuliaji wa Misri Mohamed Salah, 29, anataka kusalia kwenye Ligi ya Primia ikiwa hatakubali kusaini mkataba mpya na Liverpool. (Football Insider) Juventus wanalenga kuwanunua wachezaji wawili wa kimataifa wa Italia wa Chelsea - kiungo Jorginho, 30, na beki wa kushoto Emerson Palmieri, 27, ambaye kwa sasa yuko kwa mkopo Lyon. (Tuttosport - in Italian) Barcelona pia wanaifuatilia Chelsea na wanavutiwa na wachezaji wao wawili wa kimataifa wa Uhispania - mlinzi wa kushoto Marcos Alonso, 31, na mlinzi wa kulia Cesar Azpilicueta, 32, ambaye mkataba wake unamalizika msimu huu. (Mundo Deportivo) Ombi la Saudi Media la kutaka kuinunua Chelsea ni pamoja na mipango ya kuunda upya Stamford Bridge na kuwaongezea kandarasi wachezaji kama vile Azpilicueta na mlinzi wa Ujerumani Antonio Rudiger, 29, ambaye mkataba wake wa sasa unatarajiwa kuisha msimu huu wa joto. (Goal) Mshambuliaji wa Ubelgiji Romelu Lukaku,28, yuko tayari kukatwa mshahara kwa ajili ya mchakato wa kurejea Inter Milan kwa mkopo (Calciomercato in Italian) Lukaku amekasirishwa na madai kuwa anajaribu kutumia vibaya hali ya Chelsea na kuwa hana nia ya kuondoka katika klabu hiyo. (Telegraph ) Manchester United wameingia kwenye kinyang'anyiro cha kumnunua mshambuliaji wa Real Sociedad na Uswidi Alexander Isak, 22. (Star) Mkufunzi binafsi wa Paul Pogba anasema kiungo huyo wa kati wa Ufaransa, 28, ataondoka Manchester United mkataba wake utakapokamilika mwishoni mwa msimu huu. (Calciomercato) Newcastle wako kwenye mazungumzo na kiungo wa kati wa Uingereza Sean Longstaff, kuhusu mkataba mpya wa muda mrefu. Mchezaji huyo 24,  mkataba wake unamalizika msimu wa joto (Times) Manchester United wanaweza kuchukua hatua ya kumrejesha Sam Johnstone kutoka West Brom msimu wa joto, ingawa Tottenham na Southampton pia wana nia ya kumsajili mlinda mlango huyo wa England mwenye umri wa miaka 28, ambaye anatazamiwa kuwa mchezaji huru. (Sun) Chelsea watamsajili  kiungo wa kati wa Uhispania Saul Niguez, 27, kutoka Atletico Madrid msimu huu - ikiwa vikwazo vya serikali ya Uingereza vitawaruhusu. (Mirror) Chelsea imeiomba serikali ya Uingereza kuondoa marufuku ya kuwaongezea mikataba wachezaji huku kukiwa na hofu kuwa huenda ikawaacha na mzozo mkubwa wa ulinzi msimu ujao. (Telegraph ) Manchester United wamejulishwa kuhusu uwezekano wa kocha wa Chelsea Thomas Tuchel kupatikana mwishoni mwa msimu huu. (Mail) Kocha wa Ajax Erik ten Hag yuko tayari kuwa kocha wa Manchester United - na yuko tayari kuwa pamoja na kocha wa muda Ralf Rangnick  kwenye benchi. (Mirror) Real Madrid wanataka kumbakisha kiungo wa kati wa Croatia Luka Modric, ambaye anatazamiwa kuwa mchezaji huru kwa angalau msimu mwingine lakini mchezaji huyo mwenye umri wa miaka 36 bado hajasaini mkataba mpya. (Marca- in Spanish) AC Milan wamefikia makubaliano na Lille kumsajili kiungo wa kati wa Ureno Renato Sanches, 24, msimu wa joto. (Calciomercato - in Italian) Juan Mata anaweza kupewa nafasi ya ukocha katika klabu ya Manchester United - ikiwa kiungo huyo wa kati wa Uhispania, 33, atastaafu mkataba wake utakapokamilika msimu huu wa joto. (Sun)
sports	K﻿wa nini Messi ni kiongozi wa kweli wa Argentina?	Pablo Zabaleta, Mchambuzi Nyote mmeona mvutano na wasiwasi tuliopata wakati wa mchezo wetu (Argentina)dhidi ya Mexico hadi tukafunga bao, na pia ahueni baada ya kipyenga cha mwisho baada ya ushindi wetu wa 2-0. Kulikuwa na shinikizo kubwa kwetu baada ya kufungwa na Saudi Arabia na ahueni hiyo ilikuwa kwa kila mtu - kwa timu nzima na mashabiki wetu wote hapa, lakini haswa kwa Messi. Ungekuwa mwisho mbaya na mchungu kuona Argentina ikitolewa katika hatua ya makundi katika Kombe la dunia ambalo pengine linaweza kuwa la mwisho kwa Messi. Bado hatuko katika hatua ya 16 bora. Inabidi tushinde tena - wakati huu dhidi ya Poland - ili kuhakikisha kuwa tunavuka. Haitakuwa rahisi, na timu bado inahitaji kuimarika zaidi, lakini tuna matumaini na imani baada ya kuifunga Mexico. Tunae Messi, bila shaka. Tumemtegemea mara nyingi sana huko nyuma, na tunajua tunaweza kumtegemea tena Qatar. Itakuwa ngumu kwetu kufika mbali katika mashindano haya, tunalijua hilo. Lakini angalau tunaweza kuota kuhusu timu hii ya Argentina tena - na hiyo ni kwa sababu yake. Nimeshuhudia safari ya mwanzo Messi na Argentina na ninatumai sana kwamba anaweza kuimaliza kwa kuibeba Kombe hili la Dunia. Tangu mara ya kwanza nilipomuona akigusa mpira kwenye mazoezi ya kwanza tuliyofanya pamoja kwa timu ya vijana chini ya miaka 20, nilijua atakuwa mchezaji wa kipekee sana. Bila shaka, tuliwahi kusikia kuhusu Messi akiwa Barcelona kabla ya kukutana naye, lakini hiyo ilikuwa mara yake ya kwanza kuichezea Argentina. Hakusema mengi wakati huo, lakini tulimkaribisha kwa uchangamfu katika timu na haraka tukagundua jinsi alivyokuwa mzuri. Alikuwa nasi kwenye Kombe la Dunia la Vijana chini ya umri wa miaka 20 mwaka wa 2005 nchini Uholanzi alipokuwa na umri wa miaka 17. Nilikuwa nahodha wa Argentina na tulishinda mashindano yale pamoja – ukweli tulishinda, lakini, ilikuwa zaidi jitihada zake! Najisikia mwenye bahati sana kuwa sehemu ya kizazi chake; kufurahia kutazama na kucheza pamoja naye na kushiriki nyakati nyingi nzuri na yeye, kama mchezaji mwenzangu wa timu ya taifa na kama rafiki. Najua namna alivyojitolea na nyakati ngumu ambazo amepitia. Usisahau, alikuwa na umri wa miaka 13 tu alipohamia Uhispania. Huko nyumbani kuna mapenzi mengi kwa Messi, lakini si mara zote imekuwa hivi. Baada ya kupoteza fainali ya Kombe la Dunia 2014, tulipoteza fainali zingine mbili - Copa America mnamo 2015 na 2016. Huko Argentina hiyo haitoshi. Kwa baadhi ya watu na kwa sehemu za vyombo vyetu vya habari, kufika fainali tu hakukubaliki. Kulikuwa na ukosoaji mwingi dhidi ya Messi kwa sababu hatukuwa tumeshinda kila kitu kama alivyokuwa akifanya akiwa na Barcelona wakati huo. Alikata tamaa baada ya hapo na kuchukua mapumziko ya kuichezea timu ya taifa ili kujiongezea nguvu, lakini aligundua haraka namna ilivyokuwa muhimu kwake kuwa sehemu ya timu ya taifa.  Messi ameshinda kila kitu katika soka la ngazi ya klabu, lakini alikuwa na hamu ya kurudi na kutusaidia kushinda kitu pia Argentina. Kwa hivyo ilikuwa jambo kubwa na kufurahisha  kumuona akishinda taji lake kuubwa la kwanza katika kiwango cha kimataifa, kwenye Copa America mwaka jana. Tulishinda kwa kuifunga Brazil katika uwanja wa Maracana, ambayo ilikuwa kitu cha pekee sana, na nilipenda jinsi kila mtu alimkimbilia Messi kwenye filimbi ya mwisho ili kumkumbatia. Ushindi huo uliondoa presha kidogo kwake, na kuwazuia watu kumsema kwamba hakujitoa kwa ajili yetu kama alivyoichezea klabu yake  (Barcelona) - lakini bado watu wanatarajia mengi kutoka kwake kwenye Kombe la Dunia. Kushinda kombe la dunia. Katika Kombe la Dunia la 2018, nilikuwa mchambuzi wa BBC nchini Urusi na, hata kwa mbali, niliweza kumuona Messi akionekana kuwa na msongo wa mawazo, jambo ambalo lilikuwa la wasiwasi sana. Kikosi hakikuwa mahali pazuri na tulitolewa mapema. Ilikuwa tofauti kabisa mnamo 2014 nilipokuwa naye katika kikosi cha Argentina kilichofika fainali huko Brazil. Alikuwa akiongoza timu, na alikuwa akiipenda. Kabla ya michuano ya mwaka huu kuanza, nilimsikia Leo akisema kuna mfanano kati ya hisia alizokuwa nazo wakati huo na mazingira ya kikosi kwa sasa. Hiyo ni ishara nzuri sana kwa sababu inamaanisha kuna umoja na pia kwamba anafurahi. Wakati Messi anazungumza, kila mtu anasikiliza. Ilikuwa vivyo hivyo mnamo mwaka 2014 - lakini kila wakati alikuwa kimya na hakusema mengi wakati huo. Alikuwa nahodha wetu lakini Javier Mascherano alichukua nafasi hiyo badala yake, kwa sababu ya uzoefu wake na tabia yake. Yeye ndiye aliyekuwa akiongea sana kwenye chumba cha kubadilishia nguo, akitutayarisha kabla ya michezo. Sasa, ni Messi mwenyewe anayefanya hivyo. Sio tu mchezaji wetu bora, ni kiongozi wa kweli wa timu - hata meneja Lionel Scaloni amesema hivyo mara nyingi - na atakuwa akiwasaidia katika mwanzo huu mgumu kwa njia hiyo pia, sio tu kwa kufunga mabao na uongozi pia. Ni jambo zuri. Imekuwa safari ndefu kwake hadi wakati huu. Bila shaka, kila mtu anaweza kubadilika nje ya uwanja na kujifunza mambo tofauti. Messi sasa, mwenye umri wa miaka 35, amekomaa zaidi, ana uzoefu zaidi na ni mtu wa familia - lakini bado ni mwanasoka wa ajabu pia. Ikiwa atashinda Kombe hili la Dunia basi astaafu mara moja kwa sababu atakuwa amepata kila linalowezekana. Hakutakuwa na chochote kitakachobaki kwake kushinda. Pablo Zabaleta alikuwa akizungumza na Chris Bevan huko Doha, Qatar
sports	Tetesi za soka Ulaya Jumatatu 09.05.2022: Haaland, Martinez, Nkunku, Tchouameni, Ronaldo, Ramsay	Arsenal, Chelsea na Manchester United zinamuwania kiungo wa RB Leipzig mfaransa Christopher Nkunku, 24, msimu huu. (Football.London) Manchester City wiki ijayo ihuenda ikatangaza usajili wake ghali wa mshambuliaji wa Borussia Dortmund Mnorway Erling Braut Haaland, 2 (Sun) Liverpool inaongoza mbio zinazozijumuisha pia klabu za Real Madrid na Chelsea katika kuwania saini ya kiungo mfaransa n wa Monaco Aurelien Tchouameni, 22. (Marca via Metro) Arsenal inaweza kugonga mwamba katika mpango wake wa kumsajili mshambuliaji Muargentina Lautaro Martinez, 24 ambapo Inter Milan inaonekana haitamuuza. (Gazetta Dello Sport) Bayern Munich inaandaa ofa ya kwanza ya £15m ili kuanza mazungumzo na RB Leipzig kwa ajili ya kiungo wake muaustria Konrad Laimer. (Fabrizio Romano on Twitter) Hata hivyo, Manchester United pia inamtaka nyota huyo mwenye miaka 25 ambaye awali aliwahi kufundishwa na mkufunzi wa sasa wa muda wa United Ralf Rangnick. (Mirror) Kiungo wa zamani wa Manchester United David Beckham ana matumaini mshambuliaji mreno Cristiano Ronaldo, 37, atasalia Old Trafford msimu ujao. (Talksport) Kiungo wa zamani wa Uholanzi Fred Rutten amefichua kwamba amekataa ofa ya kuwa mmoja wa wasaidizi wa Erik ten Hag, Manchester United akijiandaa kurudi PSV Eindhoven. (Guardian) Tottenham Hotspur itakabiliana na upinzani kutoka klabu za Bundesliga na Serie A kwa ajili ya kiungo wa Hellas Verona kutoka Czech Antonin Barak, 27. (Inside Futbal) Liverpool wanamatumaini ya kuipiku Leeds katika usajili wa £4m wa mlinzi wa Aberdeen na  Scotland Calvin Ramsay,19. Kinda huyo anaandaliwa kumsaidia Trent Alexander-Arnold. (Goal) Meneja wa zamani wa Chelsea na Spurs Andre Villas-Boas anaweza kuwa kocha wa Morocco, na kufungua milango ya kurejea kwa Hakim Ziyech kwenye timu ya taifa. (Le360 via Sun)
sports	Mwanariadha aondolewa Olimpiki baada ya vipimo kuonesha ametumia dawa zilizopigwa marufuku michezoni	"Mwanariadha wa Nigeria Blessing Okagbare ameondoshwa nje ya  mashindano baada ya vipimo kuonesha ametumia dawa zilizopigwa marufuku michezoni Mnigeria huyo - mpinzani wa Dina Asher-Smith wa Uingereza - alikuwa ameshinda mbio za mita 100 siku ya Ijumaa na alitarajiwa kushiriki katika nusu fainali Jumamosi. Kamati inayosimamia nidhamu katika mchezo wa riadha (AIU) kilisema mwanariadha huyo wa miaka 32 alikuwa amefanya vipimo vya homoni za ustawishaji seli za ukuaji kufuatia mtihani wa mchujo kuelekea mashindano ya Olimpiki. AIU ilisema Okagbare aliarifiwa juu ya kusimamishwa kwake Jumamosi. Imeongeza kuwa haitatoa maelezo zaidi katika hatua hii. Okagbare, mshindi wa medali ya fedha ya Olimpiki kwa muda mrefu huko Beijing mnamo 2008, alikuwa ametumia muda wa sekunde 11.05 katika mbio za  100m na ​​alikuwa tayari kujipanga dhidi ya Asher-Smith na Elaine Thompson-Herath wa Jamaica katika nusu fainali ya kwanza. Habari hii inakuja siku mbili baada ya wanariadha wengine 10 wa Nigeria kutangazwa kuwa hawastahili kushiriki michezo hiyo. AIU ilisema hawakuweza kushiriki kwa sababu ya kutotii masharti ya upimaji wakati wa kuelekea Olimpiki. Wanamichezo wa Nigeria walioondolewa Olimpiki waandamana huko Tokyo Kundi la wanamichezo wa Nigeria walioondolewa kushiriki katika michuano ya Olimipiki inayoendelea huko Tokyo, Japan wameandamana katika jiji hilo kupinga hatua hiyo. Jumatano ya wikii hii, Kamati  ya nidhamu ya Shirikisho la Riadha Duniani (AIU)  iliwaondoa jumla ya wanamichezo 20 wakiwemo 10 kutoka Nigeria kwa kushindwa kufanyiwa vipimo vya dawa za kusisimua mwili. Vipimo hivyo ni moja ya vigezo muhimu na vinavyotakiwa ili mwanamichezo yoyote aweze kushiriki katika Michezo hiyo maarufu ya Olimpiki duniani. Wanamichezo hao walibeba mabango wakiwalaumu maafisa wa mchuano hiyo, na mmoja wao akisema : ""Kwanini tuadhibiwe kwa sababu ya uzembe wa mtu mwingine"". Ukiacha wanigeria hao 10 walioondolewa, wapo wanamcihezo watatu kutoka Ukraine, mmoja kutoka Morocco, mmoja Ethiopia na watatu Belarus. Wanamichezo wawili wa Kenya walikutwa na dhahma hiyo, lakini Mamlaka za nchi hiyo, wakapeleka mbadala wao haraka."
sports	Mambo 3 muhimu usiyoyafahamu kuhusu timu ya Morocco, ufunuo mkubwa wa Qatar 2022	"Morocco imekuwa ufunuo mkubwa wa Qatar 2022. Timu ya Afrika Kaskazini imekuwa timu ya kwanza ya Afrika na Kiarabu kutinga nusu fainali ya Kombe la Dunia Jumamosi hii, baada ya kuifunga Ureno 1-0, baada ya ushindi wao dhidi ya Hispania, ambapopia walishangaza wengi. Na ni kwamba hadi kabla ya kuanza kwa michuano hiyo, hakuna mtu aliyeipa Atlas Lions nafasi ya kufikia umbali huo. Lakini imekuwa ni hatua ya kihistoria, kuanzia kwa kufuzu kama kiongozi wa Kundi F, juu ya Croatia (mshindi wa pili wa dunia), Ubelgiji (nambari 2 katika orodha ya FIFA) na Canada (kiongozi wa kufuzu kwa Kombe la Dunia la Concacaf). Hapa tunashirikisha mambo 3 ya kushangaza kuhusu timu ya Morocco. Ingawa soka huzua hisia kubwa katika baadhi ya nchi ishirini za Mashariki ya Kati na Afrika, ni timu tatu tu za Kiafrika ambazo zilitinga robo fainali katika Kombe la Dunia lakini hakuna iliyofanikiwa kwenda zaidi ya hapo hadi sasa. Kwa ushindi wao dhidi ya Ureno ya Cristiano Ronaldo kwa bao lililotokana na mruko wa kuvutia kutoka kwa Youssef En-Nesyri, Wamorocco hao walihakikisha kwamba walikuwa miongoni mwa wanne bora zaidi duniani. Timu pekee nje ya Uropa na Amerika Kusini kufika nusu fainali ya Kombe la Dunia ilikuwa ni USA mnamo 1930 na Korea Kusini mnamo 2002. Kiwango cha mchezo wa Morocco huko Qatar 2022 kimekuwa cha kushangaza: walianza na sare (0-0) dhidi ya Croatia, wakaifunga Ubelgiji 2-0 na kupata ushindi wa 2-1 dhidi ya Canada katika hatua ya makundi. Katika hatua ya 16 bora walipata sare ya 0-0 dhidi ya Uhispania ndani ya dakika 120 na kushinda 3-0 katika mikwaju ya penalti. Na dhidi ya Ureno walifanikiwa kukabiliana na mkakati wa kushambulia wa wapinzani wao na kushinda kwa bao la Youssef En-Nesyri. Uhamiaji wa Wamorocco, hasa kwa nchi za Ulaya, unaonyeshwa katika uteuzi wao. Kati ya kikosi hicho chenye wachezaji 26, 14 walizaliwa nje ya ardhi ya Morocco: Bounou, El Kajoui, Hakimi, Mazraoul, Saiss, Amrabat, Ziyech, Zorouy, Mwenyekiti, Aboukhlal, Amallah, Boufai, El Khannous na Chedira. Wanne kati yao walizaliwa Uholanzi, wanne nchini Ubelgiji, wawili nchini Ufaransa, wawili nchini Uhispania, mmoja Italia na mmoja Canada. Hiyo imesababisha ukweli mwingine wa kushangaza, kama vile hadithi ya mfungaji wa bao ambalo lilihukumu mechi dhidi ya Uhispania kwa mikwaju ya penalti, Achraf Hakimi, ambaye alizaliwa huko Madrid na labda pengine aliichezea La Roja. ""Nilienda kufanya majaribio na timu ya Uhispania, lakini nikaona sio mahali pangu, sikujiona niko nyumbani. Haikuwa kwa kitu chochote haswa, lakini kwa kile nilichohisi, kwa sababu sio kile nilichopata na kukiishi nyumbani, ambayo ni utamaduni wa Waarabu, nikiwa Morocco. Nilitaka kuwa katika timu ya Morocco,"" aliambia gazeti la Uhispania la Marca kabla ya Kombe la Dunia. Beki huyo mwenye umri wa miaka 24 kwa kweli alifunzwa kwa misingi ya Real Madrid, klabu ambayo alicheza nayo kwa mara ya kwanza mnamo 2017, mwaka ambao alishinda Kombe la Super Cup la Uhispania. Ukweli mwingine wa kuangazia kuhusu timu hiyo ni kwamba wameruhusu bao moja pekee hadi sasa kwenye dimba hilo. Hadi Jumamosi hii, ndio timu iliyofungwa mabao machache zaidi kwenye Kombe hili la Dunia. Croatia inafuata ikiwa imefungwa 2. Na hiyo ni shukrani kwa kipa wa Morocco Yassine Bounou. ""Bono"", kama anavyojulikana, alizaliwa Canada lakini timu yake ya sasa ni Sevilla ya Ligi ya Uhispania La Liga. Ingawa ameruhusu bao moja pekee katika michuano yote ya Kombe la Dunia, Bounou pia alikuwa mchezaji muhimu katika mechi dhidi ya Uhispania, akiokoa penalti mbili katika ushindi huo wa kipekee."
sports	Tetesi za Soka Ulaya Jumatano 15.06.2022: Eriksen, Mane, Pogba, Phillips, Richarlison, Lukaku, Raphinha, Vinicius Jr, Januz	Gareth Bale anaulizwa swali la anakokwenda  mara kwa mara, jibu lake kwa sasa ni kutabasamu tu. Hatua yake inayofuata itampeleka wapi? Anapenda kuweka kila mtu katika hali ya kubahatisha . Mchezaji huyo mwenye umri wa miaka 32 hana mkataba na anapatikana kwa uhamisho wa bure kufuatia kumalizika kwa miaka tisa aliyokaa Real Madrid, ambapo alishinda Ligi ya Mabingwa mara tano na mataji matatu ya La Liga, akifunga zaidi ya mabao 100. Uhusiano huo uliharibika, hata hivyo. Akiwa hajaichezea Real katika msimu wake wa mwisho nchini Uhispania, Bale haondoki Bernabeu akiwa na hadhi aliyokuwa nayo alipowasili kama mchezaji ghali zaidi duniani mwaka 2013. Nahodha huyo wa Wales huenda asionekane tena miongoni mwa wachezaji watano au zaidi duniani - kama alivyokuwa hapo awali - lakini atakuwa na ofa nyingi msimu huu wa joto. Wales walipofuzu kwa Kombe lao la Dunia la kwanza baada ya miaka 64, Bale alionyesha bado ana ubora na tabia ya kutoa wakati muhimu zaidi. Sasa ni lazima aamue ni wapi atachezea soka la klabu yake, ili kuhakikisha anakuwa katika hali ya juu wakati michuano ya Kombe la Dunia itakapoanza nchini Qatar mwezi Novemba. Manchester United imepeleka ofa ya kumsajili kiungo wa Denmark Christian Eriksen, 30, wakati huu mkataba wake na Brentford ukimalizika mwishoni mwa mwezi Juni. (Athletic) Nia ya Manchester United ya kumtaka Eriksen haitabadilisha mbio zao kwa chaguo lao la kwanza Frenkie de Jong, 25, mazungumzo yanandelea kufanyika na klabu ya kiungo huyo mholanzi, Barcelona. (Mail) Bayern Munich inajiandaa kutoa ofa ya £34.6m kwa ajili mshambuliaji wa Senegal Sadio Mane,30 baada ya Liverpool kukataa ofa mbili za awali za klabu hiyo ya Ujerumani. (Bild, via Mail) Juventus inakaribia kumalizana na kiungo mfaransa aliyeaga Manchester United Paul Pogba, 29. (Fabrizio Romano) Manchester City inaweza kupata zaidi ya £200m kwa kuuza wachezaji msimu huu wakati klabu hiyo ikataka kumsajili kiungo wa  Leeds United na England Kalvin Phillips,26. (Telegraph - subscription required) Mshambuliaji wa Everton Richarlison, 25, amekataa ofa ya kujiunga na Arsenal msimu huu - huku Chelsea na Tottenham Hotspur zikitajwa kama timu anazotaka kutua mbrazil huyo. (UOL, via Liverpool Echo) Inter Milan inapambama kumsajili Romelu Lukaku, 29, kutoka Chelsea, mshambuliaji huyo wa belgiji anajiandaa kukubali mshahara kiduchu ili kurejea Seeia A. (Fabrizio Romano) Real Madrid inakaribia kusaini mkataba mpya na mshambuliaji wa Brazil Vinicius Jr, 21. (Goal) Leeds United imefikia makubaliano ya mdomo na kiungo wa mhispania Marc Roca, 25, kutoka Bayern Munich kwa mkataba wa miaka 4 wenye thamani ya 12m. (Fabrizio Romano) Nyota anayehusishwa na Arsenal Victor Osimhen, 23 anasema ataamua hatma yake baadaye msimu huu baaada nyota huyu Nigeria na Napoli kukiri kwamba anasakwa na vilabu kadhaa vya  England na Hispania. (Standard) Chelsea wanafikiria kumnunua mlinda mlango wa kimataifa wa Lazio na Albania Thomas Strakosha, 27, ikiwa kipa wa Hispania Kepa, 27, ataondoka katika klabu hiyo msimu huu wa joto. (Fabrizio Romano) Winga wa Leeds Raphinha, 25, anasakwa na vilabu vya Arsenal na Tottenham Hotspur msimu huu wa joto, huku kukiwa na wasiwasi kwamba Barcelona hawataweza kumsajii Mbrazil huyo. (Athletics) Tottenham na Juventus zimekataliwa ofa zao kumnunua beki wa kushoto wa Udinese na timu ya taifa ya Italia chini ya umri wa miaka 21 Destiny Udogie, 19. (Sun).
sports	T﻿etesi za soka Ulaya Alhamisi 13.10.2022	"Manchester City wameziambia klabu kadhaa - ikiwa ni pamoja na Bayern Munich na Inter Milan - ambazo zimeulizia kuhusu upatikanaji wa mlinzi wa Uholanzi Nathan Ake kwamba haitamuuza mchezaji huyo mwenye umri wa miaka 27 mwezi Januari. (90Min) AC Milan wanajiandaa kuanzisha mazungumzo ya mkataba mpya na mshambuliaji wa Ureno Rafael Leao na wangependa kufikia muafaka kabla ya kuanza kwa Kombe la Dunia. Chelsea wamekuwa wakihusishwa na mchezaji huyo mwenye umri wa miaka 23 na wanafuatilia mazungumzo hayo kwa karibu. (La Gazzetta dello Sport) AC Milan wanavutiwa na kiungo wa kati wa Chelsea na England Ruben Loftus-Cheek, 26, ambaye mkataba wake na The Blues unafikia kikomo mwaka 2024. (Calciomercato). Chelsea wanakaribia kufikia makubaliano ya kumteua mkuu wa usajili wa Southampton Joe Shields kama mkurugenzi wao wa masuala ya usajili. (Guardian) Liverpool wanamfuatilia kiungo wa kati wa Real Betis na Argentina Guido Rodriguez, 24, kabla ya dirisha la uhamisho la Januari. (Estadio Deportivo) Manchester United wameripotiwa ""kuongeza nguvu za kumsaka mlinda mlango wa Benfica Odysseas Vlachodimos na wanataka kumsajili mchezaji huyo wa kimataifa wa Ugiriki, 28, ambaye pia anasakwa na Leicester City. (Sportime ) Brentford wameanza mazungumzo kuhusu mkataba mpya na mshambuliaji wa England Ivan Toney, 26, ambaye anahusishwa na Tottenham. (Football Insider) Leeds United iko tayari kumpa mkataba mpya ulioboreshwa kiungo wa kati wa Uingereza Jack Harrison, 25, ambaye alikuwa anasakwa na Newcastle United katika dirisha la msimu wa joto. (Football Insider) Wolverhampton Wanderers wapo kwenye mazungumzo ya kina na kocha wa zamani wa Olympiakos, Pedro Martins, ambaye hivi majuzi alishindwa kuafikiana kuhusu kuwa kocha wa Hull City, huku klabu hiyo ya Molineux ikitafuta mrithi wa Bruno Lage aliyetimuliwa. (Maisfutebol)  Wolves pia wamemfanyia usaili mchezaji wa zamani na bosi wa zamani wa Watford Rob Edwards kushika nafasi hiyo. (Telegraph) Beki wa kulia wa Chelsea na England Reece James, 22, ana matumaini kwamba jeraha la goti alilopata si baya sana kufuatia tathmini ya awali. (Telegraph) Meneja wa Lazio Maurizio Sarri hajafurahishwa na ripoti zinazomhusisha kiungo wa kati wa Serbia Sergej Milinkovic-Savic, 27, kuhamia Juventus. (Football Italia)"
sports	Tetesi za soka Ulaya Ijumaa 15.07.2022	"Barcelona wamemsajili fowadi wa Brazil Raphinha kutoka Leeds United kwa mkataba wa thamani ya hadi £55m. Fowadi huyo wa Brazil mwenye umri wa miaka 25 alitambulishwa kwa mashabiki katika uwanja wa mazoezi wa klabu hiyo ya Catalan siku ya Ijumaa. Raphinha, ambaye alijiunga na Leeds kutoka Rennes ya Ufaransa kwa £17m mwaka 2020, alicheza mechi 65 za Premier League katika klabu hiyo ya Yorkshire, akifunga mabao 17 na kutoa asisti 12. ""Ni ndoto iliyotimia tangu nikiwa mtoto,"" Raphinha aliiambia Barca TV. Wakala wa Frenkie de Jong ameiambia Manchester United kiungo huyo wa kati wa Uholanzi, 25, yuko tayari kuondoka Barcelona lakini hataki kuhamia Old Trafford. (Sport - In Spanish) Barcelona wamemwambia De Jong kuwa wanataka aondoke katika klabu hiyo na kujiunga na Manchester United. (The Athletic) Barca wanafikiria kumuacha De Jong nje ya kikosi kwenye ziara yao ya Marekani kwa nia ya kumfanya akubali kuhamia Red Devils. (Sport - In Spanish) Mchezaji wa Manchester United Cristiano Ronaldo anatazamiwa kukataa ofa nono ya kujiunga na klabu moja ya Saudi Arabia, huku Bayern Munich na Atletico Madrid zikimhitaji mshambuliaji huyo wa Ureno, 37. (ESPN) Juventus wamewasiliana na Arsenal kuhusu kumsajili mlinzi wa Brazil Gabriel Magalhaes, 24, kuchukua nafasi ya mlinzi wa Uholanzi Matthijs de Ligt, 22, ambaye anatarajiwa kujiunga na Bayern Munich. (Independent) Mlinzi wa kulia wa wachezaji wa chini ya miaka 21 wa England Djed Spence, 21, anatarajiwa kukamilisha uhamisho wake wa muda mrefu kutoka Middlesbrough hadi Tottenham Hotspur na ada ya takriban £12m ikiwa imekubaliwa. (Times) Barcelona wamehusishwa na kutaka kumnunua kiungo wa kati wa timu ya taifa ya England chini ya miaka 19 Carney Chukwuemeka, 18, ambaye amebakiza mwaka mmoja katika mkataba wake wa Aston Villa. (Mundo Deportivo) Arsenal wanashughulikia mpango wa kumsaini beki wa kushoto wa Ukraine Oleksandr Zinchenko, 25, kutoka Manchester City. (Athletic) Arsenal pia inatafuta chaguo la kumsajili beki wa kushoto wa Uhispania Sergio Gomez, 21, kutoka Anderlecht. Ikiwa watamleta Zinchenko au Gomez basi Nuno Tavares anaweza kuondoka, huku Marseille ikimtaka mlinzi huyo wa kushoto wa Ureno mwenye umri wa miaka 22. (Fabrizio Romano, Twitter) Leeds United wanakaribia kuafikiana kuhusu mkataba wa euro 25m (£21m) na Paris St-Germain ili kumsajili mshambuliaji Mfaransa Arnaud Kalimuendo, 20. (90min). Beki wa Everton Muingereza Jarrad Branthwaite, 20, atajiunga na PSV Eindhoven kwa mkopo wa msimu mzima. (Guardian) Ajax wametoa ofa kwa mlinzi wa Rangers wa Nigeria Calvin Bassey, 22, huku klabu za Ligi ya Premia zikiwemo Brighton zikiwa na nia ya kutaka kumnunua. (Mail) Mazungumzo yanaendelea kati ya Arsenal na wawakilishi wa kiungo wa kati wa Leicester na Ubelgiji Youri Tielemans, 25. (Football London) Arsenal pia wanavutiwa na Lucas Paqueta wa Lyon, lakini bado hawajawasilisha ofa kwa kiungo huyo wa kati wa Brazil, 24. (Media Foot - in French) Everton wanasalia kwenye mazungumzo na Wolves kuhusu kumsajili kiungo wa kati Muingereza Morgan Gibbs-White, 22, baada ya dau la pauni milioni 25 kukataliwa wiki iliyopita. (Sky Sports) Newcastle United wanaangalia malengo tofauti baada ya kukata tamaa kumsajili mshambuliaji wa Real Sociedad na Sweden Alexander Isak, 22, na winga wa Ufaransa Moussa Diaby, 23, kutoka Bayer Leverkusen, kwa sababu ya ada na mahitaji ya mishahara. (Telegraph) Winga wa Bayern Munich na Ujerumani Leroy Sane, 26, ametolewa ofa kwa Real Madrid. (Marca) Paris St-Germain wanavutiwa na mshambuliaji wa Benfica Mreno Goncalo Ramos, 21, na mshambuliaji wa Reims Mfaransa Hugo Ekitike, 20. (Fabrizio Romano, Twitter) PSG pia wanataka kumsajili kiungo wa kati wa Ufaransa Khephren Thuram, 21, mtoto wa gwiji wa Ufaransa Lilian Thuram, kutoka Nice. (L'Equipe) West Ham wametoa ofa ya pauni milioni 33.9 kwa Sassuolo euro 40m kwa ajili ya mshambuliaji wa Italia Gianluca Scamacca, 23, wakati PSG wametoa ofa ya euro 35m (£29.7m). (Fabrizio Romano, Twitter) AC Milan wanajiandaa kumpa winga wa Ureno Rafael Leao kandarasi mpya ya muda mrefu kwani wanasita kumuuza mchezaji huyo mwenye umri wa miaka 23 kwa Chelsea kwa bei ya chini ya pauni milioni 127. (Mail) Kiungo wa kati wa zamani wa Uhispania Cesc Fabregas, 35, anatazamiwa kusajiliwa na klabu ya Serie B ya Italia Como baada ya kuondoka Monaco. (Gianluca di Marzio) Southampton na Leicester wanavutiwa na mlinzi wa kati wa Uingereza Levi Colwill, ambaye msimu uliopita alicheza kwa mkopo Huddersfield. Mchezaji huyo mwenye umri wa miaka 19 hajaomba uhamisho wa kudumu kutoka Chelsea lakini anatafuta ufafanuzi kuhusu mustakabali wake wa muda mrefu. (CBS Sports, Twitter) Mazungumzo yanaendelea kati ya Nottingham Forest na Huddersfield kuhusu kiungo Lewis O'Brien, 23, na beki wa kushoto Harry Toffolo, 26, huku Forest aliyepandishwa daraja akiwa amewasilisha ombi kwa wachezaji wawili wa Uingereza. (Football Insider) Beki wa kati wa Marekani, Auston Trusty anakaribia kuhamia Birmingham City kwa mkopo atakapotua Arsenal. The Gunners walimsajili mchezaji huyo mwenye umri wa miaka 23 mwezi Januari lakini akabaki na Colorado Rapids kwa mkopo hadi msimu huu wa joto. (Dakika 90)"
sports	Tetesi za soka Ulaya jumatano 15.09.2021: Mbappe,Kane, Tielemans, Martinez, Aouar, Nandez, Romero, Wijnaldum, Ramsay	"Mkurugenzi wa michezo wa Paris St-Germain Leonardo hatarajii Kylian Mbappe kuondoka mwishoni mwa msimu huu na ana imani mshambuliaji  huyo wa Ufaransa atasaini mkataba mpya. Mbappe, ambaye atamaliza mkataba mnamo Juni 2022, yuko huru kusaini makubaliano ya mkataba wa mapema na kilabu kingine mnamo Januari. Alikuwa chini ya dau la pauni milioni 137 kutoka Real Madrid wakati wa usajili. ""Sidhani kama kuna mtu yeyote hapa anayeona siku za usoni bila yeye,"" Leonardo aliiambia Canal Plus. ""Sioni Kylian akiondoka mwishoni mwa msimu huu. Uhusiano wa Mbappe na PSG ni wa kina."" Leonardo alisema jaribio la  pili kutoka kwa Real kumsajili ""halikuwahi  kufika"" na kilabu ""haifurahii"" tabia ya kilabu hiyo ya  Uhispania. ""Tulikuwa wazi juu ya ofa waliyotoa,"" akaongeza. ""Haikutosha kulingana na maoni yetu. Mshambuliaji wa England Harry Kaane huenda akatia saini mkataba mpya na Tottenham iwapo kifungu cha kumuachilia kuondoka katika kandarasi yake kitawekwa. Mchezaji huyo mwenye umri wa miaka 28 awali aliamini kwamba alikuwa na makubaliano ya kiungwana na mwenyekiti wa klabu hiyo Daniel Levy kuondoka Spurs msimu huu wakati Manchester City ilipojaribu kumsaini.  (Eurosport) Kiungo wa kati wa Ubelgiji Youri Tielemans anasema kwamba anaweka hatma yake wazi huku akiendelea kujadiliana kuhusu mkataba wake  na klabu ya Leicester. Mchezaji huyo mwenye umri wa miaka 24 amehusishwa  na uhamisho wa Liverpool, Manchester United , Barcelona na Real Madrid.. (Sky Sports) Tottenham na Atletico Madrid wote waliwasilisha ombi la dau la yuro milioni 90 kumsajili mshambuliaji wa Argentina Lautaro Martinez ambalo lilikataliwa na klabu ya Inter Milan msimu huu , huku Arsenal pia ikakataliwa baada ya kutoa ofa ya chini.. (Gazzetta dello Sport - in Italian) Mshambuliaji wa Arsenal na England  Bukayo Saka  amefuatiliwa na klabu tofauti , lakini The Gunners wanasema kwamba mchezaji huyo hashikiki.. (Here We Go podcast, via Sun) Kiungo wa klabu ya Bayer Leverkusen mwenye umri wa miaka 18  Florian Wirtz amevutia hamu kutoka kwa baadhi ya klabu za ligi ya premia  pamoja na Bayern Munich. (Express) Fursa ya Chelsea ya kumsajili beki wa kati wa Sevilla mwenye umri wa miaka 22 Jules Kounde itategemea iwapo kandarasi ya beki wa Ujerumani Antonio Rudiger na mabingwa hao wa Ulaya itatatuliwa.. (Star) Kiungo wa kati wa Uholanzi Georginio Wijnaldum, 30, amesema kwamba alitaka kusalia katika klabu ya Liverpool , lakini akaondoka katika uhamisho wa bila malipo kuelekea PSG baada ya kuhisi kwamba ahitajiki na The Reds. (L'Equipe - in French) Arsenal haijafutilia mbali matumaini ya kumsajili kiungo wa kati wa Lyon na Ufaransa Houssem Aouar na itamlenga mchezaji huyo mwenye umri wa miaka 23 msimu ujao , ijapokuwa The Gunners watataabika kumleta London  hadi pale watakapofuzu kwa kombe la klabu bingwa Ulaya.. (Todofichajes - in Spanish) Tottenham inatarajiwa kuwa miongoni mwa klabu zitakazomsajili kiungo wa kati wa klabu ya Calgiari Nahitan Nandez , ambaye pia alikuwa akisakwa  na Inter Milan, Napoli, Roma na Fiorentina, wakati dirisha la uhamisho litakapofunguliwa mwezi Januari. Klabu hiyo ya Serie A ipo tayari kumuuza mchezaji huyo mwaka mpya.. (Tuttomercatoweb - in Italian)"
sports	Barcelona: Fahamu vita vinavyoisambaratisha miamba hii ya La Liga tangu kuondoka kwa Messi	"Wakati Joan Laporta alipochaguliwa kuwa rais wa Barcelona mwezi Machi, moja ya vitu ambavyo aliviweka wazi mapema kabisa ni kuhusu kocha Ronald Koeman kwamba hayuko kwenye mipango yake ya muda mrefu. Miezi sita baadae,  anakuja na mapendekezo mengine akikaribia kumuongezea mkataba mpya wa mwaka mmoja mholanzi huyoi. Lakini miezi sita na wiki mbili baadae , kinachoonekana kitu pekee kinachomfanya Koeman aendelee na kazi hiyo ni ukweli kwamba akiondoka atatakiwa kulipwa fedha nyingi. Na hilo ndio bodi ya timu hiyo inalitizama wakati huu- kukiwa na mtikisikio wa kifedha. Haishangazi, sula la pesa ndo msingi wa yote, kwa upande wa Barcelona, wana tatizo la kifedha. Bila kumungunya maneno, kwa sasa hali ya kifedha Barcelona ndiyo inaamua masuala yote. Lakini hali inazidi kuwa ya wasiwasi kati ya Rais na Meneja ambae klabu inafikiria kusaka mbadala wake, ikitegemewa na matokeo ya mechi chache zijazo,  inawezekana wakatumia kiwango kidogo cha pesa ilicchonacho kuachana na Meneja huyo ambaye inaonekana haendi sawa na klabu kwa sababu anafikiri amesdalitiwa. Roberto Martinez, ambaye anataka kuendelea kuionoa timu ya taifa ya Ubelgiji angalau mpaka mashindano ya Ulaya ya Nations League yaishe, ni mmoja wa makocha wanaotajwa kuwaniwa kuziba nafasi yake. Kwa namna gani imefikia hapa? Laporta na Koeman walikutana kabla ya kuanza kwa msimu mpoya. Wakiwa wnaakula chakula cha mchana, Laporta alimtaka mholanzi huyo kumpa siku 14  kuamua kama klabu itaendelea kuwa nae ama la, lakini kuliweka vizuri hili katika namna nyingine, siku 14 hizi ni kuona kama wanaweza kumpata mbadala wanayemuona anafaa kwa kazi hiyo. Wakala wa Koeman, Rob Jansen, ameiweka vizuri hili: ""Fikiria: Nataka kukuoa, sina shaka a hilo. Nipe wiki mbili nitafute mwenza sahihi. Kama sitampata mtu sahihi, tutaoana"" Hakumpata mwenza huyo. Wakati huo Laporta hakutaka kumrejesha kiungo wa zamani na gwiji wa Barca, Xavi na haikuwezeka kabisa kumpata Julian Nagelsmann, ambaye anapendwa sana na Laporta kwa sababu ya soka lake la kisasa. Kocha huyo hakutaka kuikacha Bayern Munich na kutimkia Barcelona, akiwa tayari ameshafikia makubaliano na Bavarians hao. Hali hiii haijaanza sasa, imerithiwa kutoka uongozi uliopita na kusababisha klabu hiyo kuwa katika hali ngumu iliyonayo sasa. Koeman angeweza kupatiwa mkataba wa mwaka mmoja. Rais aliyepita Josep Maria Bartomeu - yeye alimpatia miaka miwili kwa kuanzia. Hali imefikia pabaya sasa, Barcelona ikimtimua itapaswa kumlipa kitita kinono. Wiki iliyopita, TV3 iliripoti kiwango kikubwa cha euro milioni 12m anazoweza kuweka kibindoni. Kwa manenpo mengine, Koeman analipwa vizuri, aendelee na kazi ama afukuzwe ama aongezewe mkataba. Hilo ni alama nyingine mbaya iliyoachwa na utawala wa  Bartomeu. Tangu amewasili Koeman amefanya kila aliloagizwa afanye na klabu hiyo, ikiwemo kuwaondoa magwiji wa klabu hiyo akiwemo Luis Suarez aliyerushiwa virago kwa njia ya simu ambayo haikuchukua hata sekunde 90. Na alikuwa Koeman aliyeambiwa ashughulikie suala la kutimka kwa Lionel Messi na Antoine Griezmann walioondoka siku ya mwisho ya usajili. Alikuwa mholanzi huyo aliyefuata mapendekezo ya klabu ya kuwatumia na kuwekeza zaidi kwa vijana aliowaingiza kwenye mifumo yake. Mechi iliypota ya ligi ya mabingwa Ulaya waliyofungw ana Bayern, alikuwa na vijana kama Yusuf Demir (18), Alex Balde na Gavi (wote wana miaka 17) walioungana na kinda wa miaka 18 Pedri, baada ya kipyenga cha mwisho kikosi cha Barcelona kilionekana kama cha shule ya chekechea. Koeman, ambaye ana wachezaji 8 tegemeo majeruhi akiwemo Ousmane Dembele, Sergio Aguero na Ansu Fati (mwenye miaka 18), anasisitiza kwamba ataendelea kutumia vijana. Mashasbiki wanaonekana kukubaliana na hilo, licha ya kuonekana makinda hao hawako tayari kwa viwango vyao kubeba mzigo huo. Mashabiki wanaamini muda mfupi ujao wataona sura walizozizoea. Baada ya kipigo kutoka kwa Bayern, Laporta alikutana na wakurugenzi kadhaa kuangalia nini cha kufanya. Kwa mara ya kwanza katika historia ya ligi ya mabingwa Ulaya, Barcelona haijafanikiwa kupiga shuti hata moja langoni mwa wapinzani wao. Koeman hakutaka kuficha ukweli kwamba alicheza mchezo huo ili kujiinda asifungwe mengi na wala sio kutafuta ushindi. ""Tungecheza kwa kujiachia, tungefungwa zaidi,"" alisema. Kama Laporta angelikuwa na pesa na angepatikana mtu sahihi aliye tayari, kumrithi Koeman, mholanzi huyo akitimuliwa. Mvutano huu wa kimuelekeo kati ya Laporta na wanachokitaka Barcelona na ukweli wa hali halisi ya mambo ulivyo, na ndio upande alipo Koeman, ni vigumu kuona namna gani wanaweza wakaachana kwa Amani na furaha."
sports	Tokyo 2020: Mwamuzi wa kwanza wa kike kuvaa hijab katika historia ya Olimpiki	"Sara Gamal ana rekodi ya kufikia mambo makubwa, na sasa mhandisi ,raia wa Misri na mchezaji wa mpira wa kikapu aliyegeuka kuwa mwamuzi yuko mbioni kutengeneza historia ya Olimpiki. Atakuwa mwanamke wa kwanza wa Kiislamu aliyevaa hijab kuchezesha mpira wa kikapu kwenye michezo hiyo. Sio hivyo tu, lakini aina ya mpira wa kikapu ambao yeye atakuwa mwamuzi mwezi Julai ni wa kwanza huko Tokyo. Mpira wa kikapu wa 3x3 unafikiriwa kuwa mchezo unaochezwa zaidi ulimwenguni, maeneo ya mijini  ambao umekua  mchezo uliochezwa ulimwenguni kote katika mbuga na maeneo ya burudani, Ukijulikana kama mpira wa mtaani (Streetball) au Blacktop. Inakadiriwa kuwa nchi 182 na zaidi ya wachezaji 430,000 ulimwenguni hucheza 3x3. Sara pia atakuwa mwanamke wa kwanza wa Kiarabu na Mwafrika kuongoza mpira wa kikapu wa 3x3 kwenye Olimpiki. 'Kuweka bidii' Sara anasema kwensa kwenye Olimpiki ni ''ndoto''. Janga la corona lilifanya kutokuwa na uhakika wa kuwepo kwa michezo hiyo ''Tulikuwa na wasiwasi sana kama itafanyika au la lakini hatimaye itafanyika.'' Familia yake yote imejivunia, alisema Sara. Lakini anafahamu kuwa kwa mafanikio hayo makubwa yanakuja na matarajio makubwa. ''Ni jukumu kubwa unapowawakilisha si tu wewe mwenyewe, lakini pia Afrika na ulimwengu wa Kiarabu. Si rahisi, lakini ninataka kuwa mwakilishi wao mzuri, hivyo ninaweka jitihada''. Sara ni mpole anapozungumza, akionesha tabasamu la kirafiki. Anazungumza na mimi saa chache tu baada ya kuwasili nyumbani Misri akitoka kusimamia mechi ya mpira wa kikapu huko Romania. '' Kila mara ninapofikia mafanikio na kuona kama ni jambo kubwa, Mwenyezi Mungu hunishangaza na kufungua fursa mpya ambayo huwa kubwa sana kuliko ya awali,'' ananieleza. ''Msimu  uliopita niliteuliwa kusimamia mchezo wa nusu fainali ya ligi ya Misri ya wanaume. Hilo lenyewe ni mafanikio.'' Msimu huu Sara alichezesha fainali za kombe la Misri  na ligi ya Afrika ya mpira wa kikapu kwa wanaume. Hizo zilikuwa hatua kubwa kwangu, na waamuzi wengine wa kike nchini Misri, kwasababu ilikuwa mara ya kwanza kwa mwamuzi wa kike kuchezesha fainali ya wanaume nchini humo.'' Pamoja na mafanikio ya Sara ya hivi karibuni, safari yake kuelekea Olimpiki imekuwa ndefu. Ilianza kama binti mdogo, aliyekuwa akimuangalia dada yake nkubwa akicheza mpira wa kikapu na kuongozana naye katika nyakati za mazoezi. Akiwa na miaka mitano, Sara alianza kucheza, na alipofika miaka 15 alikuwa mwamuzi. Kwa miaka minane Sara alikuwa mchezaji na mwamuzi. Anasema kuamua kuacha kucheza na kujikita kwenye uamuzi ilikuwa moja kati ya changamoto kubwa. ''Si rahisi ukiwa wa kwanza kwenye hili-lazima uwe mwerevu kulitekeleza. ''Lakini ukiamini kwenye jambo fulani, lazima uamini kuwa utafanikiwa''. Sara kufanya majukumu mengi mara moja. Bado anafanya kazi kama mhandisi, na alisoma kwa miaka mitano wakati akifuata ndoto zake za mpira wa kikapu. Ilikuwa ni changamoto, anasema, ""lakini nilikuwa na msaada wa familia yangu ambayo ilinifundisha kugawa muda wangu kati ya njia mbili"" Sasa wafanyakazi wenzake ni miongoni mwa wale wanaomshangilia. ""Wanaangalia michezo yangu na kwa kweli watakuwa wakinisaidia kwenye Olimpiki."" Ni imani hiyo hiyo inayoongoza anachovaa akiwa mchezoni. Sara ndiye mwamuzi wa kwanza wa FIBA ​​kuvaa hijab katika kiwango cha kimataifa, kufuatia mabadiliko ya sheria mnamo 2017. Sara anasema, anapokelewa vizuri kabisa. ""Wachezaji wengine hata wanasema mavazi yangu ni mazuri,"" anasema. ""Ni vizuri kwangu kwamba nimefungua njia kwa waamuzi zaidi wa kike kuwa waaminifu kwa imani na ndoto zao."" Anasema waamuzi wanawake wachanga katika nchi yake mara nyingi humwandikia, wakisema kwamba walidhani ""hawakuwa na nafasi ya kuwa katika mashindano makubwa au kusafiri ulimwenguni kote"". ""Ninawaambia unaweza kufanya vizuri zaidi yangu. Unaweza kufikia malengo yako popote unapotaka. Una nguvu ya kuifanya. ""Ni heshima kubwa kuwa wanaweza kufikiria juu ya maisha yao ya baadaye kama waamuzi na kuona kwamba ikiwa watafanya kazi kwa bidii watatimiza ndoto zao."" Hicho ndicho anachokitaka kwa wasichana wadogo wa Kiislamu  wanaomtazama kote ulimwenguni kujifunza kutokana na mafanikio yake, wakati wakimshuhudia uwanjani huko Tokyo. ""Weka umakini wako juu ya kuwa bora na weka lengo lako juu, basi unaweza kufika juu zaidi. Ninaamini kwamba sisi wanawake tuna nguvu za ajabu. Tuna nguvu sana."""
sports	Tetesi za soka Ulaya Ijumaa 05.02.2021: Messi, En-Nesyri, Wan-Bissaka, Hazard, Mbappe	Mshambuliaji Lionel Messi, 33, hajafikia mkataba wowote na timu ya Paris St-Germain au Manchester City. Mkataba wake na Barcelona ambao bado unasifika unamalizika msimu huu lakini atasubiri hadi mwisho wa msimu kuamua ikiwa atasalia kwenye klabu hiyo au atahamia kwengineko. (Goal) Winga wa Ukraine Marian Shved, 23, amekubali kwamba alifanya makosa kujiunga na Celtic badala ya  Genk miaka miwili iliyopita. Shved sasa hivi yuko kwa mkopo Mechelen kutoka Celtic. (Glasgow Live) Kylian Mbappe anataka kujiunga na Real Madrid, amesema Jese Rodriguez, aliyekuwa mchezaji mwenzake huko Paris St-Germain. (Marca) Mlinzi wa Serbia Aleksandar Kolarov, 35, na beki raia wa Italia Matteo Darmian, 31, wote wanatarajiwa kuondoka Inter Milan msimu huu. (Gazzetta dello Sport - in Italian) Vilabu sita vya Ligi ya Primia huenda vikacheza katika Ligi ya Mabingwa kuanzia mwaka 2024 kuendelea. Mapendekezo ya Uefa yatawezesha timu kucheza mechi 10 za makundi kila moja huku kukiwa na uwezekano Ligi ya Europa ikapunguza idadi ya timu zitazoshiriki ligi hiyo. West Ham inatarajiwa kutoa kitita kingine cha pesa kwa ajili ya mshambuliaji wa Sevilla raia wa Moroccan Youssef En-Nesyri, 23, msimu huu. (Star) Timu kubwa za Ulaya zitapewa fursa ya kucheza katika Ligi ya Mabingwa hata kama zitashindwa kumaliza katika nafasi ya nne kwenye mashindano yao ya ndani, Uefa imesema hivyo kwa vilabu vya Ligi ya Primia kama moja ya mipango yake. (The Times - subscription only) Winga wa West Brom Kyle Edwards, 22, alikuwa ndiye anayejadiliwa katika klabu ya Luton Town siku ya mwisho ya uhamisho - lakini makubaliano ya mkopo yalionekana kuwa ya gharama ya juu zaidi. (Birmingham Mail) Real Madrid inastahili kufikiria kumuuza kiungo wa kati wa Ubelgiji Eden Hazard, 30, amesema aliyekuwa mshambuliaji wa Bulgaria Dimitar Berbatov. (Betfair via Marca) Blackburn Rovers itatafuta kufikia makubaliano ya muda mrefu na wachezaji wengi wa msingi akiwemo mshambuliaji wa Adam Armstrong, 23, miaka michache ijayo. (Lancs Live) Aliyekuwa beki wa Manchester United Fabio da Silva ameiambia klabu yake ya zamani kumsajili beki wa kulia mpya ili kumpa msukumo Aaron Wan-Bissaka, 23, wa kufikia viwango vingine. (Manchester Evening News) Aliyekuwa kiungo wa kati wa Arsenal Jeff Reine-Adelaide, 23, huenda akakosa mechi kwa kipindi kirefu baada ya kupata jeraha katika mishipa ya goti lake. Raia huyo wa Ufaransa yuko Nice kwa mkopo kutoka Lyon. (RMC Sport) Kiungo wa kati wa Barcelona raia wa Uhispania Sergi Roberto, 28, huenda asishiriki mechi katika kipindi cha wiki sita kwasababu ya jeraha ambako kuna maanisha kwamba huenda akakosa mechi ya Ligi ya Mabingwa dhidi ya Paris St-Germain. (TV3 via Mundo Deportivo - in Spanish)
sports	Tetesi za Soka Ulaya Jumatatu 18.10.2021: Ole, Pogba, Barkley, Bale, Lewandowski, Haaland, Mbappe	Mwaka 2022 klabu ya Paris St-Germain watatupa ndoano yao kwa mshambuliaji wa Bayern Munich na Poland Robert Lewandowski, 33, au mshambuliaji wa Borussia Dortmund na Norway  Erling Braut Haaland, 21,  kama mbadala wa mfaransa Kylian Mbappe. (Le 10 Sport) Mazungumzo ya mkataba mpya wa shambuliaji wa Barcelona na Hispania Ansu Fati yamekwama baada ya wakala wa kinda huyo mwenye umri wa miaka 18 Jorge Mendes kutaka mchezaji wake apewe mkataba wa miaka na kukataa kuwekwa kwa kipengele cha mkataba kinachomfunga mchezaji huyo kwa thamani ya £844m. (El Nacional - in Catalan) Meneja wa Manchester United Ole Gunnar Solskjaer hatatimuliwa licha ya Mnorway huyo kushinda mechi 4 tu kati ya 8 za ligi kuu England msimu huu. (The Athletic) Barcelona haitamshawishi Paul Pogba wa Manchester United wakati mkataba wa kiungo huyo mfaransa utakapomalizika mwishoni mwa msimu kwa kuwa klabu hiyo ya Hispania haitaweza kumudu mshahara wa nyota huyo mwenye miaka 28 (AS) Kiungo wa zamani wa Chelsea na England Ross Barkley, 27, anawaniwa kusajiliwa na klabu ya Burnley katika dirisha la mwezi Januari. (Sun) Mshambuliaji wa Real Madrid na Wales Gareth Bale, 32, atapokea ofa ya usajili kutoka Arsenal katika dirisha la mwezi Januari. (Defensa Central - in Spanish) Wakala wa mlinzi wa Juventus na Uholanzi Matthijs de Ligt, Mino Raiola amezungumza na klabu za Manchester City na Chelsea kwa matumaini ya kuchagiza uhamisho wa mlinzi huyo wa kati mwenye umri wa miaka 22. (Calciomercato - in Italian) Mkurugenzi wa michezo wa Liverpool Michael Edwards anawaniwa na Real Madrid ili kuisaidia klabu hiyo ya Hispania kwenye masuala ya uhamisho wa wachezaji. (Sun) Klabu za Tottenham Hotspur na Newcastle United zinamuania  mshambuliaji wa Fiorentina na Serbia Dusan Vlahovic, 21. (Sun) Aston Villa imemuweka katika orodha ya wachezaji inayowataka mlinzi wa kushoto wa Bologna Aaron Hickey baada ya kuonyesha kiwango bora kwenye Serie A form, lakini mlinzi huyo Mscotland mwenye umri wa 19 hana haraka ya kuondoka Italia. (Sun)
sports	T﻿etesi za soka ulaya Ijumaa 28.10.2022	"Real Madrid wanatumai kushinda vilabu vya Premier League katika kinyang'anyiro cha kumsajili kiungo wa kati wa Borussia Dortmund na Uingereza Jude Bellingham, 19. Dortmund wanapanga kumuongezea mkataba Bellingham, lakini wanatarajia ataondoka msimu ujao. Mail Mkurugenzi wa michezo wa Shakhtar Donetsk Carlo Nicolini anasema Arsenal na Manchester City ni miongoni mwa vilabu kadhaa vinavyotaka kumnunua mshambuliaji wa Ukraine Mykhaylo Mudryk, 21, ambaye anaweza kugharimu zaidi ya euro 100m ambayo Manchester United ililipa Ajax kumnasa mshambuliaji wa Brazil Antony. (Calciomercato.it, via Mirror) Newcastle United wanatarajiwa kumpa mchezaji wa kimataifa wa Paraguay Miguel Almiron, 28, mkataba mpya kufuatia kuimarika kwake chini ya meneja Eddie Howe. (Telegraph) Kiungo wa kati wa Denmark Pierre-Emile Hojbjerg pia yuko mbioni kuongezewa mkataba mpya, huku Tottenham ikionyesha kuwa wanataka kuanza mazungumzo juu ya masharti mapya ya mchezaji huyo mwenye umri wa miaka 27. (Times) Kiungo mshambuliaji wa Sporting Lisbon Marcus Edwards, 23, anasema uhamisho wa kwenda Ureno umekuwa mzuri kwake lakini angependa kurejea kucheza katika nchi yake ya England. (Evening Standard) Fulham wamewasilisha ombi la pili kwa kiungo wa kati wa Brazil Pablo Maia, 20, na pia wanawafuatilia viungo wa Sao Paulo Rodrigo Nestor, 22, na Igor Gomes, 23, pamoja na beki wa kati Luizao, 20. (HITC). Nottingham Forest pia wanavutiwa na Maia na wako tayari kulipa bei ya pauni milioni 9 kwa kinda huyo wa Brazil. (Nottinghamshire Live) Manchester United inamfuatilia mlinda mlango wa Porto wa Ureno Diogo Costa, 23, na mlinda mlango wa Athletic Bilbao na Hispania Unai Simon, 25, wakati ikisubiri kuamua iwapo wataongeza mkataba wa mchezaji wa kimataifa wa Hispania David de Gea, 31. (Athletic) Southampton na Leicester City zinamfuatilia kwa karibu nyota wa Toulouse na mchezaji wa kimataifa wa Morocco Zakaria Aboukhlal, 22. Winga huyo anatarajiwa kushiriki michuano ya Kombe la Dunia nchini Qatar. (Echo) Meneja mpya wa Aston Villa Unai Emery atapewa fedha nyingi kuimarisha kikosi chake wakati wa dirisha la usajili la Januari. (Football Insider) Mshambulizi wa Liverpool Darwin Nunez, 23, anasema mchezaji mwenzake wa Uruguay Luis Suarez, 35, ambaye pia alichezea Reds, aliwasiliana naye ili kumpa ushauri wa jinsi ya kukabiliana na presha ya kucheza Ligi kuu England. (ESPN) Rais wa Lazio Claudio Lotito anasema kiungo wa Serbia Sergej Milinkovic-Savic hatauzwa na atapewa ofa ya kuongezewa kandarasi, huku mkataba wa sasa wa mchezaji huyo mwenye umri wa miaka 27 katika timu hiyo ya Serie A unamalizika mwaka 2024. (Il Messaggero). Meneja wa QPR, Michael Beale alikataa nafasi ya kuwa mkufunzi wa Wolverhampton Wanderers kwa sababu ya ""mzozo"" ambao yangehusishwa na kuhama kwake. (Telegraph)"
sports	Je Ubora alioanza nao Pogba utaibeba Man United?	"Mabao matatu aliyoweza kufunga Bruno Fernandes yamemfanya kuwa mchezaji wa bora wa mechi ya ligi kuu Uingereza ambayo Manchester United waliweza kufunga 5-1 dhidi ya Leeds katika dimba la Old trafford, lakini Paul Pogba alionekana kuwa ni mwenye msaada kwenye mechi hiyo. Kwa kipindi sasa hakukuwa na mjadala kuhusu ubora wa Fernandes ndani ya Old Trafford tangu ajiunge akitokea Sporting Lisbon Januari, 2020, huku kwa Pogba pengine ndio matumaini yapo tofauti zaidi. Siku ya Jumamosi jina la Graeme Souness lilionekana kuvuma zaidi ikiwa ni moja ya ujumbe kwa nyota huyo wa zamani wa Liverpool na Scottland ambaye ametumiwa kama mfano baada ya msaada aliokuwa akiutoa Pogba kwenye mechi hiyo. Katika utafutaji wa magoli matano, Jina la Pogba limeingia kwenye orodha ya wanaume saba ambao walionekana kuwa na msaada mkubwa katika mechi ndani ya ligi kuu ya Uingereza na hii inamfanya kuwa mchezaji wa kwanza akitokea Manchester United , msaada wa Harry kane uliopelekea magoli 5-2 dhidi ya Southampton septemba 2020. ""Watu wanaongelea ubora wa Paul,"" Amesema  Fernandes, ""lakini ubora wake haujadiliwi. Tunafahamu fika anachokifanya na umuhimu wake. ""Paul ni mchezaji mwenye umuhimu mkubwa kwetu. Ili tupate ushindi kama wa leo tulimhitaji sana."" Ni jambo la kushangaza kwamba katika mchezo mmoja Pogba ameweza kuweka tofauti ya kimahesabu ya kuisaidia timu ukilinganisha na mechi tatu za msimu wa uliopita. Pasi ya kwanza ya wazi aliyopewa Fernandes ilikuwa ngumu kutafsiriwa na Pascal Struijik  na kumfikia  Mason Greenwood, pasi fupi kwa Fernandes kwa mminyio wa chini alioutoa kwa mguu wake wa kushoto kueleke kwa Fred katika nafasi ya kukamilisha mzunguko wao. Mchanganuo wa mchezo mmoja unamuweka Pogba juu kwenye orodha ya wachezaji wenye ushawishi mkubwa ulimwenguni. Tatizo ni kwamba licha ya kufikia viwango hivyo bado raia huyo wa ufaransa ameonekana kuwa hawezi kuwa na mchango zaidi kwenye mechi. Ndio maana kumeonekana kuwepo kwa mazungumzo mengi katika majira ya joto kama wangemuuza mchezaji huyo ambaye aliingia Manchester United kwa dau la £89m akitokea Juventus mwaka 2016 - kwa mara ya pili - huku mkatana wake ukisalia mpaka kipindi kijacho cha joto. Kwasasa Lionel Messi ameshakamilisha usajili wake . Paris St-Germain  ikiwa ndi klabu pekee yenye hadhi kutokana na uwezo wake wa kifedha na kimatamanio wa kukamilisha usajili katika dirisha hili la sasa. Lakini ujio wa Messi nchini Ufaransa unamaana kuwa hawatomtaka mchezaji mwingine yoyote na hii inamfanya Pogba kusalia kwenye timu yake ya sasa. Mazungumzo yanaweza kuendelea juu ya hatma ya mchezaji huyo huko mbeleni, na chaguzi zilizokubalika kwa muda mrefu zimesalia mbili . Ama Pogba ataondoka msimu ujao wa joto kama mchezaji huru-wakala wake  Mino Raiola alitumia mbinu hiyo hiyo kwa mchezaji  Gianluigi Donnarumma msimu uliopita aliondoka AC Milan kwenda PSG - au atasaini nyongeza ya faida na kukaa na Manchester United. Kocha wa Manchester United  Ole Gunnar Solskjaer ameonekana kuchoshwa na mazungumzo yanayomhusu mchezaji huyo licha ya kwamba alifuatwa mara mbili, katika mkutano wake na waandishi wa habari alijaribu kukimbia maswali na kubainisha kuwa kwa sasa anaangalia kwa undani namna kikosi chake kinavyocheza. ""Paulo ana maono na ameonyesha viwangoo bora zaidi,"" alisema. ""Nimevutiwa sana na viwango vyake sanjari na utayari wake pia. Anaonekana yuko tayari kusonga nasi. ""Miezi 18 iliyopita imekuwa ya kushangaza - mwingiliano pekee umekuwa kupitia vyombo vya habari na kutazama mechi kwenye runinga ili kurudisha umoja wetu kwa mashabiki. Hii ndio Manchester United halisi. Hivi ndivyo nilivyoiwezesha timu kupitia  Edinson [Cavani ] na akasema huwezi kuondoka baada ya msimu mmoja bila mashabiki. Kujibu swali lako 'ndio'. "" Swali ni Je? Mashabiki wanaorudi wanaweza kuwa wanafanya kumshawishi Pogba kusalia klabuni hapo. Inaweza isiwe sibabu mojawapo, Fedha iliyowekwa huenda ndio inaweza kumaliza mazungumzo ya mchezaji huyo mwenye miaka 28 na kuamua kitakachotokea hapo baadae."
sports	Matumaini kwa Timu za Afrika katika Kombe la Dunia	Michuano ya Kombe la Dunia ya FIFA ya 2022 itakuwa inafanyika kwa mara ya 22, kuangazia ubingwa wa kandanda wa kimataifa wa miaka minne unaoshindaniwa na timu kuu za kitaifa za vyama vya wanachama wa FIFA. Michuano hiyo ya Kombe la Dunia ambayo huwa na hamasa kubwa katika kandanda inaanza kufanyika kuanzia tarehe 20 Novemba hadi 18 Desemba 2022 huko Qatar. Na kama bara jingine lolote lile, Afrika inawakilishwa na Cameroon, Ghana, Morocco, Senegal na Tunisia. Na ili kuangazia matumaini ya timu za Afrika kwa mashindano ya Kombe la Dunia nimezungumza na Daniel Mlimuka mchambuzi wa masuala ya michezo ambaye ameanza kwa kuangazia changamoto zinazokumba timu za Afrika katika michuano hiyo. “Mara nyingi timu za Afrika zinakumbana na changamoto ambayo imekuwepo kwa muda mrefu, hazipati faida sawa katika mashindano haya ikilinganishwa na timu za mataifa ya Ulaya na Amerika Kusini.” Bw.Mlimuka anasema pengine hilo limetokana na kutokuwa na wachezaji wenye vipaji vya juu zaidi ikilinganishwa na wachezaji wengine wa maeneo tofauti. Kuna baadhi ya timu zina wachezaji wazuri, kwa mfano, Senegal, ina wachezaji wengi barani Ulaya lakini ukija Afrika kuna changamoto ya kuunganisha wachezaji hao wenye vipaji na kupata matokeo bora. Na hii imekuwa changamoto ya Afrika nzima, kuunganisha wachezaji wanaocheza katika vilabu vya Ulaya, kuwaleta wote pamoja na kupata timu imara. Daniel Mlimuka ameongeza kuwa: “Kuna timu kama Cameroon ambayo ilikuwa na wachezaji wengi wenye uzoefu mkubwa wa masindano ya kombe la Dunia. Tatizo ni kwamba wachezaji nyota haswa sio wengi ikilinganishwa na kipindi kile cha kina Roger Milla waliokuwa na uwezo mkubwa wa kutoa matokeo bora, kwa Misri ukiangalia nguvu yao kubwa bado iko kwa Mohamed Salah tofauti na timu ya taifa ya Misri ya miaka iliyopita.” Mchambuzi wetu anasema kuwa kwa yeye, timu yenye ushawishi katika zile za Afrika zilizofuzu ya kwanza ni Morocco. “Kwanza kikosi chao kimejipambanua, na pia taifa hili limeweza kuwatumia nyota ambao wapo katika ngazi ya kimataifa kama vile akina Achraf Hakimi, Hakim Ziyech na Noussair Mazraoui ikilinganishwa na timu zingine za Afrika.” Kulingana na Mlimuka timu ya Morocco ndio yenye kuonyesha matumaini kwa Afrika ikifuatiwa na Senegal, na zingine zilizosalia hata kufika nusu fainali, anaona ni jambo ambalo litakaloshangaza wengi.’’ Ikumbukwe kwamba timu ya Morocco ipo pamoja na Ubelgiji, Canada na Croatia. Barani Afrika timu ya Senegal iliyoishinda Misri katika fainali ya michuano ya Kombe la Mataifa ya Afrika (AFCON), imeonyesha kuwa imara latizo ni kwamba bado haijathibitisha na kujiweka kama tishio kwa timu za kimataifa. Mchambuzi wetu anasema Daniel Mlimuka: “Muktadha wa mashindano ya kombe la Afrika (AFCON) ni tofauti kabisa na Kombe la Dunia. Je vipaji vilivyopo sasa hivi vinashawishi kutoa matumaini kwamba tutafaulu, hiyo ndio hofu yangu mimi ukianza kuliangazia suala hili kwa mtazamo huo”. Timu nyingine inayoingia kuiwakilisha Afrika ni ya Ghana, Black Stars ambayo nayo ina mengi ya kujifunza katika kombe la Dunia. Kwanza kabisa wanakutana na Uruguay. Wawili hao walipokutana mara ya mwisho, Ghana ilibanduliwa kupitia penalti ya 4-2 baada ya kutoka sare ya 1-1 katika robo fainali za Kombe la Dunia nchini Afrika Kusini mnamo mwaka 2010. Bila shaka kila mmoja wao atakuwa makini na mwenzake na kutaka kupima kama pengine mbinu ya mchezo imebadilika. Lakini usisahau kuwa pia kikosi cha Ghana kilichoshiriki mwaka 2010, kimebadilika kabisa. Wachezaj maarufu kama Asamoah Gyan na Andre 'Dede' Ayew hawapo. Hatua hii itakuwa inaonesha maendeleo katika soka nchini Ghana lakini mchambuzi wetu anaona kikosi kilichotangulia kilikuwa na uzoefu mzuri zaidi kuliko cha sasa. Mtazamo wa mchambuzi Daniel Mlimuka ni kuwa hakuna makundi mepesi wala magumu. Kuna mengi ambayo yametokea katika soka siku za nyuma. Pengine mashabiki waliona ni kama timu yao ipo kwenye kundi rahisi lakini mwisho wa siku zile timu zinazoonekana kuwa miamba zilitolewa na zile zilizoonekana rahisi zikasalia. ‘’Lengo la timu yoyote ni kushinda mechi zao.” Hii ni sawa na kusema kuwa hakuna timu iliyo kwenye kundi rahisi kushinda kwasababu kila mmoja anapigania kuibuka na ushindi. Na pengine kwa makundi ambayo timu za Afrika zipo, huenda timu wenzao zikachukulia kuwa hizo ndizo ambazo wataweza kuzitoa kwa urahisi. ‘’Kigumu zaidi ni kuainisha mkakati na mbinu za wachezaji,’’ amesema Mlimuka na kuongeza, “aidha mpira wa Uhispania unajulikana, wa Brazil unajulikana, wa Uingereza unajulikana… Lakini hakuna falsafa ya mpira wa Afrika inayoeleweka.” Pengine hili linatokana na ukweli wa kwamba wenye vipaji kutoka Afrika wakianza tu kuchipuka, wanakimbilia Ulaya na wengine wanasalia huko huko. Kwa hiyo, bado suala la kuwaleta pamoja wachezaji bora linajitokeza tena. Lakini siri pengine iko wapi angalau ifike siku, timu moja ya Afrika iwe imeshinda michuano yake ya awali na kuingia kwenye fainali. ‘’Pengine tuanzie chini kukuza vipaji vyetu. Labda kuanza kuwekeza kwenye soka. Kwasababu Ulaya na baadhi ya timu zinasajili mtu wa miaka tisa. Lakini kwa Afrika haijaona hatua kama hii inaweza kufanyika. ‘’Pia kingine kinachoweza kufanyika ni kuelekeza nguvu nyingi kwa vijana kuanzia wakiwa wadogo kabisa ili wasipate tamaa ya kwenda Ulaya, na kuwakuza ili tupate falsafa yetu ya soka. Hili litakuwa jambo la msingi.” Sio kuwazuia wasiende Ulaya, hapana,  bali ni kukusanya vipaji vyetu ambavyo tunavyo Afrika na kuvikuza kwa misingi inayoeleweka. Ukiangalia timu za Under-17 ambao unatarajia kuwaona kwa timu za wakubwa siku zijazo, wengi wao wanapotea hapa katikati. Ifike wakati tuwe na kiunganishi kati ya soka ya Under-17 na ile ya watu wakubwa kama ilivyo kwa Ulaya na mifumo mizuri ya kukuza vipaji. Mfano, Nigeria wachezaji wengi wa timu ya taifa aidha walikwenda Ufaransa wakiwa na umri mdogo au walizaliwa Ufaransa. Sasa je hivi vipaji vya ndani vinaendelezwa vipi? Inabaki kuwa matumaini kwasababu historia inaonesha kuwa timu zinazoshinda Kombe la Dunia ni zenye mchezo wa hali ya juu. ‘’Sio lazima ziwe timu ambazo zimewekeza hela nyingi sana. Kuna timu kutoka Amerika ya Kusini kama Argentina, Uruguay na Brazil ambazo zimekuwa zikifanya vizuri katika Kombe la Dunia, bila kuwa na wachezaji wa fedha nyingi sana lakini ni kwasababu tu mataifa hayo yanazalisha wachezaji wenye vipaji. ‘'Kwa hiyo, siku ambayo tutaona wachezaji wa Afrika wanakwenda kutawala soka ya Dunia, ndio itakayokuwa ishara kubwa kwamba huenda ipo siku Afrika itashinda Kombe la Dunia, lakini kwa hivi sioni kama hilo linaweza kutokea.” Bwana Mlimuka amesema. Hata ukifuatilia kwa karibu, kumekuwa na tukio moja moja ya timu za Afrika kufika hatua ya juu kwenye mashindano hayo. ‘’Kulikuwa na Ghana walifika karibu lakini pia nao hakikuwa kitu cha kutegemewa.’’ Lakini kama inavyojulikana katika mpira wa migu, lolote linaweza kutokea. Na pia ieleweke kwamba sio kuwa na wachezaji wengi wanaocheza soka kimataifa, hapana, bali ni kiwango cha mchezo kinachochezwa na wachezaji. Ukiangalia timu nyingi ambazo zimewahi kushinda Kombe la Dunia, ‘’zimekuwa na miongoni mwa wachezaji bora. Ufaransa, Aurgentina, Brazil, Ujerumani, zimekuwa zikitayarisha wachezaji ambao wanatoa ushindani mkubwa kwenye soka kwa viwango vya juu. Na kama Afrika kuna siku tutafika huko, ndio siku ambayo Afrika itakuwa na nafasi ya  kutwaa Kombe la Dunia,” amesema Mlimuka. Mfano wakati timu ya taifa ya Uhispania ilishinda Kombe la Dunia 2010, ilikuwa na wachezaji nyota karibu kikosi kizima. Ujerumani ilipochukua Kombe la Dunia 2014, timu hiyo ilikuwa na wachezaji wenye viwango bora vya uchezaji Duniani. Hii ni tofauti na Afrika ambapo utakuta mchezaji anacheza kwenye viwango vya dunia ni mmoja au wawili. Mfano ukienda Senegal unaweza kumpata Sadio mane, Misri ukampata Mo Salah wala sio kikosi kizima. Hii ina maana kwamba kufikia sasa, katika hili, Afrika bado ina mwendo mrefu kutimiza ndoto ambayo imekuwa matamanio ya wapenda soka wengi barani humo.
sports	Tetesi za soka Ulaya Jumatano 02.12.2020: White, Tagliafico, Szoboszlai, Rudiger, Palmeri, Mustafi, Saliba, Skriniar	Manchester United, na Chelsea zinamfuatilia kwa karibu mlinzi wa  Brighton Muingereza Ben White, 23 mwenye thamani ya juu. (Sky Sports) Barcelona wanafuatilia kwa karibu upatikanaji wa  kiungo wa kati -nyuma wa  Arsenal   Shkodran Mustafi, 28, na mlinzi wa Chelsea  Antonio Rudiger, 27, huku wachezaji hao wa kimataifa wa Ujerumani wakiwa hawatakiwi na klabu zao. (Mundo Deportivo - in Spanish) Arsenal na  Tottenham  ni miongoni mwa klabu kadhaa zenye nia ya kumsaini  kiungo wa kati wa  Red Bull Salzburg Dominik Szoboszlai, 20, huku RB Leipzig, AC Milan na  Atletico Madrid  pia wakimtaka mchezaji huyo wa kimataifa wa Hungary. (Eurosport) Manchester United, Manchester City na  Chelsea wanashindana kumsaini kiungo wa kati wa  Borussia Monchengladbach  na Uswiss Denis Zakaria, 24,  mwezi Januari . (Star) Tottenham bado wanamtaka mlinzi wa Inter Milan na Slovakia -Milan Skriniar, 25, licha ya mazungumzo kati ya klabu hizo kuvunjika  msimu uliopita  . (Football Insider) Mlindalango wa  Ajax na  Cameroon Andre Onana, 24, anaweza bado kufanikiwa kuhamia katika klabu ya Primia Ligi msimu ujao baada ya  Tottenham na  Chelsea  kuacha nia yao. (Mail) Arsenal bado hawajaweka dau la kiungo wa kati wa  Norwich  Emi Buendia, 23, huku Muargentina huyo akiwa miongoni mwa wachezaji wanaoweza kuchaguliwa kusaini mkataba na the Gunners. (Football London) Kiungo wa kati wa  Arsenal   Patrick Vieira, ambaye kwa sasa ni meneja wa klabu ya  Nice, anataka kumleta katika klabu hiyo mchezaji wa Arsenal na Ufaransa-mlinzi  William Saliba, 19. (Metro) Juventus wanajiandaa kuongeza mara dufu dau lao kwa ajili ya kiungo wa kati -nyuma wa  Chelsea Muitalia Emerson Palmeri, 26, na mshambuliaji wa Ufaransa   Olivier Giroud, 34. (Il Bianco Nero - in Italian) Barcelona  wamechagua mlinzi wa  Atletico Madrid na Brazil  Felipe Augusto, 31, kama mchezaji wao kmbadala wa kuchukua nafasi ya   Gerard Pique, 33, mwenye majeraha  huku msimu wa Uhispania ukiwa umemalizika. (AS - in Spanish) Mlinzi wa Ufaransa  Jean-Clair Todibo, 20, yuko tayari kurejea katika   Barcelona baada ya kushindwa kucheza hata dakika moja wakati wa mkataba wake wa mkopo  katika  Benfica. (Abola - in Portuguese) Mchezaji wa safu ya kati wa Barcelona  Riqui Puig, 21, ataruhusiwa kuondoka kwa mkataba wakati wa dirisha la uhamisho la wachezaji la  mwezi Januari na mchezaji huyo wa timu ya Uhispani ya vijana walio chini ya umri wa miaka 21 amepewa fursa ya kuinga na  Leeds United, RB Leipzig na  Monaco. (Eurosport) Rangers wanaonekana wako tayari kumkosa mchezaji asiye na wakala Muingereza Jack Wilshere, 28, huku wakitaka kiungo huyo wa kati  arejee  Arsenal. (Sun) Arsenal wanaweza kutumia pauni milioni  32 iwapo wanataka kuendelea kuwa na wachezaji watano ambao mkataba wao unakamilika msimu ujao ili kuimarisha kikosi hicho katika dirisha la uhamisho la mwezi Januari . (Football London)
sports	Tetesi za soka Ulaya Jumatatu 22.02.2021: Sule, Donnaruma, Dragusin, Pear	Chelsea imeripotiwa kuanzisha mazungumzo na Bayern Munich kuhusu mpango wa kumsajili beki wa Bayern Munich Niklas Sule kwa dau la £25.9m. (Fichajes, via Caught Offside) Afisa mkuu mtendaji wa klabu ya Bayern Munich  Karl-Heinz Rummenigge amethibitisha kwamba klabu hiyo itaongeza kandarasi ya Sule, lakini hilo litategemea hali yao ya kifedha. (Football London) Aliyekuwa mkufunzi wa Leicester na  Watford  Nigel Pearson anakaribia kuchukua ukufunzi wa klabu ya Bristol City  baada ya mazungumzo na klabu hiyo ya ligi ya daraja la kwanza. (Bristol Post) Manchester United inafikiria kuwasilisha ombi la kumnunua kipa wa AC Milan na Itali Gianluigi Donnarumma, 21. (Fichajes, via Team Talk) Crystal Palace inamchunguza beki wa kati wa Juventus na Romania mwenye chini ya umri wa miaka 21 Radu Radu Dragusin, 19, ambaye pia amehusishwa na uhamisho wa Tottenham na Newcastle. (Corriere dello Sport, via Sport Witness) Hatahivyo, Dragusin anatarajiwa kuongeza kandarasi yake na Juventus inayokamilika mwisho wa msimu. (Football Italia) Liverpool huenda ikampeana kiungo wa kati wa Japan Takumi Minamino, 26, kwa mbadala wa winga wa Sevilla na Argentina  Lucas Ocampos, 26. (La Razon, via Star) West Ham huenda ikakabiliana na AC milan katika msimu wa joto kumsajili mshambuliaji wa Sevilla na Morocco Youssef En-Nesyri, 23. (Il Milanista, via Sport Witness) Mshambuliaji wa Argentina Paulo Dybala, 27, anatarajiwa kuanza mazungumzo mapya na Juventus katika kipindi cha siku chache zijazo. (La Stampa, via TuttoJuve) Kipa wa Brighton  Robert Sanchez, 23, ambaye anaweza kuichezea Uhispania  au England , amepatiwa kura ya kuwa na imani naye na kipa anayemuenzi Iker Casillas, mchezaji wa zamani wa Uhispania  . (Argus)
sports	Tetesi za Soka Ulaya Jumapili 20.12.2020: Messi, Salah, James, Mbappe, Depay, Gray, Bissouma, Giroud	"Klabu za Manchester United na Paris St-Germain ziko tayari kumsajili nyota wa FC Barcelona, Lionel Messi, mwenye umri wa miaka 33 ""hivi sasa, klabu zote zikiwa na Imani kuwa nyota huyo ataachana na kmabu yake ya sasa. (90min). Mchezaji wa Manchester United, Daniel James, mwenye umri wa mçika 23, hayuko tayari kutolewa kwa mkopo mwezi Januari, winga huyo wa Wales, akionesha kuwa tayari kupigania namba Old Trafford. (Manchester Evening News). Klabu ya Barcelona huenda ikamsajili mchezaji wa Lyon ya Ufaransa, mdachi Memphis Depay, mwenye umri wa miaka 26, kwa dauni la pauni milioni 4.5 huku kmabu hiyo ya Ligue 1 ikitaka fedha taslimu ili mshambuliaji huyo aondoke wakati mkataba wake utakapomalizika. (L'Equipe via Mercato) Mshambuliaji wa klabu ya Liverpool, Mohames Salah, 28, anasema ""hatma yake iko mikononi mwa klabu yake"" hata hivyo nyota huyo amekiri kuwa yuko tayari kwenda kujiunga na Real Madrid au FC Barcelona. (AS). Klabu ya Leicester iko tayari kumuachia winga wake wa Kingereza Demarai Gray mwenye umri wa miaka 24 na nafasi yake izibwe na winga wa klabu ya Celtic ya Uscotishi Ryan Christie mwenye umri wa miaka 25 au kwa kumsajili kiungo wa kifaransa kutoka klabu ya Reading, Michael Olise, mwenye umri wa miaka 19. (90min) Vijogoo vya jiji Liverpool wanakabiliwa na upinzani kutoka kwa timu ya Real Madrid, katika kuwania saini ya kiungo wa klabu ya Brighton raia wa Mali, Yves Bissouma, mwenye umri wa miaka 24, hii ni baada ya kumfurahisha kocha ya wa Madrid, Zinedine Zidane, kutokana na kasi na mwili alionao. (Defensa Central - in Spanish) Kushuka kwa mapato ya klabu ya Paris St-Germain kwa mwaka 2020, huenda klabu hiyo ikalazimika kumuuza mshambuliaji wake Kylian Mbappe, hata kama watauza wachezaji wengine, huku klabu ya Real Madrid ikiwa tayari kumnunua kinda huyo mwenye umri wa miaka 21. (AS in Spanish). AC Milan sasa imeonesha kutokuwa na nia tena ya kumsajili mshambuliaji wa chemsea na timu ya taifa ya Ufaransa, Olivier Giroud, mwenye umri wa miaka 34 hivi sasa na badala yake wanataka kusajili mshambuliaji kinda zaidi ili kuziba nafasi ya mshambuliaji wao mkongwe Zlatan Ibrahimovic, mwenye umri wa miaka 39 na anakabiliwa na majeraha. (Inside Futbal) Winga raia wa Ivory Coast, Amad Diallo, mwenye umri wa miaka 18, ameomba kupatiwa pasi ya kusairia ya Italia, ili afanikisho uhamisho wa dau la pauni milioni 37.2 kutoka klabu ya Atalanta kwenda Manchester United. (Sky Sports) Kllabu ya Marekani inayomilikiwa na David Beckham, MLS Inter Miami, inamtaka mlinda mlango wa Manchester United, Sergio Romero, mwenye umri wa miaka 33, raia huyu wa Argentina akiwa hana nafasi tena kwenye klabu yake. (Express) Kiungo wa Arsenal na timu ya taifa ya Ufaransa mwenye umri wa chini ya miaka 21 Matteo Guendouzi, huenda mkataba wake wa mkopo kwa klabu ya Hertha Berlin ukawa wakudumu, baada ya kumridhisha kocha Bruno Labbadia. (Talksport) Beki wa Kati wa Hispania na klabu ya Real Madrid, Sergio Ramos, atasalia kwa miaka mingi kwenye klabu hiyo, hii ni kwa mujibu wa kocha wake Zinedine Zidane,  huku nahodha huyo wa Madrid akitarajiwa kusaini kandarasi nyingine kabla ya mkataba wake wa sasa kutamatika. (Goal) Beki wa kulia wa klabu ya Manchester United, Aaron Wan Bissaka, mwenye umri wa miaka 23, ametupilia mbali kwa mara nyingine, maombi ya kuichezea timu ya taifa ya DRC na badala yake anataka kupigania namba katika kikosi cha timu ya taifa ya Uingereza. (The Times - Subscription required) Timu ya NFL, San Francisco 49ers iko katika mazungumzo kununu asilimia 15 za hisa ya klabu ya Leeds United kwa pauni milioni 50. (Football Insider)"
technology	Tanzania 'inatumia sera ya hatimiliki ya Twitter kuwanyamazisha wanaharakati'	"Sera ya Twitter inayokabiliana na ukiukaji wa hatimiliki inazidi kutumika vibaya ili kuzilenga akaunti za mitandao ya kujihami zinazomilikiwa na wanaharakati wa haki za kibinadamu nchini Tanzania  kwa lengo la kuwanyamazisha , wamesema wanaharakati wa haki za intaneti. Kila siku katika mtandao wa Twitter , Kigogo, jina la Kiswahili lenye maana ya mtu maarufu ama mtu tajiri huandika tetesi mpya zinazoendelea katika serikali ya Tanzania. Maelezo yanachukiza  na kushangaza  wakati mwingine lakini wafuasi wa Kigogo wanaokaribia kuwa 400,000 hupenda ufichuzi huo ambao hupamba matukio huku mara kadhaa ukikosea kuhusu maudhui yake. ''Mimi ni mfichuzi  na hufichua masuala ya ufisadi na unyanyasaji wa haki za kibinadamu  nchini humo'', Kigogo ambaye utambuzi wake ni siri kubwa aliambia BBC. Lakini muda mfupi kabla ya uchaguzi wa tarehe 28 mwezi Disemba , Twitter ilifutilia mbali akaunti ya Kigogo@2014 kutokana na zaidi ya malalamishi 300 kwa mtandao huo wa kijamii kwamba akaunti hiyo ilikuwa inakiuka hatimiliki - madai ambayo Kigogo ameyakana. Wanaharakati wa haki za Intaneti Acces Now wanadai kwamba sera hiyo inazidi kutumiwa na serikali ya Tanzania kuwanyamazisha wakosoaji wake. Twitter haijajibu moja kwa moja madai hayo lakini ilitoa taarifa  mwezi Oktoba ikipinga kuzuia mitandao ya kijamii  wakati ambapo uchaguzi unakaribia. Katika tukio moja ambalo Kigogo alilielezea, zaidi ya machapisho yake 1,000 yalitumika kuanzisha tovuti tatu, mlalamishi baadaye  alizitumia tovuti hizo kusema kwamba hatimiliki zake zimekiukwa. ''Baada ya akaunti yangu kufungwa kwa  muda niliandikia Twitter lakini  nilikuwa nikizungumza na roboti na sio binadamu .  Nilikuwa nikipata majibu ambayo yalikuwa yamerekodiwa . hakuna akili ya binadamu ilitumika'' , Kigogo alisema . Shambulio hilo lilijiri baada ya Kigogo kuchapisha ujumbe katika mtandao wa Twitter kuhusu njama ya serikali kufanya udanganyifu kwa kutumia makaratasi ya kupigia kura  kabla ya uchauzi  ambapo rais Magufuli alikuwa akiwania muhula wa pili. Tume ya uchaguzi ya Tanzania ilikana madai ya udanganyifu  kabla na hata baada ya uchaguzi. Walalamishi waliiomba Twitter kumsaka Kigogo kwa ukiukaji wa haki za sheria ya hatimiliki za Marekani ama DMCA ambapo Twitter na kampuni nyengine maarufu za teknolojia nchini Marekani ni sharti wafuate sheria zake duniani. Inatoa mwelekezo kuhusu jinsi ya kusimamia malalamishi ya hatimiliki ikiwemo jinsi ya kukabiliana na ukiukaji. Lakini wanaharakati wa haki za intaneti sasa wanasema kwamba kumekuwa na idadi kubwa ya malalamishi ya DMCA kwa lengo la kuwanyamazisha wanahabari, wanaharakati, na mashirika ya kijamii ambayo huripoti matukio ya unyanyasaji wa haki za kibinadamu. Shirika hilo linasema kwamba limekabiliana na kesi tisa ambapo malalamishi ya hatimiliki yametumika kulenga akaunti za watu binafsi nchini Tanzania. ''Baada ya Twitter kuifuta akaunti yangu kwa muda, nilitakiwa kutoa habari zangu binafsi kama vile anwani yangu na nambari ya simu ambayo walisema watampatia mlalamishi'', Kigogo alisema. ''Mpango uliokuwepo ulikuwa majasusi wa Tanzania kupata maelezo zaidi kunihusu ambayo yangewasaidia kunitambua, lakini nilikataa''. Sera ya Twitter inashauri jinsi mtu yeyote anavyoweza kukabili malalamishi ya hatimiliki. Akaunti ya Kigogo ilifutwa mara mbili kwa jumla ya siku 12, kabla ya shambulio la mwezi Oktoba. ''Akaunti hiyo ilikua imedukuliwa …mara tatu, na watu ninaoshuku kuwa majasusi wa Tanzania'', alisema Kigogo. BBC iliitaka Twitter kutoa tamko lake lakini msemaji wake alitupeleka katika chapisho ambalo kampuni hiyo ilichapisha mkesha wa uchaguzi wa Tanzania ikiitaka serikali ya taifa hilo kutofunga intaneti nchini humo. Kufungwa kwa intaneti nchini Tanzania kulianza siku chache kabla ya uchaguzi. Watumiaji wa simu walizuiwa kutoweza kutuma ujumbe  huku wengine wakidai kwamba ujumbe mfupi ulio na majina ya viongozi wa upinzani ulizuiwa. Mitandao mikubwa ya kijamii kama vile Facebook , Twitter na Instagram ilifungwa ama hata kuzuiwa. Ilikuwa vigumu kuingia katika mtandao wa Twitter am a hata simu ya rununu, ijapokuwa baadhi ya watu wanatumia mtandao wa kibinfasi wa VPN ili kukiuka ufungaji huo wa mtandao. Balozi wa Uholanzi nchini Tanzania hivi majuzi aliuliza ni kwanini mtandao wa kijamii wa Twitter bado unaminywa nchini humo? ""Je kuna mtu amesahau kuwasha Twitter,"" aliulizia Balozi huyo kupitia ukurasa wake wa Twitter. Kulingana na Peter Micek, mkuu wa sheria katika kundi la wanaharakati wa haki za mtandaoni Acces Now, Shirika la mawasiliano nchini Tanzania liliweka vifaa ambavyo vingeathiri mtandao wote , kufunga tovuti na kuzuia mawasiliano  ili picha na video zisiweze kusambazwa . BBC ilitafuta tamko la halmashauri ya mawasiliano nchini Tanzania lakini haikuzungumza. Wanaopinga na wasiopinga wote wamehusishwa  na uvumi kuhusu mmiliki wa akaunti ya Twitter ya Kigogo@2014 na mahala anapoishi. Wengine wanasema kwamba inaendeshwa na mtu mwenye uhusiano mzuri na maafisa wa serikali au wakala. Wengine wamejaribu kutafuta sababu za utumizi wa sura ya msanii wa muziki wa Hip Hop nchini Marekani Jay Z kama picha iliotumiwa sana katika akaunti nyengine zinazofanana na ile ya Kigogo. Maafisa kadhaa wa Tanzania wamesema wazi walikuwa wanamsaka jamaa anayemiliki akaunti hiyo wakimlaumu kwa kutoa siri za serikali , uchochezi, kusambaza uwongo na kutishia usalama wa kitaifa. Ujumbe wa Kigogo hunakiliwa na kusambazwa katika mtandao wa WhatsApp na kutoa habari sambamba katika taifa ambalo kumekuwa na msako mkali wa vyombo vya habari na wakosoaji wa serikali tangu rais Magufuli kuchukua madaraka 2015. Kabla ya kushinda awamu ya pili katika uchaguzi uliokumbwa na utata mwezi Oktoba, serikali ya bwana Magufuli ilipitisha sheria kama ile ya kudhibiti maudhui mitandaoni na ile ya kukabiliana na uhalifu wa mitandao ambayo inaagiza kuwepo kwa sajili ya mabloga wote mbali na mikahawa ya mitandao kuweka kamera za CCTV  na kuwapiga faini wale wanaokiuka sheria hiyo. Mwandishi Maria Sarungi Tsehai , ambaye biashara yake ya vyombo vya habari ilifungwa na serikali , aliambia BBC kwamba Twitter ndio mtandao wa pekee ambao Watanzania walio na ushawishi mkubwa walitumia kutoa maoni yao. 'Ni eneo la maoni ambayo hayajachujwa'', alisema. Hivyobasi hakuweza kunyamaza baada ya Kigogo na akaunti nyengine tano maarufu kufungwa kufuatia malalamishi ya hatimiliki siku kadhaa kabla ya uchaguzi. Muda mfupi baada ya bi Tsehai kuandika barua ya wazi , kwa mwanzilishi wa Twitter na afisa mkuu mtendaji  Jack Dorsey akimtaka kusitisha ukandamizaji  na kunyamazishwa kupitia mfumo wa kusimamia ukiukaji wa hatimiliki, akaunti hizo badala yake zilifunguliwa na nyengine kuthibitishwa kwa kutumia usaidizi wa shirika la kupigania haki za mtandaoni Acces Now. Ijapokuwa Kigogo anahisi  hakikisho kuhusu kulindwa kwa akaunti yake na kwamba Twitter sasa ina ufahamu kuhusu utumizi mbaya wa hatimiliki,  anasema kwamba kampuni hiyo inapaswa kuchukua hatua kali zaidi. Mambo yalibadilika baada ya Maria kumuandikia Jack Dorsey, lakini nadhani wanapaswa kuimarisha mfumo wao wa kuchunguza malalamishi ya hatimiliki. Kwa mfano iwapo ni kampuni basi nakala zote ambazo zinahalalisha kampuni hiyo zinahitaji kuchunguzwa na kuthibitishwa, hiyo ndio njia pekee wanaweza kusitisha malalamishi bandia . Shirika la Acces Now linaamini kwamba utumizi wa sheria ya hatimiliki nchini Tanzania unaweza kuigwa na mataifa mengine barani Afrika. Hatua ya serikali kutumia mianya ya sheria ya hatimiliki Tanzania inatia wasiwasi na kuwa tisho kubwa kwa uhuru wa kujieleza  barani Afrika, Berhan Taye kutoka shirika la Acces Kenya aliambia BBC. Aliongezea: Mitandao ya kijamii inayoathirika kutokana na mianya ya sheria ya hatimiliki haina chaguo bali kuangazia suala hilo , na kusaidia kuhakikisha kuwa serikali haziwezi kutumia mbinu hiyo dhidi ya wakosoaji. Kigogo anaendelea kuwafurahisha wafuasi wake na habari tamu  lakini pia anafurahia kile ambacho akaunti yake ya siri imesababisha  na kutumai kwamba itaendelea kuwa dondoo  kuhusu mmiliki wake. BBC imeomba maoni ya Msemaji wa Serikali ya Tanzania juu ya madai yaliyomo kwenye habari hii, lakini mpaka sasa haijapata tamko lolote."
technology	Teknolojia inayosaidia wanawake kuwa salama wakiwa mitaani.	"Nusu ya wanawake wote duniani wamehisi kukosa usalama kwa kipindi fulani wakitembea peke yao gizani,  kwa mujibu wa takwimu za ofisi ya kitaifa. Wanaweza kumpigia rafiki simu au watume ramani ya walipo kwenye WhatsApp, au wawe na funguo zao mkononi - mikakati yote wanaweza kutumia kuwa salama. Unyanyasaji wa kimapenzi dhidi ya wanawake umemulikwa kipindi kingi mwaka huu huku wanawake kote nchini Uingereza wakibuni mbinu zao za kuwafanya kuhisi salama nyakati za usiku. Kwa hivyo teknolojia inaweza kuchangia wanawake kuhisi  salama kweye mitaa yetu? Tangu yatokee mauaji ya Sarah Everard na Sabina Nessa, programu ya WalkSafe imepata umaarufu na kwasasa ndio programu inayotumiwa sana nchini Uingereza kutoa usalama. Muasisi Emma Kaye alikuja na wazo hilo baada ya kunyanyaswa. WalkSafe itakuwa na sehemu mpya mwaka ujao, itakayojumuisha ramani ya moja kwa moaja ambapo jamaa na marafiki wanaweza kufuatilia safari yako na kuzungumza nawe kwa njia ya sms moja kwa moja. Kwa sasa kile kimeipa umaarufu ni ramani inayoruhusu watu kupanga kupitia njia salama zaidi kwa kutazama data za uhalifu. Bi Kaye alisema, ""app yetu inasaida watu kuchukua tahadhari ili kujiepusha na uhalifu badala ya kupambana  wakati wakiwa hali mbaya. Katika chuo cha Bath, watafiti wanajaribu kupata suluhu ya vifaa vya usalama. Wanaunda programu ya saa ya mkononi ya wanawake inayoweza kutuma ujumbe ikiwa itahisi mtumiaji yuko kwenye matatizo kwa kupima mapigo ya moyo na kusonga kwa mwili. Muasisi mwenza  E-J Roodt, anasema wazo lilimjia alipokuwa anakimbia sehemu moja ambayo haikuwa na mwangaza wa kutosha na kuhofia kushambuliwa. ""Nilipoona saa zikitumiwa kutambua mshutuko wa moyo, nilifikiria kuwa teknolojia hiyo inaweza kutumiwa kwa usalama wa wanawake,"" alisema. ""Suala kuu hapa ni kwamba inaweza kufanyika moja kwa moja na mshambuliji hatakuwa na muda wa kuizuia. Muasisi wa programu ya bSafe inayotumiwa kwenye simu za mkononi, Rich Larsen, anaamini teknolojia yake itasaidia watu kushtakiwa, Ina king'ora cha dharura kinachowashwa kwa sauti. Kisha inaanza kupeperusha  picha za video za moja kwa moja na sauti kwenda kwa watu waliochaguliwa na kurekodi kila kitu kinachofanyika. Bw Larsen anasema kile kinachorekodiwa kinaweza kutumiwa mahakamani kama ushahidi, mfano ubakaji ambao mara nyingi ni vigumu kutoa ushahidi. Kipaumbele kutoka kwa serikali Mwezi Julai wizara ya mambo ya ndani ilizindua mifuko ya paunia milioni 5 kusaidia kuboresha usalama wa wanawake katika maeneo ya umma. Baadhi ya mambo yanayoangaziwa ni matumizi ya teknolojia. Kwa mfano polisi huko Bristol wanatumia vifaa vipya kutambua  iwapo vinywaji vimewekwa dawa kwenye vilabu vya usiku. Polisi huko Cheshire wanaboresha teknolojia ya simu kuhakikisha jibu la mara moja kwa mwanamke anayepiga simu kutafuta msaada. Mamlaka za West Yorkshire zinakuja na mtandao kwa wanawake wanaotumia usafiri wa umma, kama vile kufuatilia mabasi ili kuzuia wanawake kusimama peke yao vituoni. Teknolojia pia inaweza kutumiwa kwa njia mbaya kwa watu wanaotaka kukudhuru au kukutisha. Kwa mfano teknolojia ile ile inayokuruhusu kuipata simu yako ilipotea inaweza kutumiwa na mtu aliye na nia ya kukufuatilia Paladin, ambayo ni idara inayopinga  watu kufuatilia, inasema kampuni za teknolojia zinastahili kujitahidi kuwalinda waathiriwa iwapo teknolojia itatumiwa vibaya. Rachel Horman-Brown kutoka idara hiyo anasema waathiriwa wengine wanafuatiliwa kupitia simu zao. Farah Nazeer, anaamini kuwa suala la usalama haliwezi kutatuliwa kwa teknolojia pekee: ""huku teknolojia kama vile programu za usalama kwenye simu na saa za mkononi zinaweza kuwafanya wanawake wahisi kuwa salama, hizi ni za muda tu, zinazopuuza chanzo kamili cha unyanyasaji dhidi ya wanawake. Wanawake uhisi kutokuwa salama katika mitaa, sio kwa sababu ya ukosefu wa taa au programu , lakini kwa sababu ya tamaduni ya ubaguzi wa kijinsia na chuki dhidi ya wanawake hali inayofanya unyanyasaji dhidi ya wanawake na wasichana kuwa mwingi. ""Ni lazima tuangazie katika kukabiliana na ubaguzi huu ili wanawake waweze kutembea kwenda nyumbani wakihisi salama na kulindwa."
technology	Hii ndio sababu dunia inawahitaji 'mabibi wa Instagram'	Achana na kizazi cha miaka ya kuanzia themanini na zaidi, kuna kizazi kipya cha watu wenye ushawishi mkubwa wanaoacha historia kwenye mitandao ya kijamii. Mabibi au nyanya wa Instagram ukipenda  Instagrans – ambao wanajulikana kama vikongwe wa  wenye ushawishi katika mitandao ya kijamii  - wamekua ndio  gumzo  duniani. Suzi Grant mwenye umri wa miaka  70- mwana blogi kutoka Uingereza anataka kueneza  wa kuzeeke ukiwa mwenye mvuto.
technology	Facebook kuhakiki maudhui yanayochapishwa kwa lugha za kiafrika kupambana na taarifa za urongo	"Mtandao wa kijamii wa Facebook, kwa ushirikiano na shirika la kuhakiki taarifa la Africa Check, umeanza mpango wa kufuatilia taarifa bandia zinazochapishwa katika mtandao huo kwa kutumia lugha za kiasili za kiafrika. Mpango huo uliozinduliwa mwaka jana katika eneo la Kusini mwa Jangwa la Sahara barani Afrika, sasa utajumuisha uhakiki wa lugha za Yoruba, Igbo, Swahili, Wolof, Afrikaans, Zulu, Setswana na Sotho. Taarifa zitakazosadikiwa kuwa  ghushi zitadhibitiwa hali ambayo itahakikisha haziwafikii watumiaji wengu wa mtandao huo ili zisisambazwe kwa urahisi. Facebook inasema kuwa inategemea mrejesho kutoka kwa watumiaji wake kudhibiti taarifa bandia inapochambua uhalisia wa taarifa husika. Mtandao huo wa kijamii wa umekuwa ukilamiwa vikali wa kusambaza taarika ghushi na kauli za uchochezi na chuki. Barani Afrika pekee zaidi ya watu milioni 130 wanatumia mtandao wa Facebook. Hivi karibuni Facebook iliunda mfumo mpya unaowalenga watu wanaoweka matangazo ya uongo kwenye mtandao huo. Mfumo huo umekuja baada ya Martin Lewis, mwanzilishi wa tovuti ya Money Saving Expert, kushtakiwa baada ya jina na picha yake kutumika kwenye matangazo bandia kwenye ukurasa wa Facebook. Facebook iliamua kuchangia kiasi cha pauni milioni 3 kwa ajili ya kutengeneza programu ya kupambana na wadanganyifu nchini Uingereza. Mtandao huo  pia ulichapisha orodha ya mabilioni ya akaunti feki ilizochukulia hatua kati ya  mwezi Oktoba 2018 na  Machi 2019. Katika kipindi hicho cha miezi sita, Facebook ilifunga zaidi ya akaunti bilioni tatu feki - idadi ambayo inasema ni kubwa zaidi kuwahi kufungwa. Zaidi ya ujumbe milioni saba za""chuki"" pia zilitolewa katika mtandao huo wa kijami. Kwa mara ya kwanza, Facebook pia iliripoti kuwa baadhi ya watumiaji wa mtandao huo ambao ujumbe wao ulifutwa wamekata rufaa na kuongeza kuwa zingine zilirudishwa baada ya uchunguzi wa kina. Mwanzilishi wa mtandao huo Mark Zuckerberg aliwakosoa baadhi ya watu wale wanaopendekeza kampuni hiyo ivunjiliwe mbali, akiongeza kuwa wanafanya kila wawezalo kukabiliana na changamoto zinazoibuka. ""Sidhani suluhisho ni kuvunjilia mbali kampuni kwasababu tunashughulikia [tatizo hilo],"" Zuckerberg alisema. Kwa sasa Taasisi ya kujitolea ya Citizens Advice imebuni laini ya simu ili iweze kuwasaidia watu wanapokutana na wadanganyifu mitandaoni-si tu kwa matangazo. Citizens Advice imeainisha viashiria vitakavyojulisha kuwa matangazo ni bandia Ndani ya Facebook, timu ya watu wenye ujuzi imeundwa kwa ajili ya kuchunguza matangazo yaliyoripotiwa kwa kutumia mfumo huu mpya. Kuanzia tarehe 16 mwezi Julai, watumiaji wa Facebook nchini Uingereza wameweza kubofya sehemu yenye madoa matatu kwenye ukingo wa kila tangazo, ili kuweza kuripoti matangazo wanayohisi ni ya udanganyifu. Mamilioni ya watu wanajua kubaini matangazo bandia wakiyaona. Na mamilioni hawajui, hivyo wataalamu wanashauri kuyatambua kwa kutumia mfumo mpya wa kuripoti kwenye Facebook, na kuwalinda wale wasiojua."
technology	Fahamu Nigeria ilivyofanikiwa kukata mbawa za Twitter	"Twitter imekubali msururu wa masharti ya kukomesha marufuku ya miezi saba dhidi yake nchini Nigeria, katika kile kinachoonekana kuwa ushindi mkubwa kwa utawala wa Rais Muhammadu Buhari katika juhudi zake za kudhibiti mtandao huo, baadhi ya wachambuzi wanasema. Nigeria - nchi yenye watu wengi zaidi barani Afrika - sasa inajiunga na mataifa kama India, Indonesia na Uturuki, ambazo zinadhibiti vikali mitandao ya kijamii. Hili ni jambo ambalo serikali zingine za Kiafrika zinaweza kuzingatia, wakati zinajaribu kuzuia matumizi ya mitandao ya kijamii kuhamasisha vikundi vya upinzani. Baadhi ya masharti yaliyokubaliwa na Twitter yameibua wasiwasi kuhusu shughuli zake za baadaye nchini Nigeria. ""Kwa hakika kuna wasiwasi kwamba Twitter huenda imekubali mpango ambao ungeruhusu Nigeria kuishinikiza katika maamuzi ambayo haingeweza kufanya vinginevyo,"" David Greene, mkurugenzi wa Shirika lisilo la kiserikali la Marekani la Electronic Frontier Foundation (EFF), aliiambia BBC. Alisema Twitter ilipaswa kukubali kutii sheria za ndani iwapo tu zitazingatia haki za binadamu. Makubaliano hayo yaliipa serikali faida katika kutekeleza maagizo ya kuiondoa na madai ya data dhidi ya kampuni hiyo, Bw Greene aliongeza. Kubadli msimamo baada ya kupuuzwa na Nigeria Mashirika ya kutetea haki za binadamu yanasema utawala wa Rais Buhari una historia ya kutumia vibaya sheria na uhuru wa kujieleza, huku baadhi ya waandishi wa habari na wanaharakati wakifungiwa kwa kuikosoa serikali. Sasa kuna wasiwasi kwamba kutakuwa na ongezeko la ukandamizaji kwa watumiaji wa mitandao ya kijamii na jumbe zaidi zitaripotiwa na kufutwa na Twitter. Twitter imekataa kuzungumzia makubaliano iliyofikia na Nigeria, na kuwaacha wengi wakiwa na maswali. Kampuni hiyo iliandika tu kwenye Twitter kwamba ""imefurahi"" ""kurejeshwa"" na ""kujitolea kushirikiana na Nigeria"". Hata hivyo, BBC inaelewa kuwa kampuni hiyo ilikubali masharti yaliyotajwa na serikali kabla ya huduma yake kurejeshwa. Inajitokeza kama mabadiliko makubwa kwa kampuni iliyotangaza mwaka jana kuwa inafungua makao makuu yake ya Afrika nchini Ghana, ikitaja kama ""bingwa wa demokrasia, mfuasi wa uhuru wa kujieleza, uhuru wa mtandaoni, na Mtandao Huria"". Wengi waliuchukulia uamuzi huo kuwa chukizo kwa Nigeria, nchi yenye uchumi mkubwa zaidi barani Afrika. Sasa ingawa, Twitter imekuwa moja ya kampuni za kwanza za kidijitali kuangaziwa chini ya sheria mpya ya ushuru ya kidijitali iliyopitishwa mnamo 2020. Mapema mwezi huu, Waziri wa Fedha Zainab Ahmed alisema kuwa kampuni zinazotoa huduma za kidijitali zitahitajika kulipa ushuru wa 6% kwa mauzo yao kuanzia mwaka huu ili kuongeza mapato ya umma wakati wa ""vikwazo vya kifedha vinavyoibuka"".. Twitter imekubali kulipa kodi nchini Nigeria, na kuanzisha taasisi ya kisheria nchini humo, ingawa haijabainika ikiwa hiyo inamaanisha itafungua ofisi au kusajili mpatanishi tu. ""Tofauti inaweza kuwa kubwa kuhusiana na shinikizo kiasi gani Nigeria itaweza kutoa dhidi ya Twitter siku zijazo, na uwezo wa Twitter wa kupinga matakwa ya siku za usoni yasiyo na uwiano kutoka Nigeria,"" alisema Bw Greene. Vijana wa Nigeria, hasa wenye ujuzi wa kidijitali, wanaiabudu Twitter. Ni zaidi ya jukwaa, linalotumika kama kduka linalouza kila kitu - kuanzia nafasi za kazi, hadi tovuti ya watu waliopotea, na sehemu ya kiraia kuwajibisha maafisa wa umma. Twitter ilipiga hatua zaidi za kisiasa wakati wa maandamano ya #EndSars mnamo 2020 wakati huo ikawa jukwaa pendwa kwa waandamanaji vijana ambao walimlazimisha rais kuvunja Kikosi Maalum cha Kupambana na Ujambazi (Sars), kitengo cha polisi ambacho kilijulikana kwa ukatili wake. Maandamano ya #EndSars yalibadilika na kuwa wito wa kukomesha utawala mbaya nchini Nigeria na Rais Buhari amesema kuwa waandamanaji walitaka kumuondoa madarakani. Serikali inalaumu Twitter kwa kushabikia maandamano hayo na inamlaumu wake wa zamani, Jack Dorsey, ambaye alionyesha kuunga mkono waandamanaji, kuwajibika kwa uharibifu uliotokea baada ya maandamano kutekwa nyara na wahalifu. Kwa njia nyingi, masaibu yaTwitter nchini Nigeria zilionekana kama vita vya kibinafsi kati ya Bw Dorsey na Bw Buhari, na kiele cha vita hivyo ni kufutwa kwa ujumbe wa rais mwezi Juni mwaka jana. Tweet hiyo ilirejelea vita vya wenyewe kwa wenyewe vya Biafra vya 1967-70 na kuonya kwamba ""wale wanaofanya vibaya leo"" watashughulikiwa kwa ""lugha watakayoelewa"". Kufuatia kuporomoka kwa Twitter, ni vigumu kuona jinsi maandamano kama vile maandamano ya #EndSars yanaweza kupangwa kwenye jukwaa bila ya kulaumiwa kwa kukiuka sheria za mitaa kama vile ""kuchochea vurugu"". Lakini Gbenga Sesan wa kundi la haki za kidijitali la Nigeria linalofahamika kama Paradigm Initiativ,  anaamini kuwa ni serikali iliyoathirika wakati wa marufuku ya miezi saba kwani haikuweza kupata ujumbe wake. ""Washindi halisi ni Twitter na watu wa Nigeria, serikali ndiyo iliyoshindwa zaidi,"" alisema. Shirika lake ni sehemu ya muungano unaopinga marufuku hiyo na Bw Sesan anaamini kuwa serikali iliharakisha kutangaza kuondolewa kwa marufuku hiyo ya Twitter ili kuepika fedheha machoni pa  watu kwani uamuzi unatarajiwa kutolewa wiki hii katika mahakama ya Ecowas. ""Ni aibu kwake [Rais Buhari] kwa sababu hili ni jambo litakalokumbusha watu jinsi utawala wake ulivyokandamiza uhuru wa kujieleza nchini  Nigeria,"" alisema."
technology	Mpiga picha aliye na jicho moja aeleza safari yake ya kujikwamua kimaisha	Mpiga picha aliye na jicho moja aeleza safari yake ya kujikwamua kimaisha. Temitope Akinnusi alikuwa na miaka kumi pale jicho lake lilipopata jeraha kiasi cha kutokurejea katika hali yake ya kawaida. Tangu wakati huo alikuwa akinyanyapaliwa alipokuwa shuleni na hata alipokuwa akitafuta ajira. Baada ya kushindwa kupata kazi kwasababu ya hali yake, ameamua kujiajiri kufanya kazi ya kupiga picha.
technology	Matangazo ya Dira ya Dunia TV Jumatatu 24/05/2021	Matangazo ya Dira ya Dunia TV Jumatatu 24/05/2021 na Zuhura Yunus
technology	Diamond Platinumz: Akosolewa mitandaoni Marekani kwa kupiga picha ilio na bendera ya 'ubaguzi'	"Mwanamuziki wa Tanzania Diamond Platnumz anakosolewa mtandaoni kwa kuangazia bendera ya Shirikisho kwenye kanda yake ya video ya wimbo wake mpya Gidi. Shirikisho lilikuwa ni kundi la majimbo ya kusini ambayo yalipigana kudumisha utumwa wakati wa Vita vya wenyewe kwa wenyewe vya Marekani - na bendera hizo zinaonekana kama ishara ya mivutano ya ubaguzi  wa rangi nchini Marekani. Moja ya matukio ya picha hizo za Diamond ina bendera mbili zilizoonyeshwa wakati akicheza huku akiwa na muonekano wa Cowboy. Baadhi ya watumiaji wa Twitter wametoa hisia zao kuhusiana na video ya msanii huyo. ""Bendera ya Muungano katika video yako inasumbua,""aliandika mtumiaji mmoja. ""Bendera ya Muungano?""Clyde Blaise aliandika na kujuumisha emoji ya pipa la taka. Kufikia sasa Diamond hajatoa tamko lolote kuhusiana na madai hayo. Diamond ambaye ndiye msanii maarufu zaidi katika eneo la Afrika mashariki hajaepuka migogoro katika siku za hivi karibuni. Mwaka uliopita msanii huyo maarufu alijipata mashakani miongoni mwa wapenzi wa tuzo za BET. Zaidi ya watu 20,000 walitia saini pingamizi mtandaoni wakitaka wasimamizi wa tuzo hizo kumpiga marufuku mwanamuziki huyo baada ya kuteuliwa kuwania orodha ya mwanamuziki bora wa kimataifa. Nyota huyo wa muziki wa bongo Fleva alikuwa akituhumiwa na shirika lisilokuwa la kiserikali Change Tanzania kwa kuunga mkono kile kilichodaiwa kuwa uongozi wa kiimla wa aliyekuwa rais wa taifa hilo John Pombe Magufuli."
technology	Kamera iliyowekwa kwenye kiyoyozi chumbani ilitumiwa kumchunguza mwanaharakati wa Urusi	"Mwaka mmoja baada ya mwanaharakati wa upinzani  Anastasia Shevchenko  kuwekwa katika kifjungo cha nyumbani, amegundua kuwa kamera ya uchunguzi iliwekwa katika chumba chake cha kulala na kuchukua picha za kila kitu kwa miezi kadhaa. Wapelelezi walimuonyesha picha zake. Picha zilizochukuliwa ni pamoja na zile alizokua amevaa nguo ya ndani, zilizokusanywa walipokua wakitafuta ushahidi wa kumuweka hatiani kwa uanaharakati wa kisiasa. Mazungumzo yake ambayo pia yalinaswa, yameelezea kukasirishwa sana na kile walichokiita  ""hatua ya kuwadhalilisha sana"" iliyotekelezwa na mamlaka. Bi.Shevchenko, mwenye umri wa miaka 40, amepigwa marufuku kuwasiliana na watu wengine kutoka katika nyumba ya gorofa  lililopo katika mji wa kusini wa  Rostov on Don. Mtoto wake wa kike, Vlada, anasema mama yake aligundua kutoka kwa wachunguzi kwamba walikua wameweka mitambo kwenye makazi ya familia, walipokua wakimpelekea kurasa za nyaraka za maelezo ya maandishi. ""Mwezi uliopita , wachunguzi walionyesha picha zake na akagundua kuwa wamekua wakichukua filamu yake pia  ,"" Vlada aliiandikia BBC. "" Katika picha hizo tuligundua kuwa walikua wameweka kamera mkabala na kitanda cha mama yangu, eneo la kiyoyozi ."" Vlada,  ambaye anatunza blogi ya maisha ya familia yake, aliandika kwenye ukurasa wa Facebook kwamba utambuzi wa kuchukuliwa kwa filamu ya maisha yake na familia yake ilikua ''aibu ,ndio kwa wanaume   waliovaa mapete ya vyeo"", akimaanisha maafisa wa  huduma za usalama. Lakini mama yake   na Bi Shevchenko, anayeishi na Anastasia na watoto wake wawili. Alikiri kuwa wamekuwa wakisumbuliwa sana na ugunduzi wa filamu za uchunguzi  wa binti yake, ""Kulikua na picha zake akiwa amevalia sindiria tu , watoto walikuwa katika picha hizo pia. Kusema kweli hazikuwa nzuri,"" Tamara Gryaznova aliiambia BBC. ""Kulikua na video na vinasa sauti vya kurekodi mazungumzo yetu. Sasa wachunguzi wanamfanya apitie rekodi zote na picha ili kuthibitisha kama ni  halisi. Hatukutarajia kwamba watatudhalilisha kiasi hiki ."" Upelelezi  'usio na maana' Wakili wa familia, Sergei Badamshin, amethibitisha kwamba vifaa vya uchunguzi viliwekwa kwa siri katika nyumba ya familia  katika majira ya kipupwe mwaka 2018,  na kwamba viliidhinishwa na mahakama ya eneo hilo. Pia polisi walimuweka Bi. Shevchenko chini ya uchunguzi nje ya makazi yake. Baadae alishtakiwa  kwa kuwa mjumbe wa  "" kundi lisilolotakiwa "", chini ya sheria ya mwaka 2015, kwa uhusiano na kikundi kilichoanzishwa na Mikhail Khodorkovsky,  mtawala wa  zamani tajiri mkubwa ambaye sasa ni mkosoaji mkuu wa utawala wa  Kremlin. Bwana Badamshin  alikejeli matokeo ya operesheni ya upelelezi wa miezi mitano akiusema  ""usio na maana"", ikizingatiwa kuwa ushahidi wa shuguli za  mteja wake  zinaangaliwa kama ""tishio… kwa usalama wa taifa na katiba"" kwa kushiriki mkutano wa haki za binadamu na maandamano ya mtaani ambayo hayakuidhinishwa. Lakini ni uingiliaji wa maisha ya ndani ya  binafsi ya  Bi Shevchenko ambayo yameitatiza familia yake. "" Wangeweza kuweka kamera kwenye meza,"" Tamara Gryaznova alisema ""Lakini wameiweka juu ya kitanda cha Nastya."" Katika kesi hii , uchunguzi ulikua ni sehemu ya upelezi wa uhalifu- unaoadhibiwa kwa adhabu ya kifungo cha miaka  sita gerezani. Lakini imekumbusha baadhi ya nyakati za nyuma ambazo hazikuwa nzuri katika siasa za Urusi. ""Kutambua kuwa kulikua na kamera katika chumba chako cha kulala kwa miezi ni zaidi ya inatia kiwewe cha hali ya juu, "" Natalia Pelevina wa chama cha upinzani cha Parnas alisema. Mnamo mwaka 2016,  picha zake akiwa kitandani zilizochukuliwa kwa siri akiwa na waziri mkuu wa zamani  Mikhail Kasyanov  zilitangazwa hewani katika televisheni ya taifa kama sehemu ya kampeni ya kumharibia  sifa. ""Unahisi kama umeharibiwa na kuibiwa,"" aliimbia BBC , na kuongeza kuwa uamuzi wa kesi ya  Bi  Shevchenko pia ulikua na malengo mengine zaidi ya kukusanya ushahidi. ""Ni shinikizo la  kisaikolojia wanalojaribu kutumia, pamoja na kupandikiza  hofu kwa wajumbe wengine wa upinzani ,"" anaamini. Familia ya  Shevchenko  ilihamia kwenye nyumba nyingine lakini  Tamara Gryaznova anasema wameachwa na hisia za wasiwasi. ""Sasa kila wakati unafikiria, labda kuna kamera pale,"" alieleza. ""Waliweza kuiweka mara ya mwisho, kwa hiyo ni nani anajua?Tunaweza kuwaje na uhakika kuwa hawajaiweka na hapa?"""
technology	Tanzania yaonya dhidi ya  kusambaza  maudhui yanayounga  mkono mapenzi ya jinsia moja	Alfred Lasteck BBC News, Dar es Salaam Serikali ya Tanzania imetoa onyo kwa wanaojihusisha na kusambaza maudhui mitandaoni ikiwemo video fupi zinazohimiza uhusiano wa jinsia moja . Waziri wa Habari, Mawasiliano na Teknolojia ya Habari, Nape Nnauye aliyasema hayo jana Jumapili  jijini Dar es Salaam ambapo alisema kuwa  Mamlaka ya Mawasiliano Tanzania (TCRA) ilibaini kuwa baadhi ya watazamaji wa maudhui ya kulipia mtandaoni wamekuwa wakitazama na kusambaza maudhui hayo zikiwemo video kwenye mitandao ya kijamii. Nape alieleza kuwa uwepo wa huduma hizo zinazopatikana ulimwenguni zinawafanya watu kupokea tamaduni, mila na desturi kupitia picha jongefu wanazoangalia mtandaoni baada ya kulipia. Alisema ni kosa kisheria nchini Tanzania kwa mtu yeyote kusambaza maudhui hayo hata kama yanalenga kuelimisha, badala yake wanapotumiwa video hizo wafute na si kuzisambaza. Aidha alisema Serikali imepanga kuwachukua hatua kali kwa wanaoongoza makundi ya mitandao ya kijamii ambao wanachama wao wamekuwa wakishawishi kitendo hicho kwa kusambaza maudhui hayo. “Kiujumla anga letu la mtandao liko salama kwani TCRA wapo kazini kuhakikisha kuwa tunaendelea kuwa salama na hata inapotokea kuna maudhui hasi na yanayokiuka sheria, inachukua hatua stahiki kwa wanaohusika kwa kushirikiana na vyombo vya dola hasa jeshi la polisi,” alisema Nape. Nape amewahas wazazi, walimu na walezi kuwa wana wajibu wa kuwalinda watoto kutokana na maudhui yasiyofaa hasa yanayorushwa kwenye mitandao ya kijamii.
technology	Athari za unyanyasaji wa watoto mtandaoni	"Kutokana na ongezeko la ukatili dhidi ya watoto katika nchi nyingi barani Afrika, nchini Tanzania , mashirika zaidi ya 40 yamekutana kutafuta mbinu za kukomesha udhalilishaji wa watoto nchini Tanzania. Hatua hii inakuja wakati ambapo kuna ongezeko la watumiaji wa mitandao na watoto wakiwa miongoni mwao. Katika kizazi cha sasa ambapo unakuta teknolojia imekuwa , si jambo la ajabu kukuta picha ya mtoto kwenye mitandao bila ridhaa yake. Dr.Herzon Zakaria Onditi,mhadhiri wa Chuo kikuu cha Dar es salaam amefanya utafiti juu ya unyanyasaji wa kwenye mitandao na kubaini kuwa si watoto wa Tanzania pekee wanaoathirika bali ni tatizo linaloikabili dunia kwa ujumla. Takribani asilimia 42 ya watoto ambao ni sawa na watoto wanne kati ya kumi, wameonyesha kuwa wamewahi kuwanyanyasa wenzao kwenye mtandao. Walifanya hivyo kwa kuwatumia ujumbe wa kuudhi au picha ambazo hazina staha.Na hao wanaofanya vitendo hivyo  ni wale wanaowafahamu na wakati mwingine hawawafahamu. Asilimia 60 ya watoto wameripoti kunyanyaswa katika mtandao. ""Kwa mfano kuna mtoto ambaye alikuwa na marafiki zaidi ya 500 ambao hawafahamu hivyo anaponyanyaswa huwa ni vigumu sana kusema alichofanyiwa hivyo unakuta anakaa kimya na kuumia moyoni na  wengine unakuta wanaathirika kisaikolojia, katika mahusiano yao na familia au marafiki ,wanakumbwa na sonona ,wanaathirika kitaaluma na kushindwa kuwa makini katika kusoma na kujifunza"" Onditi alieleza. Mtafiti huyo aliongeza kuwa tafiti zinaonyesha athari za watoto kunyanyaswa katika mitandao ni kubwa zaidi ya kupingwa kofi, maana kofi mtu atasamehe na kusahau lakini mtandao utatunza kumbukumbu. Kwa upande wa watoto ambao walihojiwa na BBC, kwa ridhaa ya Shirika la Utu wa mtoto, CDF,  walisisitiza kuwa elimu dhidi ya unyanyasaji wa watoto ni muhimu sana kwa jamii. Wanaamini kuwa inawezekana kuna watu ambao wanawafanyia watoto unyanyasaji kwa makUsudi au bila kujua. "" Watoto wengi ambao wanaishi kwenye mazingira magumu wamekuwa wakipigwa picha zao ili wapatiwe msaada,jambo ambalo baadae mtu anaweza kuona kuwa anadhalilishwa badala ya kusaidiwa,"" mtoto wa kidato cha tano alieleza.Huku mwingine alisema, ""Watoto wamekuwa wakiadhibiwa kupitia mtandao,mfano unaweza kukuta video ya mtoto amefanya kitendo kibaya na inasambazwa kwenye mtandao na lengo linakuwa kama kuadhibiwa katika mtandao, wakati mtoto huyo angeweza kubadilika labda alifanya jambo hilo kwa sababu ya hali ya utoto,""mtoto mwingine alieleza. Daktari Katanta Simwanza ambaye mtaalamu wa masuala ya jinsia kutoka shirika la Plan international anasema unyanyasaji wa kijinsia uko katika wigo mkubwa haswa katika masuala ya mimba za utotoni,ufanyishwaji kazi katika mazingira magumu na unyanyasaji wa kijinsia vitendo vya kingono, kiuchumi, kisaikolojia. ""Ni vizuri kuvunja ukimya maana unyanyasaji mwingi uko kwenye vyombo vya habari, simu, intaneti na kwenye mitandao ya kijamii kwa ujumla, ili kuona namna gani unyanyasaji huo unaathiri afya ya mtoto. Mtoto anayefanyiwa unyanyasaji kwanza anakuwa hana amani lakini pia hawezi kuzingatia vizuri masomo yake. Hata serikali yenyewe inatoa muongozo hata wa kupiga picha tu, lazima mzazi awe ameridhia na mtoto pia. Kuna watu ambao wamekuwa wakitumia picha cha watoto na kutumia bila ridhaa na hata kwa upande wa maadili. ''Bahati nzuri mimi ni daktari, na kwenye  upande wa afya kuna miiko pia ya kutomdhalilisha .Unaweza kukuta mzazi anakubali mtoto wake apigwe picha ili apate msaada jambo ambalo si sahihi kwa mtoto mwenyewe.Ugonjwa ni siri ya mgonjwa.Kuna namna ambayo mtoto anapaswa kulindwa.""Dr.Katanta aliongeza Ni jukumu na wajibu wa wazazi kuwashauri na kuwasimamia watoto wao katika matumizi chanya ya simu na mitandao."
technology	'Niliuona mwili wa mwanangu kwenye Facebook': Kuteswa na kuuawa na wanajeshi wa Myanmar	Joseph anaomboleza kifo cha mwanawe. Baada ya wanajeshi wa Myanmar kuingia kijijini kwake, alikimbilia msituni lakini Pali Nang mwenye umri wa miaka 13 hakufanikiwa. Joseph aliona picha ya maiti ya mwanawe kwenye mtandao wa Facebook ambapo ilionyesha dalili za kuteswa. Yeye ni mmoja wa takriban wakimbizi 40,000 wa Myanmar ambao wamevuka mpaka na kuingia India.
technology	Tetesi za soka Ulaya Alhamisi 07.04.2022: Mane, Neves, Pogba, Danjuma, Werner, Depay, Gakpo, Lukaku	Paul Pogba , 29, anapendelea kurudi Juventus kuliko kwenda Paris St-Germain baada ya muda wake kuisha majira ya joto. Lakini kwa upande wa Italia wana wasiwasi kuhusu pesa anazotaka kulinganisha na umri wake (Tuttosport - in Italian) Liverpool inamtaka winga wa Villarreal na Uholanzi Arnaut Danjuma, 25, kuchukua nafasi ya mshambuliaji Sadio Mane, lakini Liverpool haina mpango huo kwa sasa hadi mwaka 2023. (Goal) Kama kocha wa Ajax Erik ten Hag akichaguliwa kuwa meneja wa Manchester United kama invyotarajiwa, basi atamsajili kiungo wa kati wa Portugal Ruben Neves, 25, Kutoka Wolves. (Sun)Mholanzi Ten Hag anamtaka pia beki wa Ajax na Jurrien Timber aende naye Old Trafford. (Star) Wakala wa mchezaji wa Chelsea na Ujerumani Timo Werner, 26, yupo nchini Italia akikutana na AC Milan, Juventus na Atalanta . (Corriere dello Sport - in Italian) Arsenal, Everton na Newcastle wote wameonesha nia ya kumsajili mshambuliaji wa Uholanzi Memphis Depay kutoka  Barcelona. (Superdeporte - in Spanish) Winga wa PSV Eindhoven na Uholanzi  Cody Gakpo, 22, ameweka wazi mapenzi yake kwa Arsenal huku akiendelea kuunganishwa na wenyeji wa vilabu vingine ikiwemo Manchester United na Liverpool. (Goal) Viongozi wa ngazi za juu huko Inter Milan sasa wanataka mshambuliaji wa Chelsea na Belgium Romelu Lukaku (28) arudi klabuni hapo. (Mirror) Leicester City wameonesha nia ya kumtaka mlinzi wa FC Mainz's Jeremiah St. Juste, 25. (Bild - via Leicester Mercury) Brighton hawana mpango wa kumuuza kipa wake Sanchez mbali ya kuwa Newcastle wameonesha nia ya kumuhitaji kipa huyo Mhispania (24). (Football Insider) Barcelona ina Imani kuwa ina nafasi kubwa ya kumsajili mshambuliaji wa Bayern Munich na Poland  Robert Lewandowski, 33, msimu huu wa majira ya joto.  (Sport - in Spanish) Kiungo wa kati wa Ajax na Uholanzi Ryan Gravenberch, 19, amekubali kuingia mkataba binafsi na  Bayern Munich. (Bild - via Bundesliga News) Mshambuliaji wa Ufaransa Kylian Mbappe, 23, anaweza kutia Saini mkataba mpya  katika klabu yake ya Paris St-Germain mbali na kuonesha nia kwa  Real Madrid. (Sky Sports) Mlinzi wa Leeds Luke Ayling, 30, amesema kuwa anataka kumalizia muda wake katika soka kama mchezaji katika klabu hiyo. (Star)
technology	Kwa nini maana ya ishara ya mkono imezua gumzo China?	"Video inayomuonesha msichana wa Kichina akitumia kiujanja ishara ya mkono kuomba msaada imesambazwa sana katika mtandao wa kijamii wa TikTok - hali inayoifanya mamlaka ya nchi hiyo kuingiwa na kiwewe. Msichana huyo anaonekana akisindikizwa na mtu asiyemjua katika uwanja wa ndege. Kwa sababu hakuwa alihofia wa kupiga mayowe ili apate usaidizi aliamua kuonesha ishara ya mkono iliyomaanisha mambo yako ""SAWA"". Hatua hiyo iliwafanya wapita njia kubishana ikiwa msichana huyo alikua sawa au la lakini wengine waligundua kuwa anazuiliwa bila hiari yake. Baadae aliukutanishwa na wazazi wake. Lakini kwa nini video hiyo iliyozua gumzo kali katika mitandao ya kijamii nchini China imeikasirisha mamlaka ya nchi hiyo? Licha ya kuwa ishara inayomaanisha mambo ni ""shwari"" inajulikana na watu wengi duniani, nchini China maana ya ishara hiyo inaweza kubadilika ukigeuza mkono kidogo tu. Vidole viwili vikishikana pamoja, na mkono wako uoneshshe ishara ya nambari""110"" -Kwa Wachina inamaanisha kuwasiliana na polisi katika hali ya dharura. Ktika video hiyo mhisika anaonesha ishara ambayo hata mtoto mdogo anaweza kung'amua kuwa unakabiliwa na tatizo. Ili kuhamasisha jamii kuhusu ishara hiyo mwisho wa video hiyo kuna mwanamume anaewaambia watu ""sambaza ujumbe huu"" ili watu  waitumia wanapotaka usaidizi"" kama pengine wametekwa nyara  na wanahofia maisha yao"". Video hiyo inaonekana kama tangazo la kibiashara kwa umma, kwa hivyo watumiaji wengi wa mitandao ya kijamii walidhania linaungwa mkono na polisi. Gazeti la kibiashara la kila siku linalofahamika kama Chengdu Economic linasema kanda hiyo ya video inayosambazwa katika mtandao wa TikTok inaonesha kana kwamba imetolewa na polisi. Hata hivyo aliyenasa video yenyewe hajabainika mpaka sasa Tayari vyombo rasmi vya habari vinawasilisha ujumbe wa mtandao wa kukabiliana na taarifa ghushi unaofahamika kama Piyao, kukosoa video hiyo kwa upotoshaji na kuongeza kuwa polisi hawana uhususiano wowowte na kanda hiyo ya video. ""Ishara kama hiyo haina msingi wowote ikitumiwa kuomba musaidizi wa dharura,"" ulisema, ishara hiyo haisaidii ikiwa anayeitumia hajui maana yake halisi hawezi kupata usaidizi anaotafuta. Linaongezea kuwa halijawahi ""kutangaza ishara hiyo kwa umma ili watu watumie wakiwa katika hali ya hatari"", na kutoa wito kwa watu kufuata mfumo wa jadi wa kupiga simu polisi wakiwa katika hali ya hatari ili wapate usaidizi. Licha ya mamlaka kujitenga na kanda hiyo ya video na kampeini yake kupata umaarufu wa ghafla katika mtandao wa TikTok, imezua mjadala mkali ikiwa ishara hiyo inaweza kutumiwa kuwafanya Wachina wajue ikiwa mtu anakabiliwa na hali ya hatari. Baadhi yao katika mtandao maarufu wa Sina Weibo wanasema ""kupiga mayowe kama ishara ya kuomba msaada kunasidia zaidi badala ya kuonesha ishara"", huku wengine wakisema ishara huenda ikatafsiriwa visivyo  hali ambayo inaweza ""kuwapotosha watu"" na kusababisha hali ya taharuki. Lakini katika nchi zilizo nda utawala wa kiimla watu hawana uhuru wa kujieleza hadharani, baadhi yao wanasifia lugha ya ishara katika mazingira kama hayo ambayo wanafananisha na mtu aliyetekwa nyara. ""Lugha za ishara inaweza kusaidia nchi"", mmoja wa watumiaji wa lugha hiyo alisema. ""Alimradi kila mtu anaielewa, tunaweza kuitumia ,"" mwingine alisema. ""Bora sote tunaelewa maana ya ishara inayotolewa hakuna shida."" Nambari kama ishara ya uasi Baadhi ya nambari kwa muda mrefu zimetumiwa na watumiaji wa mitandao ya kijamii kukosoa serikali bila ya maana halisi kujulikana. Watu wamegundua mbinu ya kuzungumzia mauaji ya Tiananmen Square ya mwaka 1989 - ambayo serikali iliweka siri kwa miongo mitatu- kwa kutumia nambari fiche kama  ""46""kumaanisha (4 Juni), ""64"" (Juni 4) au ""1989"". Mamlaka ilibaini maana ya nambari hizo na imekuwa ikiweka vikwazo kuhusu utumizi wake lakini hiyo haimaanishi kuwa ujumbe unaojumuisha nambari hizo zinafutwa. Mwimbaji Taylor Swift - ambaye alikuwa maarufu sana China - alipozindua albamu 1989, serikali ilikua na wakati mgumu kufuatilia ujumbe unaoangaziwa katika muziki wake. Kulikua na hofu huenda muziki wake unatumia maana fiche kupitisha ujumbe wenye utata katika historia ya hivi karibuni ya China."
technology	Namna Rais Samia anavyotumia mitandao ya kijamii	"Miaka 20 au 30 iliyopita, haikuwa kazi rahisi kuwafahamu viongozi wakubwa kama wafalme na marais kuliko kile ambacho kingezungumzwa na vyombo vya habari. Shukrani kwa mitandao ya kijamii kama Facebook, Twitter na Instagram - wananchi sasa wanaweza kufahamu walau kidogo kuhusu viongozi. Wanaweza kuwafahamu ni akina nani ni marafiki wa viongozi wao, familia zao? Mambo wanayoyapendelea, vitabu wanavyosoma na mwelekeo wao wa kiitikadi au mtazamo kuhusu sera na masuala muhimu ya kitaifa na kimataifa. Wakati Watanzania wakiwa wameingia katika awamu mpya ya uongozi wa Rais Samia Suluhu Hassan, ni wakati mwafaka sasa kufahamu maisha ya mitandaoni ya mwanamke huyu wa kwanza kuwa Rais wa Tanzania yanatuonyesha nini. Kusema ukweli, huwezi kupata mengi kumhusu Samia kupitia akaunti zake za mitandaoni. Kama walivyo viongozi wengi wa Tanzania - hususani watangulizi wake katika ofisi yake mpya; mitandao ya kijamii hutumika tu kama shajara (diary) ya matukio ya kila siku ya viongozi. Mara moja moja, Samia huweza kutoa pole kwa wafiwa au manusura katika ajali au kutoa salamu za heri ya siku ya kuzaliwa kwa viongozi. Na hivi ndivyo Jakaya Kikwete na hayati John Magufuli - marais wengine wa Tanzania waliokuwa na akaunti kwenye mitandao ya kijamii, walivyokuwa wakitumia mitandao hiyo. Huo ni upande mmoja tu wa habari. Pamoja na hayo, bado akaunti za Rais kwenye mitandao ya kijamii vinatueleza vitu kuhusu yeye kama ambavyo tutaona baadaye kwenye mitandao ya kijamii. Yanapozungumzwa masuala ya viongozi na mitandao ya kijamii, hakuna kiongozi anayetajwa kumzidi Rais wa 44 wa Marekani, Barack Obama. Yeye ndiye kiongozi anayefuatiliwa na watu wengi zaidi duniani akiwa na wafuasi zaidi ya milioni 130 duniani. Obama aliingia rasmi Twitter mnamo Aprili, 2007 na tangu wakati huo hajawahi kupumzika. Mwaka 2015, aliweka rekodi ya Ikulu ya Marekani kuwa na akaunti binafsi kwa ajili ya Rais wa Marekani (@POTUS) ambayo sasa inatumiwa na Rais Joe Biden baada ya kutumiwa pia na Donald Trump. Kama ambavyo Rais John F. Kennedy wa Marekani hujulikana kwa kuitwa Rais wa kwanza wa televisheni, Obama hujulikana pia kama Rais wa kwanza wa mitandao ya kijamii. Baada ya Obama kutumia kwa faida na nguvu mitandao hiyo, sasa jambo la ajabu ni kwa Rais kutokuwa na akaunti hasa kwenye mtandao wa twitter ambao hutumiwa zaidi na viongozi kuwasiliana na watu wao. Kwenye yake binafsi ya twitter, Samia anafuata watu 27 tu na unapata picha hasa kuhusu ni watu wa aina gani ambao yeye hupenda kupata habari zao. Miongoni mwa wanasiasa wa Tanzania, kuondoa hayati Rais John Magufuli, ni wanasiasa watatu tu ambao Rais huyu wa sita wa Tanzania anafuatilia habari zao. Wanasiasa hao ni Rais mstaafu Jakaya Kikwete, Mbunge wa Bumbuli, January Makamba na Mbunge wa Mtama, Nape Nnauye. Akaunti hiyo ya Rais Samia pia inaonyesha hamfuati kiongozi yeyote miongoni mwa wakuu wa nchi wanachama wa Jumuiya ya Afrika Mashariki (EAC). Miongoni mwa watumiaji mashuhuri wa mtandao huo ni marais Uhuru Kenyatta wa Kenya na Paul Kagame wa Rwanda lakini wao hawajamfuata Samia naye hajawafuata bado. Hata hivyo, uchambuzi wa haraka wa watu anaowafuatilia Samia unaonyesha ni mtu anayefuatilia habari za wanawake mashuhuri na taasisi zinazojihusisha na masuala ya watu wa jinsia hiyo. Viongozi kadhaa wa kike waliompongeza Rais Samia baada ya kuchukua hatamu. Katika twitter, Samia anamfuata mke wa Obama, Michelle, mtangazaji mashuhuri wa vipindi vya televisheni wa Marekani, Oprah Winfrey, mwanasiasa Hillary Clinton, Makamu wa Rais wa Marekani, Kamala Harris (ambaye tayari amemtumia Samia salamu za pongezi kufuatia kuwa kwake Rais wa Tanzania) na Shirika la Umoja wa Mataifa la Maendeleo ya Wanawake. Miongoni mwa viongozi wa bara la Afrika, Samia anamfuata kiongozi mmoja tu; Ali Bongo Ondimba ambaye ni Rais wa Gabon. Mtu mwingine ambaye anafuatwa na Samia ni mtawala wa Dubai, Sheikh Mohamed bin Rashid al Makhtoum. Ndiye mtu pekee kutoka Mashariki ya Kati ambaye Rais huyu mpya wa Tanzania anamfuata kupitia mtandao huo. Pamoja na ukaribu wake na kufahamiana na wasanii, Samia hamfuati mwanamuziki, mwigizaji au mtu yeyote anayejihusisha na masuala ya Sanaa na burudani ndani ya Tanzania au nje ya nchi. Wakati Samia anatangaza kuwa Rais Machi 17 mwaka huu kufuatia kifo cha Magufuli, alikuwa na wafuasi 416,000 kwenye mitandao ya kijamii lakini kufikia Machi 26 mwaka huu, alikuwa na wafuasi 474,000, hili ni ongezeko la watu 58,000 katika kipindi cha takribani siku 10 tu. Nchini Tanzania, Mama Samia yuko nyuma ya wanasiasa kama Kikwete mwenye wafuasi milioni 1.5, Zitto Kabwe mwenye wafuasi milioni 1.2 na January Makamba mwenye wafuasi milioni moja. Hata hivyo, kwa cheo chake kipya, mwamko wa Watanzania kwenye matumizi ya mitandao ya kijamii na shauku ya watu duniani kote kutaka kujua Rais mwanamke wa Afrika anafanya nini, Samia ana fursa ya kuwapiku wanasiasa hao katika kipindi cha miaka michache ijayo. Kwa kutazama aina ya watu anaowafuata Samia, ni rahisi kuona kwamba ni mwanasiasa anayefuata mwelekeo wa kiliberali na anavutwa zaidi na siasa za kimagharibi kuliko Mashariki. Kwa kufuata watu kama Michelle, Hillary na Oprah, akaunti hii binafsi ya Samia inamuonyesha kama mwanasiasa anayeamini katika nguvu ya wanawake na kwenye kuvunja vikwazo dhidi yao. Kwa mwanasiasa ambaye anawaita viongozi wa EAC na nchi za Jumuiya ya Uchumi ya Kusini mwa Afrika (SADC) kaka zake - kama alivyowaita wakati wa tukio la msiba wa kitaifa wa Magufuli uliofanyika Dodoma, inashangaza kwamba hamfuati yeyote miongoni mwa viongozi wa nchi hizo na badala yake anamfuata Ondimba wa Gabon. Pamoja na uzuri wa mitandao ya kijamii katika kutoa taarifa na kubadilishana maarifa, kumekuwa pia na hatari za kutumia mitandao hiyo. Kwa mfano iko hatari ya kuingiliwa na wakorofi na kuweka picha au habari zisizofaa. Lakini, tatizo kubwa zaidi la mitandao ya kijamii liko katika aina ya watu wanaoitumia. Wapo watu ambao hutumia mitandao hiyo kukashifu, kubagaza na kutukana viongozi na mwanasiasa anayeingia katika dunia hii ni muhimu akawa na ngozi ngumu. Rais Uhuru Kenyatta wa Kenya ni miongoni mwa waliowahi kuonja joto hii ya jiwe kutoka kwa watu wa mitandaoni kiasi kwamba kuna wakati - Novemba mwaka jana, aliamua kujitoa akieleza kwamba amechoshwa na matusi anayotukanwa. ""Hata twitter niliondoka huko nikaona hiyo kitu ni bure, ni matusi tu. Unakaa hapo unasoma hulali. Afadhali nilale nipige story na mama (mkewe, Margareth) niende kufanya kazi,"" alisema Uhuru. Baada ya kuwa Rais, sasa utakuwa uamuzi wake mwenyewe kuamua kama akaunti zake za mitandao ziwe hai na zenye kufuatiliwa kwa kuwekwa taarifa mpya kila wakati au kuendelea kutumika kama shajara tu ya ziara zake. Mtangulizi wake, Magufuli, alikuwa pia akitumia mitandao kama shajara na mara moja moja kutuma salamu za pole au pongezi kwa watu binafsi, makundi au taasisi zilizofanya vizuri au kupatwa na majanga. Kama atafuata utaratibu wa Marekani, Samia anaweza kuzifanya akaunti zake kuwa sehemu yake si ya kuonyesha nini anachofanya kazini kila siku - lakini pia kutoa mtazamo wake binafsi kuhusu matukio yanayoendelea duniani na kujichanganya na watu wa kawaida katika mijadala mbalimbali. Kama kuja jambo halijaeleweka vizuri au ni gumu kueleweka, Rais anaweza kutumia mitandao kulifafanua kwa maneno machache na lugha nyepesi na kama kuna jambo ambalo serikali yake inalifanya na hakuna maelezo ya kueleza kwa nini mwelekeo huo umechukuliwa, anaweza pia kutumia nafasi hiyo kueleza. Kwa vyovyote vile, kuna kila dalili kwamba akaunti za mitandao ya kijamii za Rais Samia Suluhu Hassan hazitakuwa kama zilivyokuwa zamani mara baada ya kukaa na kuzoea wadhifa wake mpya. Obama alizindua akaunti yake ya Rais wa Marekani (@POTUS), kwa kurusha kijembe kwa swahiba wake, Hillary Clinton. Tutarajie kitu kama hicho kwa Rais Samia kuelekea kwa kaka zake wa EAC, SADC au kwa msanii maarufu kama Diamond Platnumz kama namna yake ya kujitambulisha rasmi kuingia katika kundi hili maalumu? Tusubiri."
technology	Netlicks? Televisheni ambayo unaweza kuonja ladha ya kioo chake’	"Mfano wa skrini ya TV ""unayoweza kulamba"" ambayo inaweza kuwa na ladha ya chakula imetengenezwa na profesa wa Kijapani, Reuters inaripoti. Katika teknolojia hiyo Inayojulikana kama Taste-the-TV, makopo kumi yananyunyizia ladha kwenye ""hygienic film""(filamu ya usafi) ambayo inakunjwa juu ya skrini ili mtazamaji ailambe. Profesa Homei Miyashita wa Chuo Kikuu cha Meiji, alisema kuwa TV ya aina hiyo inaweza kutumika kutoa mafunzo kwa wapishi au wahudumu wa mvinyo. Iwapo itatengenezwa kibiashara, TV hiyo itagharimu $875 (£735), alikadiria. ""Lengo ni kufanya iwezekane kwa watu kukifahamu kitu kama kula kwenye mgahawa upande mwingine wa dunia, hata wakiwa nyumbani,"" aliiambia Reuters. Anaripotiwa kuwa katika mazungumzo na watengenezaji kuhusu matumizi mengine ya teknolojia ya kunyunyizia ladha, kama vile kuongeza ladha kwenye mkate. Profesa anatazamia kujikita katika ulimwengu wa ""maudhui ya ladha"" ya kupakuliwa (downloadable). Katika enzi hii ya Covid-19, aina hii ya teknolojia inaweza kuboresha jinsi watu wanavyoungana na ulimwengu wa nje, Prof Miyashita anaamini. Lakini kwenye Twitter watu walishangaa ikiwa katikati ya janga la ulimwengu ulikuwa wakati sahihi wa kuzindua Taste-the-TV. ""Wakati wa janga hili?"" aliandika mmoja, ""Kuna uwezekano mkubwa wa kufanya kufanikio katika nyakati za corona :)"" mwingine alitania. Hapo awali, Prof Miyashita na wanafunzi wake walitengeneza vifaa mbalimbali vinavyohusiana na ladha, ikiwa ni pamoja na ""uma unaofanya chakula kuwa na ladha zaidi"". Waandishi wa habari wakioneshwa onyesho la kifaa hicho na mwanafunzi. Aliiambia mashine kuwa alitaka ""chokoleti tamu"", na baada ya majaribio machache agizo lilinyunyiziwa kwenye filamu ya plastiki ili aionje. ""Ni kama chokoleti ya maziwa,"" anaripotiwa kusema."
technology	Idris Sultan ashitakiwa kwa kutumia namba ya simu isiyosajiliwa kwa jina lake	Mchekeshaji maarufu nchini Tanzania Idris Sultan ameachiwa kwa dhamana hii leo baada ya kupandishwa mahakamani na kusomewa mashtaka ya kutumia namba ya simu ambayo haijasajiliwa jina lake. Msanii huyo alikamatwa Jumanne wiki iliyopita baada ya kujisalimisha kituo cha polisi jiji Dar es Salaam. Baada ya kushikiliwa na polisi kwa zaidi ya wiki moja Sultan amefikishwa katika mahakama ya Kisutu hii leo na kusomewa shitaka la kutosajili nambari ya simu aliyokuwa anaitumia ambayo imesajiliwa kwa jina la mtu mwengine. Anayetajwa kusajili laini hiyo, Innocent Maiga pia ameshatkiwa pamoja na Bw Sultan kwa kosa la kutoarifu mabadiliko ya umiliki wa laini ya simu iliyosajiliwa kwa jina lake. Msanii huyo ameachiwa kwa dhamana baada ya watu wawili kusaini bondi ya Shilingi za Tanzania milioni 15 kila mmoja, wakili wake Bennedict Ishabakaki ameieleza BBC. Wawili hao wanatuhumiwa kufanya makossa hayo kinyume cha Sheria ya Mawasiliano ya Kielektoniki na Posta, na endapo watakutwa na hatia watakabiliana na adhabu ya faini isiyopungua Shilingi milioni tano, ama kifungo kisichopungua miezi 12 ama vyote faini na kifungo. Kesi dhidi ya msanii huyo imeahirishwa mpaka Juni 9. Kabla ya kufikishwa mahakamani, polisi na wakili wa msanii huyo waliiambia BBC kuwa alikuwa pia akihojiwa kwa tuhuma za kutenda makosa ya kimtandao. Wakili Ishabakaki pia aliiambia BBC kuwa mteja wake alikamatwa na kuhojiwa na polisi juu ya mkanda wa video uliosambaa mitandaoni hivi karibuni akionekana akiicheka picha ya zamani ya rais Magufuli. Hata hivyo, hii leo, hakufunguliwa mashtaka yoyote kuhusiana na suala hilo.
technology	Wakili wa mmoja wa ‘matapeli’ Wanaigeria waliokamatwa baada ya kujinadi Instagram adai alitekwa nyara na FBI	"Mwanaume mmoja Mnaigeria anayeshutumiwa kwa wizi wa mamilioni ya dola na usafirishaji haramu wa pesa na nchini Marekani alitekwa nyara na FBI, wakili wake amesema. Ramon Olorunwa Abbas - anayefahamika  na wafuasi wake milioni  2.5 kwenye mtandao wake wa kijamii wa Instagram kama  Ray Hushpuppi - na mshukiwa mwingine wa wizi wa kimtandao  Olalekan Jacob Ponle (aka Mr Woodberry) walikamatwa mjini Dubai, ambako wanaishi mwezi Juni. Baadae walifikishwa katika mahakama ya  Chicago tarehe  3 Julai. Muungano wa miliki za kiarabu (United Aran Emirates) hauna mkataba wa kuwasafirisha wahalifu kwenda Marekani lakini polisi ya Dubai walisema wamekwishwa wasafirisha hadi Marekani. Msemaji wa Wizara ya sheria nchini Marekani ameiambia BBC kuwa  Hushpuppi alifukuzwa kutoka Dubai na hakuletwa Marekani. Hakujibu ni vipi alifika nchini Marekani. Wakili wa Abbas, Gal Pissetzky ameiambia BBC kwamba mteja wake , ambaye picha zake kwenye mtandao wa Instagram zilionyesha  maisha ya kifahari , hakua mhalifu na alipata pesa kwa njia halali. ""Ana ushawishi katika mitandao ya kijamii akiwa na mamilioni ya wafuasi, akiwa na mamilioni ya watu wanaompenda na kumheshimu, na anawapenda, na hicho ndicho alichokifanya. Katika jamii ya sasa, hiyo ni biashara,"" alisema. Bwana  Pissetzky  anakiri kwamba hafahamu  ""kwa 100%  "" masuala ya mitandao ya kijamii na watoto wake walimwambia kuwa ni mtu mzima  sana lakini ana fahamu   ""hivyo ndivyo watu wanavyotengeneza pesa siku hizi. Hoja ya wakili wa mshitakiwa wa Chcago ilikuwa kwamba  Hushpuppi  alilipwa na nembo za  mitindo ya mavazi  katika kesi hiyo inayotarajiwa kuchukua muda mrefu katika mahakama ya Marekani. Shirika la upelelezi la Marekani   (FBI) linamshutumu Bwana  Abbas, mwenye umri wa miaka 37, kwa kuhusika katika wizi wa pesa wa mamilioni ya dola kwa njia ya barua pepe na mifumo mingine ya wizi. Je Marekani ilitimiza sheria ? Ni kesi kubwa zaidi ya wizi inayomuhusisha raia wa Nigeria  nchini Marekani lakini wakili wake anasema Marekani haina mamlaka ya kumsafirisha kutoka Dubai. ""Kwa maoni yangu,  FBI  na serikali hapa walivunja sheria walipo mtekanyara kutoka Dubai bila  mchakato wowote wa kisheria unaowaruhusu kufanya hivyo ,"" Bwana Pissetzky toaliiambia BBC. ""Hapakua na mchakati wa kisheria wa kumsafirisha, hapakua na nyaraka za kisheria zilizowasilishwa,  likua ni wito wa FBI. Sio raia wa Marekani, Marekani haina kabisa mamlaka ya kumchukua ,"" alisema wakili wake. Lakini polisi ya Dubai ilisema  katika ujumbe wake wa Facebook kwamba mkurugenzi wa FBI aliwashukuru kwa kuwasafieisha wanaume hao wawili. Ray Hushpuppi tayari ni mtu maarufu sana kwenye  Instagram  kwa maisha ya kifahari (kula bata) ambayo aliyanadi kupitia picha alizozituma kwenye mtandao huo  , lakini alipata ufuasi zaidi wa watu 100,000  baada ya kukamatwa kwake. Alipokamatwa polisi ya Dubai ilisema kuwa imepata dola milioni 40 taslimu , magari 13 ya kifahari yenye thamani ya dola milioni 6.8, kompyuta 21, simu 47 za smartphone na anwani za watu karibu milioni mbili wanaodaiwa kuwa waathiriwa wa wizi wake  . Glen Donath aliyekua mwendesha mashtaka zamani mjini Washington anasema wanaume hawa ""walizidi kujidai kwani walijinadi kupita kiasi katika mitandao ya kijamii "". Taarifa hii iliwashangaza wengi ambao wamekua wakifuatilia maisha yao ya hali ya juu kwenye mitandao ya kijamii, wakijiuliza wanaume hawa wanatoa wapi pesa kiasi hicho. Bila kujua walichokua wakikifanya, kwa kuonesha maisha yao ya hali ya juu katika mitandao wa Instagram na Snapchat, wanaume hawa walikua wakitoa utambulisho wao kwa majasusi wa Marekani. Kwa sasa, wanashtakiwa kwa kudanganya kuwa ni wafanyakazi wa kampuni mbalimbali nchini Marekani , kuandika barua pepe wakiwadanganya watu ambao waliwatumia mamilioni ya dola kwenye akaunti zao. Katika mtandao wa Instagram , ""hushpuppi"" anajitambulisha kama mtaalamu wa ujenzi, na hata kuna picha zinazoonesha nyumba anayoijenga. Lakini ''nyumba'' hizo alizitumia kama njia ya ulaghai na wizi, kulingana na wapelelezi. ""Mfumo wetu wa maadili yetu ya Nigeria inapaswa kuangaliwa, hususan thamani tunayoipatia mali, kwa vyovyote vile unavyoipata . Ebuka Emebinah,mtaalamu wa masuala ya uchumi ."" ameiambia BBC . ''Ni utamaduni ambapo watu wanaamini kwamba matokeo yanakuelezea . Hatuweki msisitizo katika mchakato na hili limejengwa kwa muda'' Mwezi Aprili , ""hushpuppi"" alibadilisha upya makubaliano ya kukodi nyumba ya kifahari sana Dubai kwa majina yake halisi na simu yake binafsi. Wiki mbili kabla ya kutiwa nguvuni, aliweka picha yake kwenye Instagram akiwa karibu na magari yake mawili ya Rolls-Royce akaandika ujumbe: ""Asante Mungu, kwa Baraka nyingi maishani mwangu. Endelea kuwaaibisha wale wanaosubiri niaibike'' ""Maisha ya kifahari ya Abbas yanatokana na uhalifu, pia ni mmoja wa watu wanaoongoza kwa wizi wa mtandao kwa kuvamia kompyuta za watu, wizi wa pesa kwa njia ya ulaghai wakiwalenga watu kote duniani katika mfumo uliotengenezwa kwa lengo la kuwaibia mamilioni ya dola "". Ilisema taarifa ya Shirika la upelelezi la Marekani FBI kuhusu uchunguzi. Katika kisa kimoja, kampuni ya fedha inasema iliibiwa dola $14.7 kwa njia ya mtandao, inasema kuwa fedha hizo zilikwenda kwenye akaunti za ""hushpuppi"" zilizpo katika nchi mbali mbali duniani. Waraka wa mashtaka unaonyesha kuwa mtu huyo anakabiliwa na shitaka la la kuiba dola milioni $124 kutoka kwa moja ya timu ambayo haikutajwa ya Primia Ligi. FBI limesema kuwa lilipata taarifa katika mitndao Google, Apple iCloud, Instagram na Snapchat, akaunti za benki , stakabadhi zake za usafiri, mawasiliano na washirika wake katika wizi na rekodi za utumaji wake wa pesa. Takriban 90% ya barua pepe za utapeli hutoka Afrika ya magharibi kulingana na taasisi ya Marekani ya usalama wa kimtandao , Agari. Crane Hassold anayeshughulikia uhalifu wa aina hii katika taasisi Agari. Anasema: ''Wanaofanya utapeli huu huanza kwa kuchunguza barua pepe za mawasiliano halisi katika kampuni fulani zinazofanya biasharana kuchukua anwani za barua pepe zao na baadae kupotosha mawasiliano hayo kwa kusema kuwa walibadili akaunti za benki za malipo na kuwaomba waanze kutumia akaunti hizo mpya kwa malipo''. Bwana Ponle ambaye anatumia jina la ""mrwoodberry"" katika mitandao ya kijamii, alitumia jina la Mark Kain katika barua pepe'' ilisema FBI. Anashutumiwa kuilaghai kampuni ya mjini Chicago iliyomtumia dola milioni $15.2. Na kampuni nyingine za Iowa, Kansas, Michigan, New York na California pia zinasema kuwa ziliathiriwa na utapeli huo. Pesa hizo baadae zilipotea kwani baada ya kutumwa kwa pesa hizo zilibadilishwa kuwa pesa mbadala zinazotumiwa kwa njia ya mtandao zinazofahamika kama 'cryptocurrency bitcoin'. Wizi wa aina hii unaofanyika kwa njia ya barua pepe umeshamiri sana duniani na kwa kiwango kikubwa unahusishwa na Nigeria na kwamba nyota wa wizi huo Nigeria wanaitwa 'Yahoo boys'. FBI inawatahadharisha watu wawe makini wanapofanya mawasiliano ya barua pepe zinazowahakikishia kuwa watapata pesa nyingi au wale wanaowaambia wabadili njia yao ya kawalida ya malipo. Mwandishi wa BBC aliandikiwa hivi karibuni ujumbe ambao ulikua karibu sawa na ule unaoelezewa katika taarifa hii. Jinsi wizi unaofahamika kama 419 na mapenzi unavyofanya kazi •Mtu hukuandikia baruapepe, akikuambia kuwa anataka umsaidie kutuma pesa •Atakwambia kuwa matatizo ya kisiasa au matatizo ya majanga mengine vinamzuwia kutuma pesa •Atakuomba umpe akaunti yako ili atume pesa •Hii humsaidia kuifikia akaunti yako na kuweza kuondoa pesa •Jihadhari sana nay ale unayoyaandika katika mitandao ya kijamii kwani taarifa hizo huwasaidia kukufahamu vyema na kukukulenga. Wakili Moe Adele, mwenye makao yake mjini Washington, anasema inasikitisha kwamba serikali ya Nigeria haijali matatizo ya vijana Wanigeria wanaojiingiza katika vitendo vya aina hii. ""Wanaviona vitendo hivi kama njia rahisi kuwasaidia katika nchi inayowapatia fursa chache na wakati mwingine haipo."" Ayo Bankole -muasisi mwenza wa Bootcamp yenye makao yake nchini Nigeria anasema: ''Kuna Wanigeria wengi wanaofanya mambo mengi mazuri duniani, lakini wanaofanya mabaya huchafua sura ya nchi. ""Kampuni nyingi siku hizi hazitumi bidhaa nchini Nigeria, kampuni nyingi hazikubali malipo kutoka imetuharibia sura ."" Katika ripoti ya mwaka 2019 kuhusu uhalifu wa kimtandao , FBI ilisema kuwa ilipokea malalamiko karibu 460,000 ya visa vinavyoshukiwa kuwa ni wizi wa kumtandao, huku zikibiwa dola bilioni $3.5 na zaidi ya dola $300 ziliweza kurejeshwa. Hatahivyo, wengi miongoni mwa wahusika wa wizi huu hawakamatwi, na ni wachache wanofika jela kwani wizi huu huvuka mipaka na hutekelezwa kwa njia ngumu, kulingana na Glen Donath Iwapo watapatikana na hatia Ibyaha, Bwana Abbas na Bwana Ponle wanaweza kufungwa kifungo cha miaka 20 jela."
technology	App za Facebook, Instagram, WhatsApp zashindwa kupakia na kupakua picha	Baadhi ya watumiaji wa Facebook, Instagram na WhatsApp walishindwa kuweka picha, video na mafaili. Facebook, inayomiliki App zote tatu, imesema inafahamu kuhusu tatizo hilo na ilikuwa ''ikifanyia kazi ili kurudisha kila kitu sawa haraka iwezekanavyo''. Mitandao ya kijamii, ina mabilioni ya watumiaji wake ulimwenguni. Washindani wake Twitter pia walikuwa na tatizo kwa watumiaji wake kushindwa kutuma ujumbe wa moja kwa moja au kupokea taarifa kuhusu ujumbe ulioingia. Kampuni iliomba radhi kwa dosari hiyo kupitia ukurasa wake wa Twitter wakisema kuwa wanashughulikia tatizo hilo. Watumiaji bado waliweza kuweka ujumbe kwenye twitter na ujumbe wa hashtag #instagramdown ukaanza kushika kasi mtandaoni wengi wakitumia kueleza matatizo ya mshindani wake. App ya Facebook Messenger, ambayo huwa inapakuliwa kivyake, nayo ailiathirika. Mwezi Machi, Facebook  na Instagram ilipata changamoto za kiteknolojia ambayo ilidumu wa muda. Matatizo pia yalikumba app zote mbili sambamba na Whats App mwezi Aprili. Facebook ina watumiaji zaidi ya bilioni 2.3  kwa mwezi wanaotumia app hiyo na Instagram ina watumiaji bilioni moja.
technology	Twitter yazuia ujumbe wa Trump saa chache baada ya kusaini amri ya kudhibiti mitando ya kijamii	"Mtandao wa Twitter umeficha ujumbe wa rais Donald Trump katika wasifu wake, na kusema kwamba unakiuka sheria ya kutosifia ghasia. Na badala ya kufutwa, ujumbe huo umebadilishwa kwa onyo lililoandikwa na unaweza kuonekana kwa kuubofya. Onyo hilo linasema ""Twitter imebaini kwamba huenda kwa maslahi ya umma ujumbe huo ukaendelea kuwepo Hiyo ni hatua ya hivi karibuni ya mzozo kati ya mtandao wa Twitter na Ikulu ya Marekani. Bwana Trump aliandika ujumbe kuhusu mji wa Minneapolis, Marekani ambao umekubwa na maandano kwa siku kadhaa baada ya kifo cha mwanaume mweusi aliyekuwa kizuizini. Rais amesema atatuma ""jeshi la Taifa"", na kufuatia ujumbe huo kwa onyo kwamba ""uporaji ukianza, ufyatuaji wa risasi unaanza."" Ujumbe huo wa pili ulifichwa na mtandao wa Twitter kwa kuchochea ghasia. Sera ya Twitter ya kuongeza onyo badala ya kufuta kabisa ujumbe ambao unavunja sheria zake linapokuja suala la umma ilitangazwa katikati ya 2019. Lakini hakuna mtandao wa kijamii ambao umewahi kutumia sera hiyo dhidi ya bwana Trump - au kuondoa kufuta kabisa ujmbe wake wowote. ""Hii ni hatua ya kishujaa na yenye changamoto zake ambayo haijawahi kuchukuliwa na Twitter - au mtandao wowote wa kijamii,"" amesema Carl Miller, wa Kituo cha Takwimu cha Mitandao ya Kijamii Uingereza. ""Hatua hii imeendelea kuzua mjadala mkali kwenye mitandao ya kijamii kati ya kuhusu suala la matumizi mabaya ya mtandao na uhuru wa kujieleza. Sera ya maudhui mtandaoni haijapata cheche za maneno kama kwa hili."" Kwa miaka minne mtandao wa Twitter ulivumilia wito wa kumchukulia Donald Trump kama mtumiaji mwengine yeyote na kumfanya atekeleze masharti yaliyowekwa. Na Jumatano ikachukua hatua kidogo tu sio kuondoka ujumbe wake lakini kuongeza kiunganishi cha kutathmini ukweli. Kampuni hiyo ilikuwa na machaguo mawili - kujikunyata au kuendelea kuchukua hatua kulingana na sheria za mtandao huo. Na kwa sasa hivi imechagua kuchukua hatua na kutoa wito kwa rais wa kuacha kuchochea ghasia. Kwa mtumiaji mwengine yoyote katika hali ya kawaida,  ujumbe wake ungekuwa umeondolewa kabisa na pengine hata akaunti yake kufungiwa kabisa. Na kwasasa hivi inaonekana kana kwamba hakuna njia rahisi kwa pande hizo mbili hasimu - mgogoro mkubwa unanukia  juu ya kiwango cha uhuru wa kujieleza na haki za mitandao ya kijamii kupunguza makali ya maudhui yanayotumwa. Hatua hiyo inamaanisha kwamba hakuna mtumiaji mwengine atakayeweza kupenda, kujibu au kuutuma tena ujumbe wa Trump, Twitter imesema - lakini bado mtu anaweza kutuma tena maoni ya kwenye ujumbe huo. Twitter imesema: ""Ujumbe huu unakiuka sera yetu inayohusia na kuchochea ghasia kwa kuzingaia mstari wa mwisho wa ujumbe huo, unaohusisha ghasia, na hatari ya kuchochea hatua kama hiyo kuendelea kuchukuliwa."" ""Tumechukua hatua kuzuia wengine ambao huenda wakachochewa kutekeleza vitendo vya ghasia, lakini ujumbe huo umeendelea kuwepo kwasababu ni muhimu kwa umma kuona ujumbe huo kwa kuzingatia kile kinachoendelea kwa manufaa ya umma."" Saa kadhaa baada ya oyno hilo kutolewa, rais Trump alituma ujumbe: ""Twitter haifanyi chochote zaidi ya uwongo na propaganda za China au chama cha mrengo wa shoto cha Democrat "" Moja kwa moja alirejelelea hatua ya kutia saini agizo la raisi kwa lengo la kuondoa baadhi ya sheria zinazolinda mitandao ya kijamii. Je rais wa Marekani amesaini nini? Trump ameamua kuweka saini ya kuondoa baadhi ya marufuku ya kisheria ambayo mitandao ya kijamii inayo. Saini hiyo inampa mamlaka ya kuweka hatua za kisheria dhidi ya makampuni ya mitandao ya kijamii kama Facebook na Twitter katika sheria walizoweka katika maudhui wanayochapisha katika mitandao yao. Rais Trump ameishutumu mitandao ya kijamii kwa kushindwa kuwa makini wakati wa kusaini mamlaka ambayo iko huru kuondolewa wakati wa kuweka saini. Amri hiyo inatarajiwa kukabiliwa na changamoto za kisheria. Wataalamu wa kisheria wanasema kuwa bunge la Marekani au mfumo wa mahakama lazima iusike ili kubadili sheria iliyopo sasa ambayo inaeleweka kuwa inalinda mitandao ya kijamii. Bwana Trump amekuwa akiishutumu mitandao ya kijamii kila mara kuharihi sauti yake au hat ahata kuweka sauti ambayo hajazungumza lakini anakuwa anasikika kama yeye. Jumatano, bwana Trump aliishutumu Twitter kwa kuingilia uchaguzi baada ya kuongeza maelezo ya tweet mbili kama uthibitisho. Alhamisi , Twitter iliongeza taarifa za kuhakiki taarifa kuhusu Covid-19"" na kujumuisha ujumbe wa tweet kutoka kwa msemaji wa serikali ya China anayedai kuwa virusi vya corona vilitengenezwa Marekani. Amri hiyo imewekwa ili kufafanua sheria ya mawasiliano ya staha ambayo Marekani imeweka katika mitandao ya kijamii kama Facebook, Twitter na Youtube pamoja na ulinzi wa kisheria katika hali fulani. Chini ya kifungu cha sheria cha namba 230, mitandao ya kijamii haiwajibishwi kwa maudhui ambayo watumiaji wake wanaweka mtandaoni lakini inaweza kuhusika kwa upande wa usamaria mwema wa kuondoa maudhui hayo mtandaoni ambayo labda yana maudhui ya unyanyasaji, chuki na yanahaibisha . Amri hiyo maalumu inaainisha kuwa sheria ambayo italinda maudhui ya mitandao ya kijamii kama maudhui hayo hayajabilishwa kwa kuhaririwa na mtumiaji wa mtandao huo na kutaka sheria hiyo ibadilishwe au kuondolewa na wabunge kwa kifungu namba 230. Bwana Trump alisema mwanasheria mkuu William Barr ataanza mara moja kuandaa sheria ambayo itapigiwa kura. Maamuzi hayo yanasema kuwa kuzuia maudhui ya mtu sio jambo la busara, pamoja na kujumuisha sababu ya kutochapisha maudhui hayo ambazo ziko tofauti na maelezo yaliyoandikwa katika sheria zilizopo kwenye huduma ya tovuti, amri hiyo mpya inataka lazima zilindwe. Seneta wa Republican, Marco Rubio ni miongoni mwa watu wanaodai kuwa mitandao ya kijamii inachukua jukumu la mchapishaji hivyo wana haki ya kuongeza ukweli wa jambo katika baadhi ya machapisho. ""Sheria bado inalinda kampeni za mitandao ya kijamii kama Twitter kwa sababu wanajulikana kama jukwaa na sio wachapishaji,"" alisema bwana Rubio. ""Lakini kama wataamua sasa kufuata sheria za uhariri kama wachapishaji, basi watapaswa kutambuliwa kisheria kuwa wachapishaji."" Donald Trump amehaidi kuchukua hatua kubwa dhidi ya maamuzi ya tweeter ya kuongeza ujumbe wa kuangalia ukweli wa jambo katika ujumbe wake. Wakati tangazo la amri hiyo kutakiwa kuchukuliwa kwa uzito mkubwa na kuishutumu mitandao ya kijamii kwa kuwa na ubaguzi na kuhatarisha uhuru wa  kuzungumza- itachukua muda mrefu kabla ya mazungumzo kuwa utekelezaji wa kweli, mkubwa au wa namna nyingine. Wakala huru wa serikai watatakiwa kuangalia sheria zilizopo, kutangaza utaratibu mpya. Kuupigia kura na kuutetea mahakamani. Wakati wote huo, uchaguzi wa rais utakuja na kuondoka. Hii inafafanua kwa nini rais Trump pia anahamasisha uwepo wa sheria mpya ambayo itapitishwa na watunga sheria na kuwa na namna ya moja kwa moja ya kubadili sera za Marekani katika kampuni za mitandao ya kijamii nchini Marekani. Lengo kuu la amri ya rais, hata hivyo linaweza kuonekana kama ishara. Kwa kiwango kidogo sana  itafanya Twitter kufikiria mara mbili kuhusu kuangalia namna ya kujumuisha ukweli wa taarifa katika huduma zao. Rais anategemea Twitter kuchapisha ujumbe wake bila kuongeza taarifa nyingine ambazo si zake.Kama Twitter itaanza kupunguza moja ya chombo chake cha mawasiliano, basi itakuwa inatuma ujumbe kuwa itajiondoa na kuweka vitu kuwa katika  kiwango cha chini - na kampuni kutokuwa huru. Twitter imeweka amri kuwa kujibu hatua hizo za kisiasa kwa kutumia taratibu za sheria pia, "" aliongeza kuwa kifungu namba 230 ""ambacho kinalinda uvumbuzi na uhuru wa kujieleza wa Marekani na kusisitiza umuhimu wa demokrasia"". Google, ambayo inamiliki YouTube, imesema kubadili kwa kifungu namba 230  kutaweza kuathiri uchumi wa Marekani na uongozi wa kimataifa katika uhuru wa mtandao. ""Tuna sera za wazi ya maudhui yetu na tunatekeleza bila kuangalia mitazamo ya kisiasa. Majukwaa yetu yanasaidia idadi kubwa ya watu na kampuni mbalimbali ukiachilia mbali siasa, na kuwapa muongozo na namna mpya ya kuwasilisha kwa wafuatiliaji wao,"" aliiambia BBC. Mkurugenzi wa Facebook bwana Mark Zuckerberg alihojiwa na  Fox News, Jumatano na  kusema kuwa katika suala la kuzuia maudhui yasichapishwe kwenye mitandao ya kijamii ni jambo ambalo serikali ilipaswa kuona kuwa jambo sahihi na kuhamasisha kufanyika badala ya kuwa na uhuru wa kujieleza. ""Nina Imani kubwa kuwa kama Facebook isingekuwa inahariri au kutoweka zuio la kila kitu ambacho wanaandika mtandaoni, hali ingekuwa mbaya,"" alisema bwana Zuckerberg. ""Nadhani kampuni binafsi zisingekuwepo labda katika majukwaa haya basi tusingekuwa katika nafasi ya kuendesha mitandao hii."" Wakati think tank ilionya kuwa amri hiyo inaweza kusababisha athari ambazo hazikutegemewa. ""Wakati huohuo, kampeni dhidi ya kampuni za mitandao ya kijamii ikiendelea basi wategemee athari kubwa kutokea katika uhuru wa kujieleza,"" alisema Matthew Feeney kutoka taasisi ya Cato. Na kubadili sheria ya namna ya mawasiliano ya staha  na kuweka utashi wa kisiasa katika kampuni za mitandao ya kijamii,"" unaweza kuona kuwa jukwaa hilo limeweka maudhui mengi ya kisheria ambayo kwa namna moja au nyingine wanataka kuondoa basi maudhui ya ngono , chuki na ubaguzi yatatawala bila kupingwa. ""Au wanaweza watachunguza maudhui kwa kiwango ambacho kinaweza kuathiri upatikanaji wa taarifa katika mitandao ya kijamii ambazo tumezoea kuzipata kwa sasa,"" alisema. Bwana Feeney alisema mapendekezo ya amri hiyo ni upuuzi mtupu lakini ingeweza kuonyesha umaarufu wa kisiasa katika uchaguzi wa rais."
technology	Singer ndio mashine ya kwanza yenye kasi na bora zaidi	"Matangazo ya Gillette yanapinga wanaume kutumia bidhaa zenye sumu. Matangazo hayo yametengenezwa kwa namna ambayo wanataka kuhusisha watu kujivunia bidhaa zao na kuwahamasisha kuendelea kuzitumia. Mifano kama hiyo inafahamika kama ya ubepari kwa sababu ya uwezo wake wa kuhamasisha masuala ya kijamii , na hali iko hivyo kutokana na namna yalivyobuniwa. Ingawa ubepari sio jambo geni ukilifikiria. Mwaka 1850, masuala ya kijamii yalionekana kwa uhakika kuwa yalikuwa na muendelezo mkubwa. Miaka kadhaa awali, mhamasishaji wa Marekani Elizabeth Cady Stanton alizua taharuki kwa kudai haki kwa wanawake itendeke, alitaka wanawake wapigiwe kura. Hata watu waliokuwa wakimuunga mkongo walipata hofu pia kwa kuona kuwa alikuwa amevuka mipaka. Huko mjini Boston, muigizaji aliyeshindwa kujaribu utumia mali zake kufanya uvumuzi. Alipanga sehemu akitumaini kuwa ataweza kuuza mashine zake za kushonea, lakini hakuna mtu aliyetaka mashine hata moja. The device was ingenious, but nobody wanted to buy one. Mmiliki wa duka aliangalia bidhaa nyingine ambayo pia ilikuwa haitoki dukani:Nayo ilikuwa mashine ya kushonea. Mashine za kushonea zilikuwa hazitoki sana hakuna aliyefanikia mvumbuzi aliyefanikiwa mashine iliyopendwa kununuliwa licha ya wengi kujaribu kutengeneza aina mbalimbali za mashine kwa miongo kadhaa. Fursa hazikuwa wazi. Ni kweli kuwa mashine hizo hazikuwa ghali kwa wakati huo: ""Tunafahamu kuwa kuna wanawake wanalipwa vibaya na wanahangaika sana na maisha kutokana na kipato wanachokipata kutokana na kazi wanayoifanya."" Lakini mashine inaweza kutumia saa 14 kushona shati moja, hivyo kama mashine hizo zitaweza kuongezwa kasi basi jambo tatizo litakuwa limetatuliwa. Ilikuwa sio mwenye  duka tu ndiye alikuwa anapata wakati mgumu, lakini wanawake wengi na watoto wao waliokuwa wanatarajia kushona walikuwa wanasumbuka sana Hali ya ugumu wa kutumia mashine hizo ilionekana kutopatiwa muhafaka, alisema Sarah Hale ambaye ni mwandishi wa vitabu, Maisha yao yalikuwa magumu, kutumia mashine hizo ilikuwa lazima upitie hekaheka nyingi kwanza. Katika duka la Boston, mvumbuzi wa mashine hizo aliambiwa kufikiria namna nyingine ya kutengeneza mashine zake: ""Unapaswa kufanya jambo ambalo linaweza kuwafanya wanawake wanyamaze."" Muigizaji yule aliweza kubadilika kuwa mvumbuzi Isaac Merritt Singer. Alikuwa mtanashati, mkarimu na anapenda kusaidia watu wengine lakini alikuwa mkali pia. Alikuwa ana wanawake wengi , alikuwa baba wa watoto takribani 22. Kwa miaka kadhaa aliweza kuhudumia familia tatu, na hakuna familia ambayo ilijua kuwa ana wanawake sehemu nyingine na watoto lakini wakati huohuo alikuwa ameoa mtu mwingine sehemu nyingine. Mwanamke mmoja tu ndio aliwahi kulalamika kuwa alikuwa anampiga. Singer alikuwa anapenda kuwawezesha wanawake na kuunga mkono haki za wanawake licha ya kwamba tabia zake zilikuwa haziendani na kile ambacho anakipigania. ""Yeye ni mwanaume aliyekuwa anaunga mkono harakati za wanawake "" Mashine za kushonea alizozitengeneza ziliweza kupewa jina lake Singer . Aliweza kutengeneza mashine mpya ambazo ziliweza kushona shati kwa saa moja tu. Ingawa ilikuwa inajumuisha uvumbuzi ambao ulikwa umeanza kutumika awali na wavumbuzi wengine ili kutengeneza nguo, lakini mashine aliyoitengeneza ilikuwa imeboreshwa zaidi kwenye upande wa sehemu ya kuwekea sindano, lock ya 'stitch'. Wakati wa kile kilichoitwa vita ya mashine za kushone, watengenezaji mashine walikuwa wanavutiwa zaidi katika utengenezaji zaidi ya kuuza mashine hizo. Mwishoni, mawakili walikuwa wakishirikiana nao, kutetea nani alikuwa ametengeneza mashine bora zaidi na vigezo gani vinaweza kubainisha ubora. Kuna watengenezaji wanne ambao waliungana na kujiuliza kwa nini wasipate leseni na kufanya kazi kwa pamoja na kuwashitaki wengine? Soko la mashine za kushonea lilikuwa , na mashine ya Singer ikaongozwa kupendwa zaidi. Hii inaweza kuwa imewashangaza kila mtu aliyeona kiwanda cha mashine hizo kilivyokuwa inafanya kazi tofauti na wapinzani wake. Wengine walikimbilia kudai kuwa alikuwa anatumia vifaa vilivyotengenezwa na sehemu nyingine. Vilevile Singer ilichelewa uingia katika tasnia hii ya utengenezaji wa mashine na baadhi ya vifaa vya mashine iyo havitengenezwi na kiwanda cha Singer. Lakini Singer na mshirika wake katika biashara, Edward Clark, walikuwa wanavuka hatua nyingine ya kibiashara. Mashine zao za kushonea zilikuwa ghali, ilikuwa inagharimu miezi kadhaa ya kipato cha familia nyingi. Clark ilikuja na wazo la kukodisha:Familia zilikodisha mashine kwa kiasi fulani cha fedha kwa mwezi - na malipo yao yalikuwa sawa na kununua mwisho wa siku ilikuwa sawa na kununua mpya. Mashine hiyo imesaidia kuondoa tatizo la mashine kufanya kazi polepole kwa miaka kadhaa. Bado soko la mashine hizo lilikuwa linakutana na changamoto ya kwa nini mtu anunue mashine ya aina hiyo kwa gharama kubwa na watu walipaswa kuelewa maboresho. Kadri muda unavyozidi kwenda matumizi ya mashine yanaachana na suala la jinsia na kuonekana kuwa ni mashine wanayotumia kila mtu. Labda tumuulize mwanamke, huyu ni Sarah Hale, kutoka jarida na kitabu cha Godey ya mwaka1860: ""Ushonaji wa wanawake inaonekana kuwa ajira ya kifamilia na kazi ambayo mtu anapaswa kuifurahia. Inaendelea kupata umaarufu duniani kote. Kwa sasa Singer bado ina thamani kubwa sana sokoni na inaendelea kuboreshwa kila kukicha."
technology	Ni kwanini watumiaji wa WhatsApp India wameagizwa kupakua programu mpya?	Shirika kuu la  usalama wa mtandao nchini India, Cert, imewaomba watumiaji wa mtandao wa WhatsApp kupakua  programu mpya ( ya hivi punde) katika simu zao baada ya kugundua kuwa kulikuwa na  programu mpya  ya udukuzi  katika programu ya awali ya ujumbe wa programu hiyo. Programu hiyo ya software ilisababshwa na faili ya video iliyotumwa kutoka kwa namba isiyojulikana. Katika taarifa , WhatsApp ilisema kuwa haikuwa na sababu ya kuamini kuwa watumiaji wa simu waliathiriwa. Taarifa ya programu hiyo ya udukuzi ilikuja muda mfupi baada ya  WhatsApp kukiri kuwa programu yake ilitumiwa katika kuweka mfumo wa ujasusi kwenye simu. Facebook ambayo inamiliki mtandao wa WhatsApp, ilikuwa imetangaza kuwepo kwa udhaifu wa usalama wa mfumo wa WhatsApp siku chache zilizopita. Ilisema kuwa watumiaji wanapofungua faili zao za video, programu hiyo ya  software inajiweka yenyewe katika simu- katika mtindo sawa na ule wa  udukuzi wa programu inayofahamika kama Pegasus, unaoaminiwa kuwa umekuwa ukitumiwa dhidi ya waandishi wa habari na wanaharakati. Cert imesema kuwa  programu hiyo iliruhusu washambulia wa kimtandao kuingilia simu na kufanya mabadiliko katika kifaa, bila kujadi simu iko sehemu gani kijiografia. Programu hiyo ya udukuzi inahitaji tu mtumiaji wake kufungua faili ya video, kinyume na ile ya  Pegasus  ambayo kusababisha athari pale mpokeaji wa simu kupitia WhtatsApp anapoijibu. Programu ya ujumbe imesema pia kwamba ilikuwa imetoa maagizo mapya  ya usalama  ya hivi punde ambayo yanaweza kuzuwia udukuzi huo. India  ina watumiaji wa mtandao wa WhatsApp milioni 400, idai inayoifanya nchi hiyo kuwa  yenye soko kubwa zaidi la mtandao huo dunia.
technology	Google itawasilisha intaneti kwa vibofu Kenya	"Mkusanyiko wa maputo makubwa hivi karibuni vitatumika kusambaza intaneti  katika maenoe ya mashambani Kenya. Kampuni mwenza ya Google - Loon imetangaza kushirikiana na kampuni ya mawasiliano Kenya Telkom kuwasilisha intaneti katika maeneo hayo. Msafara huo wa vibofu vilivyo na antena za kuninginia vitapepea hewani katika anga ya baadhi ya maeneo ya nchi hiyo Lakini wataalamu wanaonya kuwa huenda ushirikiano huo ukachangia kuwepo na upendeleo kwa kampuni hiyo katika sekta ya mawasiliano. Mpango huo unajulikana kama Project Loon, teknolojia iliyotumika iliundwa na kitengo cha utafiti cha kampuni kuu Alphabet, X. Makubaliano kamili hayajawekwa wazi. ""Tutashirikana pakubwa na Loon, kuwasilisha huduma ya kwanza ya inatenti ya kuzunguka, haraka iwezekanavyo, kwa kutumia vibofu vya intaneti vya Loon Africa,"" amesema Aldo Mareuse, mkurugenzi mtendaji wa Telkom. Vibofu vya Loon vitapepea umbali wa 20km hewani kutoka ardhini, urefu ambao kampuni hiyo inasema ni kupita anga inayotumika kwa usafiri, na hata sehemu ambapo ndege hupepea. kibofu hicho chenye ukubwa wa uwanja wa tenisi  kimetengenezwa kwa polyethylene, na kujezwa hewa ya helium na kinatumia nishati ya juwa. Vibofu hivyo vimeundwa kuweza kuelea hewani kwa miezi kadhaa kila moja na vitasogea kulingana na kasi na muelekeo wa upepo wa maeneo vinavyostahili kuwepo. Kila kibofu kina antena inayotumika kutuma mawimbi ya intaneti  inayotoka ardhini, na kusambaza huduma katika eneo lenye ukubwa wa kilomita mraba 5000. Katika suala la ushirikiano huu mpya, Telkom Kenya itakuwa na jukumu la kutoa mawimbi ya intaneti, na Loon itaisambaza katika maeneo ya mashambani Kenya."
technology	Marekani 'yashambulia mifumo ya Kompyuta ya silaha za Iran'	Marekani imeanzisha mashambulizi ya mtandao kwenye mifumo ya silaha za Iran siku ya Alhamisi wakati Rais wa Marekani Donald Trump alipoachana na mashambulizi ya anga, Ripoti nchini Marekani zimeeleza. Mashambulizi hayo ya mtandaoni yameharibu mifumo ya kompyuta inayodhibiti roketi na mitambo ya kurushia makombora, limeeleza gazeti la Washington Post. Tukio hilo ni kulipiza kisasi tukio la kushambuliwa kwa ndege yake isiyo na rubani pia mashambulizi dhidi ya meli za mafuta ambazo Iran imedaiwa na Marekani kuziteketeza,New York Times imeeleza. Marekani pia imeweka vikwazo ambavyo rais Trump ameeleza kuwa ''vikubwa''. Ndege za Kimataifa 'zaepuka' anga la Iran Ni nini kinachoendelea kati ya Iran na Marekani? Trump aionya Iran juu ya ‘maangamizi’ vita vitakapotokea Amesema vikwazo vilikua vinahitajika kuizuia Iran kutengeneza silaha za nyukilia na vikwazo vya kiuchumi vitaendelea mpaka pale Tehran itakapobadili uelekeo. Mvutano kati ya Marekani na Iran ulijitokeza tangu Marekani ilipojiondoa kwenye mkataba wa nyukilia wa mwaka 2015 kati ya Iran na mataifa yenye nguvu duniani na kuiwekea vikwazo vilivyotikisa uchumi wa Iran. Juma lililopita, Iran ilisema itaongeza viwango vilivyowekwa kwenye mkataba ule kuhusu mradi wa nyukilia. Trump alisema hataki vita na Iran, lakini alionya kuwa Iran itakabiliwa na ''uharibifu'' ikiwa mzozo utatokea. Mashambulizi yalipangwa kwa majuma kadhaa, vyanzo vimeviambia vyombo vya habari nchini Marekani  ikaelezwa kuwa ni njia ya kulipa kisasi mashambulizi ya mabomu dhidi ya meli za mafuta kwenye Ghuba ya Oman. Mashambulizi haya yamelenga mifumo ya silaha zinazotumiwa na majeshi ya nchi hiyo, yaliyoshambulia ndege isiyo na rubani ya rubani siku ya Alhamisi juma lililopita. Kwa pamoja Washington Post na AP zimeeleza kuwa mashambulizi ya mtandao yameharibu mifumo.New York Times limesema ililenga kuzima mifumo hiyo kwa muda. Siku ya Jumamosi duru za kiusalama za Marekani zilionya kuwa Iran ina mpango wa kufanya mashambulizi ya mtandaoni pia dhidi ya Marekani. Chrostopher Krebs, Mkurugenzi shirika la usalama na miundombinu ya kiusalama nchini Marekani amesema ''hila za mashambulizi'' zinaelekezwa na utawala wa Iran na mawakala wake dhidi ya viwanda vya Marekani na mashirika ya kiserikali. Iran pia imekuwa ikijaribu kudukua mifumo ya meli za kijeshi za Marekani, Washington Post limeripoti. Hajasema chochote kuhusu ripoti za mashambulizi ya mitandaoni.Siku ya Ijumaa alisema ameacha mashambulizi ya anga dhidi ya Iran kwa sababu aliambiwa kuwa raia 150 watapoteza maisha. Siku ya Jumamosi alisema alikua na mazungumzo ya wazi na raia wa Iran. ''kama Iran inataka kuwa taifa linalostawi...ni sawa kwangu, ''Trump alisema. ''Lakini hawatafikia hilo kama wanafikiri kuwa katika kipindi cha miaka mitano au sita watakuwa na silaha za nyukilia. ''Tuifanye Iran kuwa nzuri tena,'' aliongeza, akirejea kampeni yake ya mwaka 2016 wakati wa uchaguzi wa urais. Vikwazo hivyo ni vipi? Ununuzi wa noti za Marekani unaofanywa na Iran. Biashara ya dhahabu na vyuma vingine Graphite, aluminium, chuma, mkaa na programu zinazotumiwa katika sekta ya viwanda Ubadilishanaji wa fedha unaohusishwa na sarafu ya Iran Vitendo vinavyohusishwa na ulipaji madeni ya Iran Sekta ya magari ya Iran Vikwazo hivyo viliathiri uchumi wa nchi hiyo- kwa sababu ililenga sekta yake kuu wa mafuta, na benki. Vikwazo vilizuia makampuni ya Marekani kufanya biashara na Iran, lakini pia makampuni ya kigeni au nchi kufanya biashara na Iran. Hali hii ilifanya kuwe na upungufu wa bidhaa zinazoingia nchini Iran kutoka nje.
technology	Faustin: 'Nilidukuliwa kwenye mawasiliano ya WhatsApp sasa nina hofu kuhusu maisha yangu'	Mwezi Aprili, Faustin Rukundo alipokea simu ya ajabu ya WhatsApp kutoka kwenye namba ambayo hakuitambua. Alipokea lakini laini ya simu ilikuwa kimya kisha ikakatika. Alijaribu kuipiga lakini haikupokelewa. Bila kujua , simu yake ilikua imeathirika. Akiwa raia wa Rwanda aliyepata hifadhi uhamishoni Leeds, Bwana Rukundo tayari alikuwa tayari na wasiwasi. alitafuta namba ile mtandaoni na kugundua kuwa simu ile ilitoka Sweden. Ni ajabu, alifikiria, lakini muda mfupi tu alisahau kuhusu tukio hilo. Kisha namba ile ilipiga tena kwa mara nyingine tena hakuna aliyepokea. Pia kulikua na namba ambazo ziliita na hazikupokelewa namba ambazo hakuzitambua pia na akaanza kuhofia usalama wa familia yake, hivyo akanunua simu mpya. Ndani ya siku moja, namba isiyojulikana ilipiga tena. ''Nilijaribu kupokea ikakatwa kabla sijasikia sauti ya aliyepiga,'' Bwana Rukundo aliiambia BBC. ''Kila nilipojaribu kupiga, hakuna aliyepokea. Nikabaini kuwa kuna kitu hakiko sawa nilipoona baadhi ya taarifa faili zangu zinapotea kwenye simu. ''Nilizungumza na wenzangu wa chama cha Rwanda National Congress na wao pia walikua wamekumbana na tukio hilo. Walikua wanapata namba ngeni kwenye simu zao kama ilivyokuwa kwangu.'' Ilipofika mwezi Mei , Bwana Rukundi alisoma ripoti kuwa WhatsApp imedukuliwa, ndipo alipogundua kilichotokea. ''Kwanza nilisoma taarifa hiyo kwenye BBC na nikawaza aaah taarifa hii inaweza kuwa majibu ya kile kilichonitokea siku za nyuma,'' alieleza. ''Nilibadilisha simu na kugundua kosa langu. walikuwa wanafuatilia namba yangu na kuweka mfumo wa kudukua katika kila simu kwa kupiga namba ileile.'' Kwa miezi kadhaa Rukundo aliamini yeye na wenzake walikuwa kati ya watu karibu 1,400 waliokuwa wamelengwa na wadukuzi kupitia WhatsApp. Lakini ilithibitishwa juma hili baada ya kupokea simu kutoka maabara ya Citizen mjini Toronto. Kwa miezi sita, shirika lilikuwa likifanya kazi na Facebook kuchunguza udukuzi na kubaini walioathirika. Watafiti wanasema ''Katika uchunguzi maabara ya Citizen imegundua visa 100 vya udhalilishaji vilivyowalenga watetezi wa haki za binaadamu na waandishi wa habari katika nchi karibu 20 dunani. Bwana Rukundo aliyejipambanua kwenye ukurasa wake wa WhatsApp ni mkosoaji wa utawala wa Rwanda, sambamba na wengine wa kaliba yake walikuwa walengwa. Mtandao wa udukuzi ulijengwa na kuuzwa na kampuni moja yenye makao makuu yake nchini Israel NSO na kuuza kwa serikali mbalimbali duniani. Wadukuzi walitumia programu za kuwapeleleza waandishi wa habari, wanaharakati wa haki za binaadamu, lakini tukio hilo kwake liliifanya familia yake kuogopa mno. ''Kwakweli , hata kabla sijathibitiha hili, tulipigwa na butwaa na kuingiwa na hofu. Inaonyesha kuwa walikua wakiifuatilia simu yangu kwa karibu majuma mawili na waliweza kufikia kila kitu,'' aliiambia BBC. ''Si tu shughuli zangu wakati huo lakini historia za mawasiliano yangu ya barua pepe na watu ninaowasiliana nao na kuzungumza nao.Kila kitu kilikua kinanaswa, Kompyuta, simu zetu, hakuna kilichokuwa salama.Hata tulipokua tukiongea, huenda walikua wanasikiliza pia.Bado ninahisi siko salama.'' Bwana Rukundo alitoroka Rwanda mwaka 2005 baada ya wakosoaji wa serikali kukamatwa na kutupwa gerezani. Alipambana ili mke wake aachiwe baada ya kutekwa na kushikiliwa kwa miezi miwili. Facebook, mmiliki wa WhatsaApp, anajaribu kuishtaki kampuni ya NSO. NSO imekana shutuma dhidi yake. Programu hiyo ya simu inatumiwa na watu karibu bilioni 1.5 katika nchi 180. Waathirika wanaweza wasitambue kama wanadukuliwa. Katika baadhi ya matukio vitu walivyotambua ni simu za kushangaza za WhatsApp. Nyaraka za mahakama zinasemaje kuhusu madai ya Facebook: -Inaamini kuwa udukuzi umefanyika katika mifumo ya mitandao ya Kompyuta -Imetaka Kampuni ya NSO kutotumia majukwaa yeyote ya Facebook. -Facebook imedai kuwa NSO imekuwa ikifanya vitendo vya udukuzi kwa niaba ya wateja wake. AWS inamilikiwa na Jeff Bezos ambaye anamiliki jarida la Wall Street, jarida ambalo mwanahabari wa Saudia aliyeuawa Jamal Khashoggi alilifanyia kazi. NSO imeshutumiwa kusambaza programu ya ufuatiliaji iliyofanya wauaji wa Khashoggi kumnasa. NSO imekana mashtaka dhidi yake na kusema kuwa watapambana dhidi ya madai haya mapya.
technology	Mwanablogu matatani baada ya kutoa ujumbe wa Covid-19 akiigiza aya ya Koran mtandaoni	Mwana blogu nchini Tunisia amehukumiwa kifungo cha miezi sita gerezani baada ya kuchapisha taarifa kuhusu Covid-19 ikiwa imeandikwa kwa mtindo wa aya kutoka kwenye kitabu kitakatifu cha Koran. Emna Charqui,28, alikamatwa mwezi Mei kwa kuchapisha ujumbe kwenye ukurasa wa Facebook akiwataka watu kufuata sheria za usafi kwa kuigiza namna ambavyo kitabu hicho kitakatifu kinaeleza. Charqui alisema kwenye mahojiano ya hivi karibuni kuwa hakuwa na nia ya kusababisha taharuki, lakini aliona kuwa ujumbe huo unafurahisha. Alikutwa na hatia katika mahakama ya mjini Tunis kwa kosa la ''kuchochea chuki miongoni mwa watu wa dini tofauti.'' Charqui ana mpango wa kukata rufaa. Tarehe 2 mwezi Mei, Charqui aliweka kwenye mtandao wa kijamii ujumbe akiigiza aya kutoka kwenye Koran. Kwenye maandishi aliwataka watu kunawa mikono na kuzingatia kutotangamana ili kudhibiti janga la virusi vya corona. Picha aliyoiweka kwenye ujumbe wake imeripotiwa kubuniwa na kuwekwa mitandaoni na mtu mmoja raia wa Algeria asiyeamini Mungu mwenye makazi yake nchini Ufaransa. Ujumbe huo wa Charqui uliwekwa wakati wa mfungo wa mwezi mtukufu wa Ramadhani huku Tunisia ikiwa inatekeleza masharti ya kutotoka nje. Ujumbe huo ulisababisha ghadhabu mtandaoni huku watumiaji wa mtandao wakisema ni ujumbe wa kuudhi wakisema kuwa amejionesha wazi kuwa yeye si mtu anayemuamini Mungu  wakitoa wito wa kuadhibiwa kwa Charqui. Siku kadhaa baadae alihojiwa na polisi . Tarehe 27 mwezi Mei taarifa zilisema kuwa Charqui anashtakiwa kutokana na chapisho hilo kwenye mtandao wa Facebook , huku Amnesty International  ikitoa wito wa kufutwa kwa kesi dhidi yake. ''Mashtaka dhidi ya Emna ni ishara kuwa pamoja na kuwa Tunisia imepiga hatua katika masuala ya demokrasiia, mamlaka zimeendelea kutumia sheria za kukandamiza dhidi ya uhuru wa kujieleza,'' Mkurugenzi wa Amnesty International Kaskazini mwa Afrika, Amna Guellali alisema. Bi Guellali ameitaka serikali ya Tunisia kubadili sheria hiyo ''ili iweze kuendana na haki za binadamu
technology	TikTok: Trump amesema atapiga marufuku programu ya video ya China	"Rais Tump ametangaza kwamba anapiga marufuku programu ya video maarufu ya TikTok inayomilikiwa na China nchini Marekani. Aliwaambia wanahabari kwamba anaweza kutia saini agizo la rais hata Jumamosi. Maafisa wa usalama Marekani wameonesha wasiwasi kwamba programu hiyo ya kampuni ya ByteDance ya China, inaweza kutumiwa kukusanya data binafsi za raia wa Marekani. TikTok imekanusha madai kwamba inadhibitiwa na au inashirikisha data zake na serikali ya China. Programu hiyo ambayo imepata ushawishi kwa haraka ina watumiaji karibu milioni 80 kila mwezi nchini Marekani na marufuku hiyo itakuwa pigo kubwa kwa kampuni ya ByteDance. ""Kampuni ya TikTok, tunaipiga marufuku Marekani,"" Bwana Trump amewaambia wanahabari. Haikubainika mara moja ni mamlaka gani aliyonayo Trump ya kupiga marufuku TikTok, vile marufuku hiyo itakavyotekelezwa na changamoto za kisheria anazoweza kukumbana nazo. Inasemekana kwamba kampuni ya Microsoft imekuwa ikifanya mazungumzo ya kununua programu hiyo kutoka kwa kampuni ya ByteDance, lakini Bwana Trump ameonekana kutilia mashaka kuwa makubaliano kama hayo yanaweza kufanyika. Ikiwa makubaliano hayo yataafikiwa, taarifa zinasema kwamba itajumuisha kampuni ya ByteDance kumaliza shughuli zake kupitia programu ya TikTok Marekani. Msemaji wa programu ya TikTok amekataa kuzungumza lolote dhidi ya hatua ya Trump lakini amearifu vyombo vya habari kwamba kampuni hiyo ina matumaini makubwa ya mafanikio ya muda mrefu Marekani. Hatua ya kupiga marufuku programu ya TikTok inawadia wakati ambapo kuna wasiwasi kati ya utawala wa Trump na serikali ya China kuhusu masuala kadhaa ikiwemo mzozo wa kibiashara na vile China ilivyoshughulikia mlipuko wa janga la virusi vya corona. Programu hiyo imepata umaarufu mkubwa miaka ya hivi karibuni, hasa kwa vijana wenye umri wa chini ya miaka 20. Wanatumia programu hiyo kushirikishana video ya sekunde 15 ambayo mara nyingi hujumuisha kuiga nyimbo fulani, wachekeshaji wakifanya vimbwanga vyao na mifumo isiyo ya kawaida ya kubadilisha picha na vyinginevyo. Video hizo huweza kufikiwa na wafuasi wa programu hiyo na hata wageni. Kimsingi, akaunti zote zinaweza kuonekana na kila mmoja ingawa watumiaji wanaweza kuweka masharti ya video wanazotaka kupakua kwa orodha ya watu kadhaa tu waliowachagua wenyewe. TikTok pia inaruhusu ujumbe wa kibinafsi kutumwa lakini huduma hii ni kwa marafiki pekee. Inasemekana kwamba programu hii ina watumiaji karibu milioni 800 kila mwezi wengi wao wakiwa ni kutoka Marekani na India. India tayari imepiga marufuku programu ya TikTok pamoja na programu zingine za China. Australia, ambayo tayari imeshapiga marufuku kampuni ya Huawei na ile ya utengenezaji bidhaa za mawasiliano ya ZTE, pia inafikiria kupiga marufuku programu ya TikTok. Maafisa Marekani na wanasiasa wameonesha wasiwasi wao kuhusu data inayokusanywa na kampuni ya ByteDance kupitia programu ya TikTok kwamba huenda ikakabidhiwa serikali ya China. Nchini China, TikTok inatoa huduma sawa na hiyo lakini kupitia toleo jinginge la programu ya China inayofahamika kama Douyin. Pia inasema data ya watumiaji wote wa Marekani inahifadhiwa Marekani huku chelezo cha programu hiyo ikiwa Singapore.Wiki hii, kampuni ya TikTok iliwaambia watumiaji wake na wadhibiti kwamba huenda ikawa na uwazi wa hali ya juu ikiwemo kuruhusu kupitiwa tena kwa mfumo huo. ""Hatuko kisiasa, haturuhusu matangazo ya kisiasa na hatuna ajenda yoyote - lengo letu kuu ni kuendelea kusisimua, kuwa mtandao ambao kila mmoja ataufurahia,"" amesema Mkurugenzi mtendaji wa TikTok, Kevin Mayer, wiki hii. ""TikTok imekuwa mlengwa mkuu, lakini sisi sio adui."""
technology	Marianna Vyshemirsky: 'Picha yangu ilitumiwa kueneza uvumi kuhusu vita vya Ukraine'	"Picha ya mwanamke mjamzito akikimbia hospitali ya uzazi iliyoshambuliwa kwa bomu ilikuwa mojawapo ya picha iliyozua hisia kali kuhusu vita vita vya Ukraine. Lakini picha hiyo lililengwa na kampeni ya ajabu ya upotoshaji ya Urusi ambayo ilikosolewa vikali na pande zote. Picha ya Marianna Vyshemirsky akiwa amejifunika duvet na paji lake la uso likitoka damu ilionekana kote duniani. Ilikuwa imeandikwa picha unayoiona hapo juu ilipigwa baada ya shambulio la Urusi mjini Mariupol. Ilizagaa mitandaoni , kwenye kurasa za kwanza za magazeti na pia ilijadiliwa katika baraza la usalama la Umoja wa Mataifa. Lakini bada ya kuponea shambulio hilo, Marianna anakabiliwa na shambulio lingine- la upotoshaji na chuki inayoelekezwa kwake na familia yake. Huku Urusi ikijaribu kueneza taarifa za uwongo kuhusu shambulio hilo, Marianna mwenye umri wa miaka 29 alilaumiwa kimakosa kwa ""kuigiza"". Wanadiplmasia wa Urusi walidai kuwa ""ameigiza"" zaidi ya mara moja kama wanawake wawili tofauti. Nimezungumza kwa kina na marafiki na jamaa zake, lakini nimekuwa nikijaribu kumhoji somo yangu kwa wiki kadhaa. Lakini hatimaye alipojitokeza kwa skrini ya simu ya simu,  kidogo unahisi uzito wa jambo linalomkabili. Alisimulia BBC jisnsi alivyotoroka hospitali ya uzazi, na unyanyasaji wa mtandaoni uliofuatia tukio hilo. ""Nilipokea vitisho kwamba wananitafuta na wakinipata, wataniua, na mwanangu kukatwa vipande vipande,""anasema. Haya ni mahojiano yake ya kwanza katika vyombo vikuu vya habari vya Magharibi  baada ya kuokolewa na kupelekwa mji uliopo karibu ambao ni sehemu ya Donbas inayodhibitiwa na waasi wanaotaka kujitenga na ambao wanaungwa mkono na Urusi. Marianna alikuwa ametulia, na hukutoa masharti yoyote wakati wa mahojiano yake na mwandishi wa BBBC lakini alikuwa na mwanabologu anayeunga mkono waasi hao wanaotaka kujitenga. Alimuelezea mwandishi jinsi alivyojihisi baada ya kujipatata kati kati ya vita vya habari gushi - wakati akijifungua binti yake Veronika katika mazingira ya vita. ""Aliamua kujitokeza wakati mgumu,"" anaelezea, ""lakini ni vyema alijitokeza katika mazingira hayo badala ya kukwepa kabisa."" 'Mambo yalibadilika' Maisha  mjini Mariupol yalikuwa tofauti sana kabla ya kuzuka kwa vita. Marianna alikuwa akinadi bidhaa za urembo katika mitandao ya kijamii, naye mume wake Yuri alikuwa akifanya kazi katika kiwanda cha chuma cha Azovstal. ""Tuliishi maisha ya kawaida,"" anasema, ""lakini, ndio hivyo tena mambo yalibadilika."" Akaunti yake ya Instagram inaonyesha jinsi alivyotazamia kwa furaha kuwa mama. Lakini wakati Marianna alipolazwa hospitali, Mariupol ilikuwa mji ambao umeshambuliwa zaidi kwa mabomu nchini Ukraine. Mnamo Machi 9, alikuwa akizungumza na wanawake wengine wakati mlipuko ulipotikisa hospitali hiyo. Alijifunika blanketi kichwani. Mara mlipuko wa pili ukatokea tena. ""Ungelisikia jinsi vitu vilivyotawanyika kila mahali, vingine vilikuwa silaha butu,"" anasema. ""Mlio wa king'ora  ulikuwa kwenye masikio yangu kwa muda mrefu."" Wanawake walipewa hifadhi pamoja na raia wengine katika vyumba vya chini ya ardhi. Marianna alijeruhiwa usoni na vigae vya kio vilikuwa vimekwama kwenye ngozi yake, lakini daktari alimwambia hahitaji kushonwa. Kitu ambacho alihitaji, ilikuwa kuchukua vitu vyake kutoka kwa vifusi vya hospitali hiyo. Alimuomba afisa wa polisji kusaidia. ""Kila kitu nilichokuwa nimemnunulia mwanangu kilibaki kwenye wodi ya uzazi,"" anasema. Alipokuwa amesimama nje ya hospitali, kusubiri kuchukua vitu vyake, alipigwa picha na wanahabari wa Associated Press. walimpiga picha tena alipokuwa akishuka ngazi kutoka kwenye jengo hilo. Picha hizo kwa haraka zilisabaa mitandaoni. Na hapo ndipo madai ya uwongo kwamba picha hizo zilikuwa za ""kuigizwa"" zilianza kuonekana katika chaneli ya Telegram ambayo inaunga mkono-Kremlin. Blogu Blogu ya Marianna inayoangazia masuala ya urembo ilitumiwa kuashiria kwamba alikuwa ""muigizaji"" ambaye alitumia alikuwa ametumia vipodozi kutengeneza majeraha bandia. Uongo huu ulirudiwa na kukuzwa na maafisa wakuu wa Urusi na vyombo vya habari vya serikali. Pia walidai picha ya mwanamke mwingine mjamzito kwenye machela alikuwa Marianna, ingawa ni wazi kuwa picha hizo ni za watu tofauti. Mwanamke aliyekuwa kwenye machela na mwanawe ambaye alikuwa hajazaliwa alifariki kutokana na majeraha aliyopat akatika mashambulio hayo. Kutoroka mashambulio bila uwezo wa kufikia mtandao wa intaneti, Marianna hakuziona picha hizo hadi siku kadhaa baadaye. Kufikia wakati huo, Instagram yake ilijaa jumbe za shutuma na vitisho. Alijipata akishambuliwa mtandaoni kwa tuhuma za uwongo.. ""Nilisikitika sana kwasababu nilishuhudia kila kitu kiuhalisia,"" alisema. Lakini alijizuia ukosoaji wa moja kwa moja wa maafisa wa Urusiambao walieneza taarifa ghushi kumhusu. Badala yake alikosoa shirika la habari la Associated Press. ""Nilichukizwa kwamba waandishi wa habari ambao walikuwa wamechapisha picha zangu kwenye mitandao ya kijamii hawakuwa na mahojiano na wanawake wengine wajawazito ambao wanaweza kuthibitisha kwamba shambulio hili kweli lilifanyika."" Anasema hatua hiyo ingesaidia kuelezea watu walioshawishika kwamba ni ""maigizo"". Lakini kwa mujibu wa Marianna yeye alikuwa miongozi wa wagonjwa wa mwisho kuondolewa katika hospitali hiyo, na wakati huo ndipo waandishi wa habari wa AP walipofika eneo la tukio.  Wanahabari hao walihoji watu wengine waliokuwepo mahala hapo. Na hawakuhusika kwa vyovyote na taarifa ya uwongo iliyosambazwa baadaye na maafisa wa Urusi. BBC iliwasiliana na AP kupata kauli yake. Kumtafuta Marianna Siku kadhaa baada ya shambulio hilo, Marianna alijifungua mtoto Veronika katika hospitali nchingine. Sawa na maelfu ya wengine, Marianna na Yuri walikuwa wakijizatiti kutoroka mjini Mariupol. Kwa wiki kadhaa, Na ilikuwa vigumu kuwasiliana nao. Baadaye jamaa za Marianna waliambia BBC kwamba wanandoa hao walikuwa wameondoka mji huo na hawakuwa na uhakika wamekimbilia wapi.  Kisha mwanzoni mwa April, wakaibuka tena katika eneo la Donbas. Alifany amahojiano na Denis Seleznev, mwanablogu ambaye ni mfuasi wa waasi wanaoungwa mkono na Urusi. Kulikuwa na uvumi uliohoji ikiwa alikuwa huru kusema alichotaka Marianna alimwambia mwandishi wa BBC: ""Ilinibidi nisimulie kila kitu kilichotokea, kama nilivyoshuhudia kwa macho yangu."" Katika mahojiano yetu naye yaliyowezeshwa kupitia Denis. Marianna anazungumzia kisa hicho kutoka nyumbani. Alikuwa naye wakati wa mahojiano hayo  lakini hakuingilia kati. Jamaa wa Marianna na marafiki zake wametuhakikishi akwamba sasa yuko salma. Vita vya Ukraine: Maelezo zaidi Mengi ya yale anayosema katika mahojiano yake na BBC yanadhoofisha upotovu wa serikali ya Urusi. Kremlin ilipendekeza kimakosa na mara kwa mara hospitali iliyoshambuliwa kuwa hospitali namba moja ya Mariupol, na kwamba ilikuwa haifanyi kazi tena. Lakini kitengo cha habari cha BBC kiligundua hospitali ambayo Marianna alikuwa - ni hospitali nambari tatu. Tuliwasiliana na Ubalozi wa Urusi huko London kwa maoni. Marianna anathibitisha kwamba hospitali hiyo ilikuwa ikimtibu yeye na wagonjwa wengine - kinyume na madai ya Urusi kwamba haikuwa ikifanya kazi kama kituo cha afya. Urusi pia ilidai kuwa hospitali hiyo ilikuwa imetekwa na kikosi cha Azov - kikundi chenye utata cha kitaifa cha Ukraine ambacho kimehusishwa na Wanazi mamboleo, madai ambayo wao wenyewe wanayakanusha."
technology	Jack Dorsey : Akaunti ya Twitter ya mwanzilishi wa Twitter yadukuliwa	"Wadukuzi walichukua kwa muda udhibiti wa akaunti ya Twitter ya mwanzilishi wa na mkurugenzi wa mtandao wa kijamii wa Twitter. Kundi la wadukuzi linalojiita Chuckling Squad limedai kuhusika na udukuzi wa akauntui ya Twitter ya Jack Dorsey. Akaunti hiyo iliyo wa mashabiki zaidi ya milioni nne ilianza kutumiwa kusambaza taarifa za chuki na kibaguzi kwa kutumia lugha chafu kwa karibu dakika kumi na tano. Twitter inasema mitambo yake haikufikiwa na wadukuzi na badala yake kulaumu kampuni ya mawasiliano ambayo haikutaja jina lake kwa kusababisha hitilafu hiyo. ""Nambari ya simu inayohusishwa na akaunti hiyo ilivamiwa kutokana na hitilafu ya kiufundi iliyosababishwa na kampuni hiyo ya mawasiliano ,"" ilisema taarifa iliyotolewa na Twitter. ""Hali hiyo ilitoa fursa kwa watu wasio na idhini ya kutumia nambari hiyo kuanza kutuma ujumbe kwenye mtandao wa Twitter."" Chanzo cha habari kutoka Kampuni hiyo ilithibitishia BBC kuwa wadukuzi walitumia mfumo unaojulikana kama ""simswapping"" kuchukua udhibiti wa akaunti ya Twitter ya Bw. Dorsey. Huu ni mfumo ambao inatumiwa kuhamisha nambari halisi ya simu ya Dorsey katika laini nyingine- na kuanza kuitumia. Wadukuzi mara nyingine hutoa hongo kwa wahudumu wa kampuni za mawasiliano au kuwapotosha kupata namabari halisi. Kwa kuchukua udhibiti wa nambari hiyo wadukuzi waliweza kuandika ujumbe moja kwa moja katika akaunti ya Twitter ya Bw. Dorsey. Japo siku hisi watumiaji wengi wa mtandao huo wanatumia programu tumishi kwenye simu zao kutuma ujumbe, awali Twitter ilibuniwa katika mfumo wa kutuma ujumbe mfupi- hali inayoisaidia kudhibiti idadi ya maneno mtumiaji anastahili kuandika. Wadukuzi waliandika nini? Ujumbe wa chuki na wa kibaguzi  - ulitumwa moja kwa moja kwa kutumia akaunti ya @jack, na wengine waka sabaza ujumbe huokwa kutumia akaunti zingine. Ujumbe mmoja uliashiria kuna bomu limetegwa katika makao makuu ya kampuni hiyo. Chuckling Squad imedai kuhusika na udukuzi wa Twitter za watu mashuhuri,kama vile mwanablogu wa masela ya urembo James Charles miongoni mwa watu wengine. Japo tukio hilo linaonekana kufanyika nje ya kampuni hiyo, linasalia kuwa aibu kwa mtandao wa kijamii wa Twitter, unaotoa huduma kwa viongozi wenye nguvu zaidi ulimwenguni."
technology	Uchaguzi wa Kenya 2022: Raila Odinga na William Ruto katika kinyang'anyiro kikali cha kuwania urais	"Ucheleweshaji wa vifaa na changamoto za utambulisho katika baadhi ya maeneo ya kulitia doa nchi siku ya uchaguzi ambao ulikuwa wa amani kwa kiasi kikubwa nchini Kenya. Shughuli ya kuhesabu kura kwa sasa zinaendelea mara baada ya vituo vya kupiga kura kufungwa huku hesabu ya kura za urais ikipewa kipaumbele. Kura hii inafuatia kampeni kali iliyotawaliwa na mijadala kuhusu gharama za maisha, ukosefu wa ajira na ufisadi. Wanaogombea wakuu wa urais ni aliyekuwa Waziri Mkuu Raila Odinga na Naibu Rais wa sasa William Ruto. Wakenya pia walikuwa wakichagua bunge jipya na tawala za mitaa. Tume ya uchaguzi bado haijatangaza jumla ya waliojitokeza kupiga kura, lakini kufikia saa kumi jioni (13:00 GMT) - saa moja kabla ya uchaguzi kufungwa - zaidi ya 56% ya wapiga kura milioni 22 waliojiandikisha walikuwa wamepiga kura zao. Afisa mkuu wa uchaguzi mjini Nyeri katika eneo la kati nchini Kenya aliwaambia wanahabari kwamba waliojitokeza kupiga kura katika eneo hilo walikuwa wachache ikilinganishwa na uchaguzi wa mwaka  2017. Awali Bw Odinga alilakiwa na wafuasi wake alipoenda kupiga kura katika eneo la Kibra - moja ya ngome zake katika mji mkuu, Nairobi. Hakuzungumza na waandishi wa habari, lakini mkewe, Ida Odinga, alisema ""amefurahishwa na uchaguzi"". Bw Ruto alipopiga kura katika mji wa Eldoret uliopo eneo la Bonde la Ufa aliahidi kukubali matokeo ya uchaguzi. ""Nadhani kwa mara ya kwanza katika historia ya demokrasia ya vyama vingi nchini Kenya, wagombea wote wamejitolea kukubali matokeo ya matokeo,"" aliambia BBC. Mzozo kuhusu matokeo ya uchaguzi wa mwaka 2007 ulisababisha ghasia za wiki kadhaa na kusababisha vifo vya takriban watu 1,200 na kuwalazimu takriban watu 600,000 kuyakimbia makazi yao. Siku ya Jumanne, kulikuwa na hali ya kufadhaika miongoni mwa wapiga kura asubuhi na mapema katika kituo cha kupigia kura katika shule ya msingi ya eneo la Westlands jijini Nairobi. Walizuiwa kuingia katika eneo la shule kwa dakika 90. Kilichosababisha kucheleweshwa kwa shughuli hiyo hakikubainishwa lakini baadhi ya watu walianza kupiga mayowe wakisema: ""Tunataka kupiga Kura!"" ""Nilikuwa hapa mapema sana. Ni hali ya kukatisha tamaa kwamba tulifika hapa mapema na tulilazimika kusubiri kwa muda mrefu,"" mpiga kura Alex Kipchoge aliambia BBC. Upigaji kura ulipoanza, hata hivyo, mchakato ulikwenda vizuri. ""Nilifurahi sana. Nimekuwa nikingojea hili kwa muda mrefu na nina furaha kwamba nimepata nafasi ya kupiga kura,"" mpiga kura wa mara ya kwanza Abigail Awili alisema. Pia kulikuwa na ucheleweshaji katika eneo la pwani ya Mombasa na baadhi ya maeneo ya kaskazini-mashariki mwa nchi. Na katika sehemu za kaunti ya Kakamega, magharibi, baadhi ya vifaa vya kielektroniki vya kukagua alama za vidole vilishindwa kufanya kazi. Lakini tume ya uchaguzi ilisema kuwa nchi nzima ni 200 pekee waliovunjika kati ya jumla ya zaidi ya 46,000. Matokeo ya uchaguzi uliopita wa urais mwaka 2017 yalibatilishwa baada ya Mahakama ya Juu kutoa uamuzi kwamba tume ya uchaguzi haikufuata sheria lilipokuja suala la kuwasilisha matokeo kwa mfmo wa kielektroniki kutoka vituo vya kupigia kura. Majaji waliamua kwamba ""uvunjaji wa sheria na ukiukwaji"" ulifanyika. Uchaguzi wa marudio ulishindwa na Bw Kenyatta, lakini ukasusiwa na Bw Odinga - mgombea mkuu wa upinzani wakati huo. Mwenyekiti wa tume ya uchaguzi Wafula Chebukati ambaye pia alikuwa msimamizi wa kura ya 2017 amejaribu mara kwa mara kuwahakikishia Wakenya kwamba timu yake itatekeleza jukumu hilo wakati huu. Uchaguzi huu unaonekana kama utakuwa na kinyang'anyiro kikali kati ya wagombezi Bw Odinga, 77, na Bw Ruto, 55. Bw Odinga - kiongozi wa upinzani wa muda mrefu, anayeitwa ''Baba'' na wafuasi wake, anawania urais kwa mara ya tano. Bw Ruto, ambaye amejaribu kusisitiza uhusiano wake na Wakenya wa kawaida kwa kujiita ""hustler"", anawania kiti cha urais kwa mara ya kwanza. Wagombea wengine wawili - David Mwaure na George Wajackoya - pia wako kwenye kinyang'anyiro hicho. Ili kushinda uchaguzi wa urais katika duru ya kwanza, mgombea anahitaji: Baada ya kuhesabu kura, maafisa watapiga picha ya hesabu ya mwisho na kutuma picha hiyo kwa maeneo bunge na vituo vya kitaifa vya kujumlisha kura. Ili kuhakikisha uwazi vyombo vya habari, vyama vya siasa na mashirika ya kiraia yamehimizwa kuendesha hesabu zao kwa kutumia matokeo ya mwisho yaliyotangazwa katika vituo zaidi ya 40,000 vya kupigia kura. Lakini tume ya uchaguzi pekee ndiyo inayoweza kutangaza mshindi wa uchaguzi wa urais baada ya kuthibitisha fomu halisi na za kidijitali zinazotumwa kwa kituo cha kitaifa cha kuhesabia kura. Ina siku saba kutangaza matokeo. Pia unawezakusoma: MATAYARISHO:Uchaguzi Kenya 2022: Je Kenya iko tayari kwa uchaguzi mkuu? YA MSINGI:Uchaguzi Kenya 2022: Kwa nini uchaguzi wa Kenya mwaka huu ni muhimu? MIUNGANO:Uchaguzi Kenya 2022: Musalia Mudavadi kujiunga na naibu rais William Ruto itabadilisha siasa za Kenya? UNAYOFAA KUJUA:Uchaguzi Kenya 2022: Je Naibu wa rais wa Kenya William Ruto anakabiliwa na changamoto gani katika kumteua naibu wake wa rais? UCHAMBUZI:Uchaguzi wa Kenya 2022: Je hatua ya Rais Kenyatta kumuunga mkono Raila Odinga itamsaidia au kumharibia? WASIFU:William Ruto: Muuza kuku aliyepanda ngazi hadi kuwa naibu wa rais wa Kenya RAILA ODINGA:Uchaguzi Kenya 2022: Siwezi kuwa kibaraka wa mtu yeyote-Raila Odinga WAGOMBEAJI:Wafahamu wagombea 4 wanaowania urais nchini Kenya"
technology	Msaidizi Mwandamizi afutwa kazi baada ya video za ngono bungeni kuishangaza Australia	"Mgogoro ulioenea katika siasa za Australia umeendelea kuongezeka kufuatia kuibuka kwa video zinazoonyesha wafanyikazi wakifanya vitendo vya ngono bungeni, na kusababisha msaidizi mmoja mwandamizi kufutwa kazi. Video moja ilionyesha msaidizi akifanya tendo la ngono kwenye dawati la mbunge wa kike. Waziri Mkuu Scott Morrison alielezea video hizo kuwa ""za aibu"". Hilo linajiri baada ya mfanyikazi wa zamani kufichua jinsi aliogopa kupoteza kazi kufuatia madai ya unyanyasaji wa kingono. Brittany Higgins anadai alibakwa na mwenzake mwandamizi ofisini mnamo Machi 2019, lakini anasema alihisi kushinikizwa kutoripoti tukio hilo kwa polisi. Ilizua wimbi la madai, na wiki iliyopita, maelfu walishiriki katika maandamano kupinga unyanyasaji wa kingono na unyanyasaji wa wanawake huko Australia. Video hizo zilitolewa kwa vyombo vya habari vya Australia na mfanyikazi wa zamani wa serikali, ambaye alisema alikuwa ""amepata kinga "" kwa picha hizo kwa sababu ya picha nyingi alizopokea. Pamoja na video - zilizochukuliwa miaka miwili iliyopita - alisema watu walikuwa wakitumia chumba cha maombi kufanya ngono na hata walileta makahaba bungeni. Mfichuzi huyo  alieleza kwamba  ""utamaduni wa wanaume kufikiria kuwa wanaweza kufanya chochote watakacho"", akielezea  kwamba kuna 'wenzake wasiokuwa kabisa na madili' Bwana Morrison aliwaambia waandishi wa habari Jumanne kwamba alikuwa ""ameshtuka"", na kuongeza: ""Lazima  tuinyooshe nyumba hii. Lazima tuweke siasa kando juu ya mambo haya, na lazima tutambue shida hii na ni lazima tuirekebishe."" Hapo awali alikuwa amekosolewa kwa namna alivyoshughulikia sakata hiyo pamoja na kukataa kukutana na viongozi wa waandamanaji wiki iliyopita. Alikuwa amewaalika viongozi wa waandamanaji  kukutana naye bungeni lakini walikataa ofa hiyo wakisema hawatakutana ""faraghani"". Maswali juu ya jinsi serikali inavyoshughulikia mgogoro huo yalizungumzwa tena baada ya mbunge wa upinzani Michelle Landry kusema ""alimhurumia' msaidizi aliyefukuzwa kazi. Lakini waziri Karen Andrews aliwaambia waandishi wa habari kwamba ""hilo  halitaniruhusu kunyamaza' kuhusu  unyanyasaji wa kijinsia katika siasa za Australia, akisema kwota za idadi ya kijinsia kwa wawakilishi wa kisiasa unapaswa kuzingatiwa - jambo ambalo Bwana Morrison ameashiria kwamba hatoliunga mkono. ""Tulijaribu kwa njia nyingine na haitupatii matokeo kwa hivyo ningependa kuona tunafanya vizuri ka njia mbadala ,"" aliwaambia waandishi wa habari. Chama cha upinzani cha Labor tayari kina kwota hizo za uakilishi. Kumekuwa na madai ya uonevu na unyanyasaji kwa muda mrefu katika siasa za Australia. Walakini, madai ya Bi. Higgins yametoa mwanga juu ya unyanyasaji wa kijinsia nchini humo. Siku chache baada ya  kutoa ufichuzi wake na kusimulia masaibu yake hadharani madai zaidi yalizuka - na Mwanasheria Mkuu Christian Porter akafichua kwamba alikuwa mtuhumiwa wa madai ya ubakaji mwaka wa  1988. Anakanusha madai hayo, na polisi walifunga uchunguzi kwasababu ya ukosefu wa ushahidi. Bosi wa zamani wa Bi. Higgins, Waziri wa Ulinzi Linda Reynolds, pia alilazimika kuomba msamaha na kulipa fidia kwa msaidizi wake wa zamani, baada ya kumwita ""ng'ombe mwongo"". Wakosoaji wanasema serikali pia imekuwa ikijikokota sana na haina ufanisi katika kushughulikia shutuma kwamba  pana taasubi za kiume na ubaguzi kwa msingi wa jinsia katika utamaduni wa bunge - shida wanayosema imekithiri katika vyama vyote vya kisiasa. Chama cha Upinzani cha Labor kimesema kitatathmini tena mitindo yake baada ya kutokea kwa madai kadhaa kutoka kwa watu ambao hawakutaka kutajwa wakidai kudhulumiwa kimapenzi na baadhi ya wanachama wa kiume wa chama hicho."
technology	Maandamano ya wakulima: Fahamu kwanini ujumbe wa Twitter wa Rihanna ulizua hisia kali India	"Saa chache baada ya ujumbe wa Rihanna katika mtandao wa twitter kuzua hisia kali duniani baada ya kuwaunga mkono wakulima waliokuwa wakiandamana , serikali ya India ilimshutumu sana mwimbaji huyo wa Marekani. Wizara ya masuala ya kigeni ilitoa taarifa rasmi ikiwakosoa watu maarufu na wengine kwa matamshi yao yasio sawa huku mawaziri na watu maarufu nchini humo nao wakalazimika kuchapisha jumbe dhidi ya propaganda ambayo inatishia umoja wa India. Baadhi ya vyombo vya habari viliangazia sana taarifa hiyo ya serikali: Mmoja ya waigizaji wa kike wa Boollywood  ambaye amekuwa akiunga mkono serikali alimuita Rihanna 'nyota wa ngono' na baadhi ya watu wakimuunga mkono mpenzi wake wa zamani Chris Brown kwa kumshambulia 2009. Ujumbe wa Rihanna siku ya Jumanne unaohusishwa na habari moja kuhusu kuzimwa kwa mtandao  katika eneo ambalo wakulima hao walikuwa wakiandamana na mara moja ukasambaa kwa haraka , ukipata likes 700,000. Kwanini hatuzungumzi kuhusu hili? aliandika msanii huyo ambaye ana wafuasi milioni 100 duniani katika mtandao huo wa kijamii. Hatua ya serikali kukabiliana na ujumbe huo ilikuwa ya haraka sana , ikiongozwa na waziri wa masuala ya ndani Amit Shah aliyetuma ujumbe wa twitter  siku ya Jumatano usiku na neno #IndiaAgainstPropaganda and #IndiaTogether. ""hakuna Propaganda zinazoweza kutishia Umoja wa India! ''Propaganda haziwezi kuamua hatma ya India .....ni maenedeleo pekee. India itaendelea kuwa na mshikamano  na kwa pamoja itaafikia maendeleo'', aliandika. Muda mfupi baadaye , mawaziri na nyota wa Bollywood na wachezaji kriketi pia walianza kutuma ujumbe katika twitter , wakitumia maeneo yaliotumiwa na bwana Shah. Uhuru wa India hauwezi kuigiliwa. Nguvu za kutoka nje zinaweza kutazama lakini haziwezi kushiriki. India inawatambua Wahindi na wanapaswa kuiamulia India. Tusalie watu wamoja kama taifa , aliandika nyota wa Kriketi Sachin Tendulkar. Maandamano hayo yamekuwa changamoto kubwa  kwa serikali ya Waziri Mkuu Narendra Modi. Makumi ya maelfu ya wakulima wamekuwa wakiandamana katika mipaka ya Delhi kupinga sheria tatu mpya za mashamba kwa zaidi ya miezi miwili. Waandamanaji hao, wakiwemo wanaume wanawake, wazee na watoto , wamekataa katakata kusitisha maandamano hayo hata wakati wa majira ya baridi, wakipiga kambi katika maeneo yalio wazi, ambapo wamekuwa wakiishi na kulala barabarani. Wengi wao wakifariki. Serikali imejitolea kusimamisha sheria hizo kwa miezi 18, lakini wakulima wanasema lazima zifutwe. Wiki iliyopita, maandamano hayo yaligonga vichwa vya habari ulimwenguni wakati maandamano ya matingatinga ya wakulima yalipomalizika kwa mapigano makali, na kusababisha mwandamanaji mmoja kupoteza maisha yake huku mamia ya polisi na waandamanaji wakijeruhiwa. Waandamanaji wengine walivamia jumba la kumbukumbu la Red Fort mjini Delhi na kusalia hapo hadi polisi walipowafukuza. Huku Ujumbe wa Rihanna ukisambaa na kuvutia maelfu ya majibu , wengi walimpongeza kwa kuliangazia suala hilo muhimu. Lakini wengi pia walimkosoa kwa kuingilia maandamano ambayo ni kinyume na sheria ambayo imetetewa na serikali na wafuasi wake. Vituo vingine vya habari vinavyounga mkono serikali vilikuwa na vichwa vya habari ambavyo vilimuelezea Rihanna kama ""mgeni asiye na habari"" ambaye alikuwa sehemu ya ""njama ya kugawanya India"" na kuapa kwamba ""propaganda hazitashinda"". Mtangazaji mmoja wa habari - kwa kile kilichoonekana kama maoni ya Waislamu - aliuliza ikiwa mwimbaji huyo wa Barbadia aliitwa Rihanna au Rehana? Waliokuwa wakimpinga walitoa picha za zamani za shambulio dhidi ya mwimbaji huyo na mpenzi wake wa zamani, wakimzidishia unyanyasaji dhidi yake. Wengine walionyesha jinsi ambavyo  wanaume wa India huamua kuwanyanyasa na kuwazima wanawake walio na maoni huru Lakini moja ya pingamizi ya kushangaza dhidi ya  mwimbaji huyo  ilitoka kwa mwigizaji wa  Kangana Ranaut, ambaye amekuwa akiunga mkono chama cha  BJP. Katika msururu wa jumbe zake za twitter, alikosoa kazi ya Rihanna, muziki wake, muonekano wake  na hata rangi yake ya ngozi. Alichapisha picha za nyota huyo wa pop akiwa amevalia vazi la bikini, na kumwita ""nyota wa ponografia"" na ""mwimbaji wa ponografia"", na akasisitiza kwamba alikuwa amelipwa  kuandika ujumbe huo. Lakini ujumbe wa Rihanna, ambao uliwaongezea sauti wakulima wanaoandamana, haungeweza kufikia serikali wakati mwafaka zaidi ya huo. Wakulima hao wametangaza mipango ya kufunga barabara kuu zinazoingia mji mkuu Jumamosi na serikali inapeleka rasilimali nyingi kuwazuia. Misumari ya chuma, fimbo, waya zenye miba, mawe na kuta za muda zimewekwa na mitaro kuchimbwa kwenye mipaka ya Delhi - huku wakulima na wakosoaji wakiishutumu serikali kwa kufanya maandalizi ""kuwa vita"" dhidi ya raia wake. Mamlaka pia inajaribu kupigana vita dhidi ya muonekani wa India ughaibuni kuhusu jinsia inavyokabliana na wakulima wake."
technology	Facebook yamzuia mgonjwa mwenye maradhi yasiyo na tiba kupeperusha matangazo ya kifo chake mubashara	Facebook imesema itamzuia Mfaransa mmoja ambaye anaugua ugonjwa ambao hauna tiba kurusha moja moja kifo chake kwenye mtandao huo wa kijamii. Alain Cocq mwenye umri wa miaka 57, alipanga kupeperusha moja kwa moja maisha yake ya siku za mwisho baada ya kuanza kukataa chakula, kunywa chocchote na kumeza dawa siku ya Jumamosi. Rais wa Ufaranda Emmanuela Macron awali alikataa ombi lake la kukatishwa uhai wake. Bwana Cocq anataka sheria ibadilishwe nchini Ufaransa ili kuruhusu watu walio kwenye maumivu makali kufa kama watakavyopenda. Makundi mengine, ikiwemo Kanisa Katoliki,linapinga kukatisha uhai wa mtu kwa mujibu wa maadili ya kanisa hilo. ''Njia ya ukombozi inaanza na niamini , nina furaha,'' Bwana Cocq alichapisha maneno hayo kwenye mtandao wa kijamii wa Facebook mapema siku ya Jumamosi asubuhi akiwa kitandani nyumbani kwake mjini Dijon baada ya kutangaza kuwa  'amemaliza mlo wake wa mwisho'. ''Ninajua siku kadhaa mbele zitakuwa ngumu lakini nimefanya uamuzi na niko na utulivu,'' aliongeza. Bwaba Cocq ugonjwa ambao umeathiri tishu na viungo, ambao umesababisha kuta za mishipa ya ateri kushikana. Lakini Facebook imezuia mpango huo wa kurusha moja kwa moja kifo chake, ikisema kuwa hairuhusu kuonesha matukio ya kujitoa uhai. ''Ingawa tunaheshimu uamuzi wa Bwana Cocq kutokana na ushauri wa kitaalamu tumechukua hatua kuzuia matangazo ya moja kwa moja ya suala la Alain,'' Msemaji wa Facebook  ameliambia shirika la habari nchini humo AFP . ''Sheria zetu haziruhusu kuonesha majaribio ya kujikatisha uhai.'' Bwana Cocq alisema Facebook ilikuwa ikizuia matangazo yake mpaka tarehe 8 mwezi Septemba. Amewataka watu wanaomuunga mkono kuishawishi Facebook ibadili msimamo wake. ''Ni juu yenu sasa,'' alisema. Mwezi Julai, Bwana Cocq aliandika barua kwa Rais Macron, akiomba aruhusiwe kufa ''kwa hiari yake,'' akielezea  ''maumivu makali anayoyapata''. Bwaana Macron amesema ''ameguswa'' na barua hiyo, lakini hawezi kumpa ruhusa hiyo kwa kuwa ''hayuko juu ya sheria''. Suala la kukatisha uhai ni maada tata nchini humo, huku wengi wakiunga mkono haki ya kufa kwa hiari, wakati wengine hasa makundi ya kidini wakipinga suala hilo
technology	Maajabu! Tumbili aiba simu na kujipiga selfie	"Mwanamume mmoja raia wa Malaysia amepata picha za selfie za tumbili na video katika simu yake iliyokuwa imepotea karibu na msitu uliyo nyuma ya nyumba yake. Picha hizo - zilizojumuisha kanda ya video inayomuonesha tumbili akijaribu kula simu imesambazwa sana katika mitandao ya kijamii tangu Zackrydz Rodzi ilipoiweka kwenye Twitter. Mwanafunzi huyo anasema alikuwa anadhani simu yake iliibiwa akiwa amelala. Lakini hakubainisha jinsi simu hiyo ilivyopotea. Pia ilikuwa vigumu kuthibitisha mazingira ya jinsi picha hizo na video zilivyonaswa katika simu yake. Bwana Zackrydz, 20, ameiambia BBC kwamba aligundua simu yake imepotea alipoamka usingizini karibu saa tano asubuhi ya Jumamosi. ""Hakukua na ishara ya wizi. Kile kilichosalia katika mawazo yangu ni kwamba huenda ni mazingaombwe flani,"" alisema mwanafunzi huyo wa sayansi ya kompyuta kutoka Batu Pahat katika jimbo la kusini la Johor. Saa kadhaa baadae, katika kanda ya video iliyowasilishwa kwa BBC ilionesha picha hizo zilipigwa siku hiyo hiyo saa nane na dakika moja mchana, ikimuonesha tumbili akijaribu kula simu hiyo. Mnyama huyo anaonekana akiangalia ndani ya kamera karibu na majani ya kijani akizungukwa na ndege wengi. Pia kulikuwa na msururu wa picha za tumbili, miti na picha za sehemu ya simu kwa upande mwingine, Bwana Zackrydz anasema hakufanikiwa kuipata simu yake hadi Jumapili mchana  baada ya baba yake kumuona tumbili karibu na nyumba yao. Alipojaribu kupiga simu yake aliisikia ikilia katika kichaka karibu na ua lao, na hapo ndipo aliona simu iliyokuwa kwenye matope chini ya mti wa mnazi. Mjomba wake alimtania huenda kuna picha ya mwezi kwenye simu, alisema, baada ya kuisafisha aliangia kwenye sehemu ya picha na hapo ndipo ""alikutana na picha nyingi za tumbili"". Tofauti na maeneo mengine ambako tumbili wanaishi karibu na maeneo ya mijini, hakujashuhudiwa visa vya tumbili kuiba vitu ndani ya nyumba katika mtaa huo, alisema mwanafunzi huyo. Ansashuku huenda tumbili huyo aliingia ndani ya nyumba kupitia dirisha la chumba cha ndugu yake iliyokuwa wazi. ""Vitu vingine huenda ukaviona mara moja nadani ya karne,"" aliandika ujumbe kwenye Twitter yake siku ya Jumapili na kuweka picha za tumbili huyo ambayo ilisambazwa mara zaidi ya elfu moja, kisa ambacho pia kilangaziwa na vyombo vya habari mjini humo. Hii sio mara ya kwanza selfie ya nyani kugonga vichwa vya habari. Mwaka 2017, mpiga picha wa Uingereza alishinda mzozo wa kisheria wa miaka miwili ya dhisi ta kundi la kutetea haki ya wanyama kufuatia picha iliyopigwa na mnyama huyo. 2011, Naruto, nyani katika msitu wa Indonesia, alichukua kamera ya David Slater na kujipiga picha kadhaa za ""selfie"". Bw. Slater alisema yeye ndiye mmiliki wa picha hizo ambazo zilisambazwa sana mitandaoni, lakini wanaharakati wa kutetea haki za wanyama, Peta walisema mnyama huyo alistahili kunufaika kutokana na  picha hizo kwa sababu ni yeye aliyepiga picha. Mahakama ya Marekani iliamua kuwa haki miliki haijumuishi nyani na kutupilia mbale kesi ya Peta, lakini Bw. Slater alikubali kutoa msaada wa 25% wa faida ya siku zijazo zitakazotokana na picha hizo kwa shirika hilo kulinda Naruto na wanyama wengine katika msitu wa Indonesia."
technology	Kwanini programu ya video ya Tik Tok inapata upinzani Marekani?	Rais Trump amesaini agizo la ikushughulikia kile alichokiita tishio linalosababishwa na programu maarufu, inayomilikiwa na China, ya TikTok. Marufuku ya shughuli za kampuni mwenza ya, ByteDance, yataanza baada ya siku arobaini na tano. Rais Trump amesema imebidi achukue hatua kali za kulinda usalama wa kitaifa wa Marekani.
technology	Washawishi walemavu wanaoacha historia kwenye mitandao	"""Lazima ufanye kazi kwa bidi ili kuwa wewe uanetaka kuwa mkweli  na kuamini nembo unayoinadi."" Maneno ya ushauri kutoka kwa mshawishi mwenye ulemavu mwenye umri wa miaka 32  Tess Daly kutoka  Sheffield, ambaye hutumia wafuasi wake zaidi ya  200,000-kwenye mtandao wa kijamii wa Instagram kunadi  mafunzo yake ya vipodozi na pia nembo za urembo. Tess ambaye ni mlemavu anatumia kiti cha umeme, na ambaye ana ulemavu wa uti wa mgongo, amefanya kazi kama afisa masoko katika mitandao ya kijamii akinadi bidhaa za makampuni utrembo  kama  Boohoo  Pretty Little Thing,  pamoja nembo nyingine za vipodozi. Anafurahia neno ""mshawishi wa mitandao ya kijamii "", lakini anasema anatamani kungekuwa na watu wengi  kama yeye wakati alipokuwa akikua. ""Watu wengi sana wenye ulemavu wameniambia kuwa nimewapa ujasiri wa kujiamini, sio tu kwa kuukubali ulemavu wao, lakini pia kuweza kujipodoa wenyewe,""anasema. Tess ni mmoja washawishi walemavu ambao idadi yao inaendelea kuongezeka wanaofanya kazi katika kampuni ya  Martyn Sibley  na shirika lake la masoko ya kimtandao linalofahamika kama Purple Goat, ambalo lilizinduliwa mwanzoni mwa maagizo ya kukaa nyumbani (lockdown) mwaka jana. Tess Daly anasema anapenda neno  ""mshawishi wa mitandao ya kijamii"", licha ya kuwa wa aina yake Martyn, ambaye alizaliwa na ulemavu, alianza shirika lake kama sehemu ya mpango wake wa kujumuisha dunia nzima ""Ninaamini kwa kusaidia biashara kubwa kupata faida zaidi kupitia wanunuzi wenye ulemavu kupitia walemavu wenye ushawishi, tutaweza kujumuisha watu wote haraka,"" alisema. ""Kwa njia hii kila mtu ananufaika ."" Purple Goat imefanya kazi na watu wenye ushawishi zaidi ya 75 hadi sasa, lakini Martyn yuko makini kusema kuwa kuwa sio shirika la vipaji ambalo lina watu binafsi liliowapanga kufanya kazi nao. ""Tunafanya kazi kwa ajili ya wateja na kutafuta washawishi wanaofaa kwa kila anaeleza. Takriban watu milioni 14.1 nchini Uingereza wana aina fulani ya ulemavu, na  idadi hiyo ya watu inakuwa ni kubwa inapokuja katika soko la biashara. Hii ilikuwa ni sababu kubwa iliyomfanya Martyn afungue kampuni ya Purple Goat. Anadhani kuwa dunia ya masoko na utangazaji wa biashara sasa inatambua zaidi jamii, na iko tayari  kwa mabadiliko. "" Ninaamini kuwa  kwa sehemu ni njia ya maoni ya umma ambayo yameboreshwa kuhusiana na ujumuishwaji wa watu mbali mbali  ,"" anasema. ""Nembo zimekuwa na hofu ya kufany amakosa katika kuwazungumzia walemavu, lakini sasa wanahofu ya kuitwa kwa kutofanya chochote."" Tess ameshuhudia kuongezeka kwa idadi ya watu wenye ulemavu kuajiriwa na kuwa maarufu katika mitandao ya kijamii . Hadi mwaka jana, lilikuwa ni jambo alilofanya kama kazi ya ziada, lakini kufikia mwishoni mwa mwaka 2020, alichukua jukumu kamili la kuwa mshawishi katika mitandao ya kijamii  na sasa nafanya kazi na wakala kumpunguzia kazi nyingi. Haikuwa rahisi kama watu wanavyoweza kufikiria, anasema. ""Huwezi tu kuamka siku moja na kuamua unataka kuwa mshawishi wa mitandao ya kijamii ."" 'Kudai kuonekana' Mwaka jana  nembo ya viatu vya thamani ya mjini London-  Kurt Geiger  ilianza kufanya kazi na mwanamitindo na mshawishi mlemavu  ambaye hana baadhi ya viungo wa  Ireland Kaskazini   Bernadette Hagans. Mtendaji mkuu wa kampuni, Neil Clifford, anafikiria kwamba kuongezeka kwa washawishi walemavu kumetokana na mabadiliko ya umma. ""Maendeleo ya mitandao ya kijamii yamefanya wale ambao awali walikuwa hawawakilishwi machoni mwa umma kupaza sauti na kwa na sasa hivi ndio wanataka kuonekana hasa,"" alisema. Kujitokeza kwa makampuni makubwa makubwa na kuonesha kuunga mkono hatua hii, ni jambo ambalo wanahisi kuwa jukumu lao ili kuepuka ukosaji, amesema. Ameongeza kuwa: ""Washawishi walemavu wanahitaji kuwa na uhusiano na kile wanachokihamasisha ili kuwa na maana. Kuwa na msemaji mwenye ulemavu pia kunaongeza kiwango cha uaminifu katika kampuni."" Caroline Casey ni muasisi wa kampuni ya Valuable 500, ambayo kote duniani inahamasisha makampuni kupigania mahitaji ya watu walemavu katika kiwango cha bodi. Bernadette Hagans, aliyefanyakazi na Kurt Geiger, pamoja na Ellie Goldstein, mwanamitindo aliyezaliwa na tatizo la kasoro katika vinasaba yaani 'Down syndrome', mwaka jana picha yake ilikuwa iliyopendwa zaidi katika mtandao wa Instagram wa kampuni ya vipodozi ya Gucci. Laura anasema wameshuhudia ongezeko la makampuni makubwa makubwa yanayotumia washawishi walemavu kufikia walengwa mbalimbali katika biashara zao."
technology	Jinsi mitandao ya kijamii inavyotumika kuuza dawa za kulevya	Utafiti unaonesha kwamba mmoja kati ya kila vijana wanne sasa hivi huona matangaza ya uuzaji wa dawa za kulevya kupitia mitandao ya kijamii. Polisi imesema kampuni za mitandao ya kijamii ingeongeza juhudi zaidi ikiwa watoto wao ndio wangekuwa wanakufa kutokana na matumizi ya dawa kulevya.
technology	Wanaume watatu wakamatwa kwa kuwauza watoto wachanga Instagram Iran	"Mkuu wa polisi katika mji mkuu wa Iran -Tehran, Brigadia Jenera Hossein Rahimi, amesema kuwa mmoja wa watoto hao wachanga alikuwa ni wa siku 20. Mwingine alikua na umri wa mwezi mmoja. Watoto hao wachanga walikua tayari wamenunuliwa kwa hadi dola  $500 (£400), na walikua wanauzwa tena kwa dola kati ya  $2,000 na  $2,500. Mmoja wa watu waliokamtwa anadaiwa kusema kuwa ''alikua anawapata watoto wachanga kutoka familia maskini "" na  ""kuwakabidhi familia ambazo zinaweza kuwapatia maisha bora yajayo"". Brigadia  Rahimi aliviambia vyombo vya habari vya Tehran kwamba maafisa wa polisi walifahamishwa juu ya  ""matangazo ya kibiashara  katika mtandao wa Instagram yanayouza watoto wachanga"". Maafisa hao waligundua ""kurasa 10 hadi 15 za aina hiyo"" katika huduma ya kushirikisha picha na kubaini watoto wawili na wanaume watatu waliokua wamekamatwa, alisema. Watoto hao wachanga wamekabidhinwa kwa huduma za kijamii. Washukiwa walidai kuwa walikua wamewaleta watoto kutoka familia maskini kwa   ""garama ndogo"", kwa mujibu wa jenerali. Katika video iliyochapishwa na Shirika la habari la Young Journalists Club ,mmoja wa wanaume hao alisema kuwa : ""Hii ingewasaidia sana watoto hawa wachanga kuwa na maisha bora yajayo."" Hii sio mara ya kwanza tukio la aina hii kufichuliwa na mamlaka nchini Iran. Mapema mwkaa huu, polisi katika jimbo la  Gorgan nchini humo alisema kuwa walikua wamewakamata wanawake wane na mwanaume mmoja ambao walidaiwa kuwatafuta wanawake maskini wajawazito na kulipia garama zao za hospitali, halafu wanawachukua watoto wao mara baada ya kujifungua. Mwaka  2016, aliekua Makamu wa rais wa masuala ya Familia na Wanawake Shahindokht Molaverdi alielezea wasiwasi wake juu ya kile alichosema kulikua na  ""idadi ya juu "" ya wanawake wanaotarajia kujifungua wanaouza watoto wao wachanga. Alisema wanawake wanalazimika kufanya hivyo kwa ""sababu mbalimbali"", ikiwa ni pamoja na umaskini,uraibu wa mihadarati, ndoa za utotoni na ukosefu wa mahala pa kuishi."
technology	Seif Kisauji: 'Familia yangu iliponiona katika TikTok iliona naidhalilisha'	Kutana na Seif Kisauji almaarufu kama ‘Babu wa TikTok’ ambaye amekuwa akichapisha video mbalimbali zinazomuonesha akicheza nyimbo huku akiwaasa vijana kupitia mada mbalimbali anazozitoa kila uchao kwa njia ya uchekeshaji. Akiwa na miaka 57 amefanikiwa kuwa ni Kati ya watu wazima waliopo kwenye mtandao unaopendwa sana na Vijana huku akiwavuta na wazee wengine kujiunga nae katika matamasha pindi akitumbuiza ili wafurahie maisha. Mwandishi wa BBC @frankmavura amefanya mahojiano haya maalumu na Babu wa TikTok
technology	Vatican yachunguza picha ya mlimbwende wa Brazil iliyopendwa na papa Instagram	"Vatican imesema inafanya uchunguzi baada ya akaunti ya Instagram  ya Papa kuzua mjadala mara baada ya kupenda picha ya mlimbwende wa Brazil ambaye alikuwa hajavaa nguo ya staha. Haijawekwa wazi ni lini  akaunti hiyo ilipenda picha hiyo ya mlimbwende Natalia Garibotto, ambaye alikuwa amevaa sare ya shule. Vyombo vya habari vilianza kuripoti kuhusu taarifa hiyo Ijumaa iliyopita , kabla ya kuondolewa kwa alama ya kupendwa kwa picha hiyo. Maofisa wa baba mtakatifu wameripotiwa kufanya uchunguzi wa jinsi akaunti hiyo ilivyopelekea kupenda picha hiyo. ""Hatuwezi kusema kuwa ni Baba Mtakatifu ndio aliyebonyeza kitufe cha kupenda picha ile, na inabidi tupate ufafanuzi kutoka Instagram ,""alisema msemaji wa Vatican. Akaunti ya Instagram ya Papa ambayo ina jina la franciscus, ina wafuasi milioni 7.4 kutoka duniani kote. Vyanzo vya karibu na  habari za Vatican, vimesema akaunti hiyo ina inaongozwa na kikosi cha wafanyakazi na uchunguzi wa ndani unaendelea. Mlimbwende huyo bi Garibotto - aliandika kwenye tweeter ""Afadhali nitaenda mbinguni."""
technology	Marekani yaiadhibu kwa faini kubwa kwa udukuzi wa taarifa za siri	"Tume ya udhibiti wa masuala ya kibiashara nchini Marekani imeidhinisha faini ya dola bilioni 5 dhidi ya kampuni ya mtandao wa habari wa Facebook kwa ajili ya uchunguzi  wa udukuzi wa data binafsi, vinasema vyombo vya habari vya Marekani. Tume hiyo  (FTC)  imekuwa ikifanya uchunguzi  juu ya madai kwamba taasisi ya ushauri wa kisiasa ya Cambridge Analytica ilipata taarifa kwa njia isiyotakiwa za watumiaji  milioni 87wa mtandao wa  Facebook. Malipo hayo yaliiidhinishwa na  tume ya FTC kwa kura  3-2, duru zimevihahamisha vyombo vya habari vya Marekani. Facebook na FTC wameiambia  BBC kiuwa hawana la kuzungumzia juu ya repoti hiyo ya uchunguzi. Tume ya inayolinda  maslahi ya watumiaji mtandao huo  FTC ilianza kuichunguza  Facebook mwezi Machi  2018 kufuatia ripoti kwamba  Cambridge Analytica  iliweza kuzifikia  taarifa/data  za mamilioni ya watumiaji wa mtandao huo wa kijamii. Uchunguzi huo ulijikita juu ya ikiwa  Facebook ilikiuka makubaliano ya mwaka  2011 ambayo kwa mujibu wake ingepaswa kuwafahamisha wazi watumiaji wa mtandao huo  na pia  ''kuelezea hofu "" ya kushirikishadata zao.. Gazeti la  New York Times limeripoti kuwa chama cha Democrats kilitaka masharti makali yawekwe dhidi ya Facebook, huku baadhi ya wafuasi wa  Democrats wakikosoa kuwa kiwango hicho cha faini hakifai. Facebook  imekuwa ikitarajia hatua hii dhidi yake. Iliwaeleza wachunguzi  mwezi Aprili kuwa imetenga kando pesa  nyingi kwa ajili ya sakata hiyo , kwa hiyo  inamaanisha kuwa kampuni  haijtateteleka kifedha  kutokana na adhabu iliyopewa. Kile kisichofahamika ni hatua gani zaidi zitakazochukuliwa au masharti zaidi itakayopewa  Facebook, kama vile kuweka mikakati zaidi ya kulinda taarifa za kibinafsi au ikiwa kutakuwa na athari nyingine zai kwa Mkuu wake, Mark Zuckerberg. Malipo hayo, ambayo ni karibu theluthi moja ya faida nzima ya kampuni, yanaweza kuchochea ukosoiaji kwa wale wanaoweza kusema kuwa kiasi hicho cha fedha ni kidogo"
technology	OPlerou: Ni kwanini kijana huyu aliamua kutengeza Emoji za Kiafrika?	Huenda umekuwa ukitumia emoji  ambazo zinarangi ya wazungu, lakini kwa OPlerou ameamua kutengeneza Emoji zenye rangi nyeusi ya mwafrika. Katika video hii anaelezea ni kwanini ameamua kutengeneza Emoji za Waafrika.
technology	Kwa Picha: Ndege kubwa zaidi zilizowahi kuundwa duniani	Tangu binadamu alipofanikiwa kuunda ndege na kupaa angani, wataalamu wamekuwa wakijitahidi kuunda ndege kubwa na kubwa zaidi. Wakati wa Vita Vikuu vya Kwanza vya Dunia, majaribio ya kwanza ya kuunda ndege kubwa zaidi yalifanyika. Ndege hizo zilikuwa na injini kadha, na zilikuwa na uwezo wa kubeba na kuangusha mabomu mengi. Kabla ya Vita Vikuu vya Pili vya Dunia kuliundwa ndege kama vile Dornier Do X ambayo ilikuwa kama meli kubwa na ndege ya ANT-20 ya Muungano wa Usovieti ambayo ilikuwa kubwa ajabu. ANT-20 ilikuwa na uzani wa tani 50 ilipokuwa inapaa, na mabawa yake yalikuwa na urefu wa futi 207 (mita 63). Ndege hii ilikuwa na chumba chake cha kupigia chapa, ukumbi wa sinema na chumba cha kutolea picha. Kuundwa kwa injini ya jeti kuliwezesha ndege kubwa na nzito zaidi kuundwa. Ni hapo ambapo ndege kubwa kama vile Airbus A380, ndege ya ghorofa yenye uwezo wa kubeba abiria zaidi ya 850 ziliundwa. Kuliundwa pia Antonov An-225, ndege kubwa ya mizigo ambayo inaweza kubeba mizigo ya tani 250. Ndege hiyo ni kubwa kuliko ambali ambao ndege ya kwanza ya Ndugu ya Wright ilisafiri mara ya kwanza ilipofanikiwa kupaa. Hapa chini ni mkusanyiko wa baadhi ya ndege kubwa zaidi kuwahi kuundwa. (Picha ya Convair B-36 imetoka kwa Clemens Vasters katika Flickr).
technology	Grace Omutoni: WhatsApp yamuunganisha 'kimiujiza' yatima wa mauaji ya kimbari na familia yake Rwanda	"Msichana aliyekuwa yatima akiwa na umri wa miaka miwili wakati wa mauaji ya kimbari ya Rwanda ya 1994 hivi karibuni amepatana na jamaa zake kupitia  ""miujiza"" ya mtandao wa kijamii. Grace Umutoni, ambaye hakujua jina lake la kuzaliwa, aliweka picha zake  kadhaa katika makundi ya WhatsApp, Facebook na Twitter mwezi Aprili kuona kama zinaweza kumsaidia kutafuta watu wa familia yake - baada ya kushindwa katika juhudi za kuwatafuta kupitia njia rasmi. Kile anachofahamu muuguzi huyo mwenye umri wa miaka 28 - kuhusu maisha yake ni kwamba alilelewa katika makazi ya watoto yatima katika mji mkuu wa Kigali, mtaa wa Nyamirambo akiwa na ndugu yake wa kiume aliyekuwa na miaka minne wakati huo na ambaye baadae alifariki dunia. Kuna maelfu ya watoto kama Bi Utomoni, ambao waliwapoteza ama kutenganishwa na wazazi wao wakati wa ghasia zilizogeuka mauaji ya kimbari na kusababisha kuuawa kwa zaidi ya watu 800,000 kutoka jamii ya Tutsi na Wahutu waliokuwa na msimamo wa kadri ndani ya siku 100. Baadhi yao bado wanawatafuta jamaa zao - hali ambayo wakati mwingine huwa vigumu kwa sababu kitamaduni familia hazitumii jina moja. Baada ya kuweka picha zake mtandaoni, watu wachache walidai kuwa jamaa zake - lakini miezi kadhaa baadae kuna mtu aliyemfanya awe na hisia kwamba bila shaka ni mtu wa familia yake. Antoine Rugagi baada ya kuona picha yake kwenye kundi la WhatsApp aliwasiliana naye na kumwambia anafanana sana na dada yake anayeitwa Liliose Kamukama, ambaye aliuawa siku za kwanza za mauaji ya kimbari ya Aprili 1994. ""Nilipomuona, niliona jinsi tulivyofanana,"" Bi Umutoni aliambia BBC Idhaa ya Great Lakes kumhusu mtu huyo ambaye huenda ni mjomba yake. ""Lakini ni uchunguzi wa chembechembe za vinasaba vya (DNA) ndio ambao utathibitisha ikiwa tuna uhusiano. Kwa hivyo tulienda kufanya uchunguzi huo Kigali mwezi Julai."" Bi Umutoni alisafiri kutoka kusini mwa wilaya ya Gakenke ambako anafanya kazi naye Bwana Rugagi alikuja kutoka nyumbani kwake Gisenyi eneo la magharibi kuja kuchukua matokeo ya DNA pamoja. Ilikuwa siku kubwa sana kwao kwa sababu matokeo yalionesha kuwa asilimia 82 huenda wanahusiana. ""Nilishtuka sana, sikuamini kilichotokea na mpaka leo inanikalia kama ndoto, ni miujiza niliyokuwa nikiomba,"" anasema Umutoni. Mjomba wake waliyepatana upya alimwambia jina lake alilopewa na wazazi wake Watutsi lilikuwa Yvette Mumporeze. Pia alimkutanisha na familia yake upande wa baba. Miongoni mwao Shangazi yake Marie Josée Tanner Bucura, ambaye amekwama  Switzerland kwa miezi kadhaa kutokana na janga la virusi vya corona. Hata kabla ya matokeo ya uchunguzi wa DNA kutolewa, alikuwa na uhakika Grace Umutoni ni mtoto wa kaka yake kwa kumlinganisha na picha katika albamu ya zamani ya familia. ""Msichana huyu bila shaka ni binti ya kaka yangu Aprice Jean Marie Vianney na mke wake Liliose Kamukama. Wote wawili waliuawa katika mauaji ya kimbari."" Bi Bucura pia alimwambia jina la ndugu yake aliyempeleka katika makazi ya watoto yatima ni Yves Mucyo - alikumbuka jina la kwanza tu - ambaye pia alikuwa na ndugu mmoja wa kiume kwa jina Fabrice. Mauaji ya kimbari yalianza baada ya ndege iliyokuwa imewabeba marais wa Rwanda na Burundi - wote kutoka jamii ya Hutu - kudunguliwa usiku wa Aprili tarehe sita 1994, mauaji yakaanza siku iliyofuata. Wanamgambo wa Kihutu waliambiwa kuwasaka na kuwaangamiza watu kutoka jamii ya Watutsi walio wachache - mtaa wa  Nyamirambo viungani mwa Kigali ukiwa moja ya maeneo yaliyolengwa kwanza. Watu waliuawa kwa kukatwa mapanga majumbani mwao au katika vizuizi vya barabarani vilivyowekwa kuwakagua wale waliokuwa wakitoroka  - baadhi yao walifanikiwa kukimbilia maeneo salama Kanisani na Misikitini ghasia za Nyamirambo zilipozidi. Bi Bucura anasema kuna mtu alimuona mwanamke akimshika mkono Yves na kutoroka naye - lakini hakufanikiwa kupata taarifa zozote kumhusu. Hakuna kilichojulikana kumhusu dada yake. Mauaji ya kimbari yalimalizika July 1994 baada ya waasi wa kundi la Tutsi,  Rwandan Patriotic Front (RPF) wakiongozwa na Rais Paul Kagame, kuchukua madaraka. ""Tulidhani hakuna mtu aliyenusurika, na tumekuwa tukiwaomboleza kila mwezi April wakati wa ukumbusho wa mauaji ya kimbari,"" Bi Bucura alielezea. PICHA.....MAP Alipokuwa akikuwa, Bi. Umutoni hakuweza kupata maelezo zaidi kuhusu familia yake kwasababu Yves alifariki muda mfupi baada ya kufika katika makazi ya watoto yatima. Aliambiwa alifariki kutokana na majeraha ya risasi aliyopata akitoroka mashambulio ya waasi wa Kihutu. Akiwa na miaka minne alisaidiwa na kulelewa na familia moja ya Tutsi kusini mwa nchi, ambayo ilimpatia jina la Grace Umutoni. ""Akiwa shule ya upili maafisa walimsaidia kurudi katika makazi ya mayatima mjini  Kigali kuulizia kama kuna maelezo yoyote kuhusu alikotoka, lakini hakufanikiwa,"" anasema. ""Nimekuwa nikiishi kwa majozsi kwa kuwa mtu asiyekuwa na jamaa zake, lakini niliendelea kuomba Mungu nipate muujiza. ""Japo wazazi wangu wa kunilea walinitunza vizuri, sikuweza kamwe kuwafikiria wazazi wangu halisi. Nilichokifahamu kuhusu jamaa zangu ni jina la Yves na Nyamirambo -maelezo kidogo sana kuanza kufanya uchunguzi."" Anasubiri kwa hamu kujua mengi kuhusu wazazi wake - na hafla itakayozikutanisha familia inayopangwa nchini Rwanda na kwengineko, japo janga la corona limechelewesha mpango huo. Kwa sasa, amekuwa akitambulishwa kwa familia yake kupitia WhatsApp - na sasa amegundua kuwa ana ndugu wa kambo anayeishi Kigali. Baba yake alimzaa alipokuwa kwenye mahusiano kabla ya ndoa."
technology	Uchaguzi Uganda 2021: Uganda yaagiza mitandao yote ya kijamii kufungwa	"Uganda imeagiza watoaji huduma za mtandao kufunga mitandao yote ya kijamii na programu za kutuma ujumbe kufikia Jumanne hadi wakati usiojulikana, kwa mujibu wa barua kutoka kwa mdhibiti wa mawasiliano nchini humo iliyonukuliwa na shirika la habari la Reuters. Watumiaji walikuwa wamelalamika awali Jumanne, kwamba hawaweza kupata mtandao wa Facebook na WhatsApp, majukwaa ya mitandao ya kijamii inayotumiwa sana katika kipindi cha kampeni kabla ya uchaguzi wa urais kwenye nchi hiyo ya Afrika Mashariki. ""Tume ya mawasiliano Uganda inaagiza kusitisha ufikiwaji na utumiaji, wa moja kwa moja au kinyume chake, kwa mitandao yote ya kijamii pamoja na programu za kutuma ujumbe mitandaoni hadi siku isiyojulikana,"" Barua kutoka kwa mkurugenzi mkuu wa tume imesema hivyo kwa watoaji huduma za mtandao. Msemaji wa tume hiyo Ibrahim Bbossa na msemaji wa serikali Ofwono Opondo hawakujibu simu walizokuwa wanapigiwa ili kutoa maoni yao kuhusiana na hilo. Afisaa katika Wizara ya Habari Judith Nabakooba alisema hakuweza kusema chochote kwa wakati huo. Chanzo katika sekta ya mawasiliano Uganda, kimesema serikali ilikuwa imeweka wazi kwa wakuu wa kampuni za mawasiliano kuwa kupiga marufuku mitandao ya kijamii ilikuwa ni kujibu hatua iliyochukuliwa na mtandao wa Facebook ya kufunga baadhi ya akaunti zinazounga mkono serikali. Mtandao huo mkubwa wa mawasiliano wa Marekani ulisema Jumatatu, umeamua kuchukua hatua ya kufunga mawasiliano kwa mtandao unaohusishwa na wizara ya habari Uganda kwa kutumia akaunti za uongo na kutengeneza nakala zaidi ya moja kuweka ujumbe wao kabla ya uchaguzi unaofanyika wiki hii."
technology	Kuzimwa kwa intaneti: Nini kitatokea iwapo mtandao utazimwa?	"Kutoka chumba cha ofisi yake kilichopo ghorofa ya juu ambacho kinamwezesha Markos Lemma kuona vizuri mji wa Addis Ababa, Mwanzilishi wa teknolojia ya IceAddis, mazingira yake ya kazi huwa yana shughuli nyingi kutokana na wajisiriamali wa kahawa wenye ndoto kubwa wanapofurika katika eneo hilo. Lakini intaneti inapofungwa, kila kitu kinakwama. Taarifa ambayo BBC ilipewa na shirika la kutetea haki mtandaoni, Access Now, inaonesha kuwa mwaka jana huduma hizo za mtandao zilikuwa zinafungwa kimakusudi mara 200 katika nchi 33 tofauti. ""Msongamano wa magari hapa huwa unaisha. Hakuna mtu anayekuja , au wakija hawakahi sana kwa sababu kama hakuna mtandao, wanakuwa hawana kitu cha kufanya hapa,"" Markos alisema. ""Tulikuwa na programu ya maendeleo ambayo  mkataba wake ulifutwa kwa sababu haukukamilika kwa wakati... Mtandao ulikuwa unazimika kila wakati. Wateja wetu wa nje ya nchi walidhani kuwa hatuko makini katika biashara zetu lakini tulikuwa hatuna cha kufanya. "" Waendesha pikipiki huwa wanasubiri maeneo haya, kwa ajili ya kusambaza chakula.Bila mtandao, watu hawawezi kuagiza vitu mtandaoni au kutumia programu yeyote. ""Kufungwa kwa mtandao huwa kunaathiri biashara zao moja kwa moja na kuathiri watu wa hapa"". Hili sio tatizo kwa  Ethiopia peke yake na athari zake hazipo kwenye uchumi peke yake. Utafiti unaonyesha kuwa kuzimwa kwa mitandao kunaathiri makumi ya mamilioni ya watu duniani kote kwa namna mbalimbali. Maafisa wa serikali wana uwezo wa kuzima mtandao kwa kutoa agizo kwa watoa huduma hiyo kuzima intaneti katika baadhi ya maeneo au mara nyingine, huwa wanafungia upatikanaji wa huduma za tovuti. Makundi ya haki za binadamu wanaona  kuwa hiyo ni mbinu ambayo serikali  inatumia kuwanyima watu haki zao katia maeneo mbalimbali duniani. Taarifa mpya za utafiti zilizochambuliwa na  BBC zinasema kuwa hali hiyo huwa inazidi haswa wakati wa maandamano. Takwimu zinaonyesha kuwa mwaka  2019 , intaneti ilizimwa wakati ambao watu zaidi ya 60 walipokuwa wanaandamana, na kesi 12 zilionyesha kuwa hali hiyo ya kuzima mitandao huwa inatokea kipindi cha uchaguzi. Serikali ndio huwa inatoa agizo la kuzimwa kwa mitandao ili kuhakikisha kuwa kuna usalama na kuzuia kwa taarifa ghushi. Lakini wakosoaji wanasema kuwa kuzimwa kwa taarifa mtandaoni huwa kuna athiri shughui nyingi muhimu. Umoja wa mataifa umesema kuwa upatikanaji wa intaneti ni haki ya binadamu mwaka 2016 na kuwa miongoni mwa malengo ya maendeleo endelevu. Licha ya kamba viongozi wote walikubaliana na wazo hilo lakini, Agosti,2019, Waziri mkuu wa Ethiopia Abiy Ahmed alitangaza uwa intaneti sio maji wala hewa na kuzima mtandao na kusema kuwa kuzima mtandao ni muhimu kwa ajili ya kulinda usalama wa nchi. Markos Lemma bado ana hasira na madai hayo. ""Serikali haioni kama intaneti ni muhimu.Wanadhani intaneti ni kwa ajili ya mitandao ya kijamii,na hawaoni kuwa ina thamani katika uchumi na inasaidia uchumi."" India inaongoza kwa kuzima mtandao Taarifa mpya za mwaka 2019 zinaonyesha kuwa  India inaongoza kwa kuzima mtandao kuliko nchi nyingine yeyote duniani kwa mwaka jana. Mtandao wa simu za mkononi ulizimwa mara 21 nchini humo ambayo ni sawa na 67%. Na maandamano yaliyotokea  Sudan na Iraq yalifanya serikali za mataifa hayo kuzima mtandao."
technology	Je, Twitter itaokoa programu ya video ya Tik Tok?	Twitter imetaka kufanya mazungumzo na mmiliki wa  kampuni ya China ya  Tik Tok na ByteDance kuelezea nia ya kununua shughuli zake za  Marekani,. TikTok programu ya video imekuwa katikati ya mjadala mkali katika wiki za hivi karibuni baada ya  Wiki iliyopita rais  Trump kuagiza kampuni za Marekani ziache kufanya biashara na TikTok kabla ya siku 45 juu ya wasiwasi wa usalama.
technology	Pakistan yaitaka Facebook kupiga marufuku maudhui ya chuki dhidi ya Uislamu	"Waziri Mkuu wa  Pakistan Imran Khan  amemuandikia barua Mkurugenzi Mkuu wa Facebook  Mark Zuckerberg,  akimuomba aweke marufuku ya maudhui ya chuki dhidi ya uislamu. Katika barua hiyo, Bwana  Khan amesema  ""kuongezeka kwa chuki dhidi ya uislamu"" kunachocha  ""chuki, itikadi kali na ghasia….hasa kupitia matumizi ya mitandao ya habari ya kijamii "".  Hii inakuja baada ya Bwana Khan kumshutumu rais wa Ufaransa  Emmanuel Macron kwa  ""kuushambulia Uislamu"".  Tayari Facebook  ina sera ya kuondoa kauli za chuki kwenye majukwaa yake.  Inaelezea kauli ya chuki kama ''shambulio la moja kwa moja dhidi ya watu'' kwa misingi ya jamii, kabila, taifa asili na imani ya watu kupitia   ""kauli za ghasia au zinazodhalilisha "" au  ""ubaguzi wenye madhara "".  Katika barua hiyo iliyochapishwa kwenye mtandao wa Twitter, Bwana Mr Khan alitoa mfano wa uamuazi wa hivi katribuni wa Facebook wa kuzuwia maudhui yoyote ambayo yanakataa au kupotosha ukweli kuhusu  Holocaust.  Alitoa wito wa sera sawa na hiyo iwekwe kuhusiana na kauli  dhidi ya Uislamu.  ""Kutokana na kuongezeka kwa ukiukaji na udhalilishaji wa Waislamu katika majukwaa ya mitandao ya kijamii, ningeomba uweke marufuku dhidi ya kauli za Chuki dhidi ya Uislamu na chuki za Uislamu  katika Facebook  sawa na ile uliyoweka kwa ajili ya  Holocaust,"" alisema.  ""Ujumbe wa chuki lazima upigwe marufuku kwa ujumla-mtu hawezi kutuma ujumbe  huku ujumbe dhidi ya baadhi haukubaliki, huu unakubalika dhidi yawengine  ."" Jumapili, Bwn Khan alimshutumu rais wa Ufaransa  ""kuushambulia Uislamu "". Kauli zake zimekuja baada ya Bwana Macron  kutoa hotuba yake kumuhusu Mwalimu Mfaransa wa somo la Historia ambaye aliuawa baada ya kuwaonesha wanafunzi wake vibonzo vya Mtume Muhammad  darasani. Bwana  Macron alisema kuwa mwalimu  ""aliuawa kwasbabu Waisalmu wanataka maisha yetu yajayo  "",lakini Ufaransa haita   ""acha katuni zetu"". Katika ujumbe wake wa Twitter, Bwana  Khan alijibu : ""Inasikitisha kwamba  Bw  Macron amechagua kuendeleza chuki dhidi ya Uislamu badala ya magaidi wanaofanya ghasia "" Bwana Khan, ambaye kwa sasa anakabiliwa na shinikizo kutoka muungano wa vyama vya upinzani , amekuwa akifahamika kwa kutumia  dini kuimarisha ngome yake. Wito watolewa wa kususia bidhaa za Ufaransa katika nchi za KiarabuImage caption: Wito watolewa wa kususia bidhaa za Ufaransa katika nchi za Kiarabu Kampuni kadhaa za Uarabuni zimeondoa bidhaa zake Ufaransa kutokana na kauli ya rais Emmanuel Macron dhidi ya vibonzo vya Mtume Muhammad. Rais Macron alisema Ufaransa haitoacha kuchora vibonzo, kutokana na kuchinjwa kwa mwalimu Samuel Paty aliyewaonesha wanafunzi wake kibonzo cha Mtume Muhammad mapema mwezi huu, katika kitongoji kimoja cha Paris katika somo kuhusu uhuru wa kujieleza. Siku ya Ijumaa vibonzo vya Mtume Muhammad vilichapishwa kwenye majengo ya serikali nchini Ufaransa, hatua iliyokasirisha nchi za Kiarabu. Wito wa kususia bidhaa za Ufaransa unavuma kwenye mitandao ya kijamii, huku wananchi wa Misri wakisambaza orodha ya bidhaa za Kifaransa walizoamua kuzisusia."
technology	Wazazi wanaowafuatilia watoto wao kwa njia ya simu	"Elain Spector alikuwa na wasi wasi wa kutaka kuskia iwapo mtoto wake wa kiume alikuwa amerejea salama kwenye bweni lake huko Texas, baada ya kuwatembelea nyumbani hivi majuzi. Lakini badala ya kusibiri apige simu au atume ujumbe, mama huyo kutoka Baltimore nchini Marekani, aliendelea na shughuli zake za siku akisubiri ujumbe kutoka kwa simu yake. Hii ni kwa sababu sawa na watu wengine milioni 32 kote duniani, Spector na familia yake yote wameweka app ya Life360 kwenye simu zao. App hiyo inafuatilia walipo kila mara watoto wake watatu, na kumjulisha wakati wako safarini, wanapofika salama nyumbani, kama wako mahali hawastali wawe na data zingie. Wakifika shuleni inalia, wakifika nyumbani inalia, anasema Spector, ni njia ya sisi kujua kama famialia mahala kila mtu alipo. Wameitumia app hiyo kwa miaka kadhaa sasa, na Spector anasema licha ya  watoto wake wana tbia ya kuzimo sehemu walipo wakati mwingine, mtoto wake mkubwa  wa kiume amekuwa na utulivu wa kuitumia. Licha kuwa kwa sasa ana umri wa miak 18 na anaishia mbali nao, anakiri kwa yeye kutoa app hiyo inamuacha na  mkazo wa mawazo. App za kufuatilia familia, zimepata umaarufu wa haraka kwa muongo mmoja uliopita  na zaidi. Hitaji la kulinda watoto wake ni sehemu ya kukua lakini app zinazdifi kuongezeka wakati wazazi wengi wanaendelea kuhisi  kuwa dunia inazidi kuwa eneo hatari. Wataalamu wanasem wazazi walio na nia kuzitumia  app hizo ni lazima wafikirie  jinsi watazitumia na vile watazungumza na watoto wao kuzihusu.  App hizi zinaendelea kuboreka zaidi na pia aina ya data zinazokusanya na kuibua maswali kuhusu usalama wa mtu binfasi. Na watoto ambao wamelewa wakifuatiliwa kwa njia za app sasa wanafikia utu uzima na kuwaachia wazazi na maswali  - kuhusu ni lini watazima app hizo? App ya Life360 inatumiwa sana na famialia nyingi - kwa sasa iko nafasi ya sita kati app zinazopakuliwa sana katika ghAla la app za iOS nchini Uingereza na Marekaji - bado kuna app zingine kadhaa zote zinazowapa wazazi viwango tofauti vya kuwafuatilia watoto wao. Ghislaine Bombusa, mkuu wa kampuni ya Internet Matters ya nchini Uingereza, inawashauri wazazi kuhusu usalama wa mitandao anasema kuna aina mbili ya ufuatiliaji. Kuchagua kati ya hizo inahusu  aina ya malezi yako na ni kwa ukaribu gani ungependa kumfuatilia mtoto wako. Zilizo rahisi zaidi ni app za kutambua maeneo zinazokujazikiwa tayari zimewekwa kwa simu kama zile za Find My Friends kwenye vifaa vya iOS au Google Family kwa vifaa vya Android. Pia kuna app zinazo wawezesha watumiajia kukusanya data kutoka simu zingine. Hii ni pamoja na teknolojia kama ile ya geofencing ambapo ujumbe hutumwa wakati simu inangia au inatoka eneo fulani. Kwa hivo wazazi ambao watoto wao ni madereva, kuna teknolojia ya kufuatilia kasi na ya kutambua ajali kitu ambacho Spector anasena amekipata kuwa cha umuhimu mkubwa. Credit: Life360) Kwa teknolojia iliyoboreka zaidi ya app kama FindMyKids humruhusu mzazi kuwasha akiwa mbali kinasa sauti kweye simu ya mtoto na hata kurekodi huku teknolojia ya TeenSafe inajigamba kuwa tekelnolojia inatofanya mzozo asiweze kujua iwapo mzazi wake anamfuatilia. Kando la kufuatilia, app zinaweza kuongoza maisha ya kidijitali ya mtoto ikiwa ni pamoja na jinsi wanavyotumia pesa, na ni michezo ipi wanashiriki, anasema Bombusa. Apps kama OurPact zinaruhusu mzazi kuona picha za sikrini za mawasiliano ya mtoto mitandaoni huku app ya Bark huwa inapiga ujumbe picha na kumtumia mzazi. App hizi ni biashara kubwa. Life360 pekee inakadiriwa kuwa ya thamani ya dola bilioni 1 ikiwa inatumiwa kwenye zaidi ya nchi 140. App zinazotumiwa kufuatilia hujiuza kama vifaa muhimu kwa wazazi kwenye dunia inayokumbwa na hatari. Zinategemea wazazi ambao wataamini kuwa  iwapo wanajua mahala watoto wao wapo, watakuwa salama au watoto wengene watajizuia na tabia hatari ikiwa watajua kuwa wafuatiliwa. Na kumekuwa na visa ambapo wazazi wametumia app hizo kuwapata vijana ambao wamepata ajali au hata wametekwa. Lakini Sonia Livingstone, profesa katika idara ya habari na mawasiliano katika chuo cha London School of Economics anaamini kuwa hakuna  ushahidi kuwa app hizi huwaweka watoto salama. Watengezaji wa app na wale wanaofanya matangazo ya biashara wanalenga kuwafanya wazazi kuamini kuwa  kuapata  app ni kitendo cha kuonyesha mapenzi watoto lakini kitu muhimu zaidi kwa maendelea ni kuwa mtoto anajifunza kumuamini mzazi na mzazi hivyo hivyo kwa mtoto, anasema Livingstone. Lakini vijana wengine na hata wake walio na umri mkubwa wanahisi kuwa wazazi wao wanaingilia haki zao. Kwenye ujumbe mmoja ulochapishwa katika mtandao wa Reddit ulisema: ""Mama yangu alikuwa ameona kuwa nilikuwa nimezima eneo nilikuwa katika app ya Life360 na kunitishia kuzima simu yangu na pia akaniambia kuwa siwezi kuendesha gari tena…Oh pia nilitaja kuwa nina umri wa miaka 20??? Livingstone anasema kuna hatati kuwa kuwafuatilia watoto inaweza kugeuka kutoka kuwaingilia hadi kuwadhulumu . Iwapo mzazi anahisi kuwa app ndiyo njia bora kwao, pia lazima wajue kumpunguza hatari ambazo zimezungumziwa na Livingstone. Bombusa anasema ni muhimu kuwa matumizi ya app ni kitu ambacho wazazi na watoto wanastahili kufanya kwa pamoja baada ya mjadala ulio wazi. Hakikisha kuwa kila upande unaelewa kile teknolojia hiyo inaweza kufanya, kwa nini unaihitaji,  ni mipaka gani unaweka na cha muhimu mtomo anahisi vipi kwa hilo. Anaongeza. Ni mihimu pia kuelewa kuwa vile mtoto anaendela kukua anahitaji uhuru zaidi. ""Nafikiri ni kuhusu tabia mtoto wako anaonyesha. Kama waliitumia mara ya kwanza walipopata simu na kufuata sheria….kuna uwezekanoakwa mjadala kuhusu kuachana na baadhi ya vifaa vya kufuatilia. Au pia kusema kuwa ni sawa nitafuatilia wakati nitahisi kuwa kuna hitaji la kufanya hivyo badala ya kila wakati."" Spector anajivuna kuwa familia yake ina mjadala wazi unaoependwkezwa na Bombusa kwa hivyo hafuatilii sana watoto wake.Lakini anakiri kuwa sio rahisi kuachana na  ujumbe unaotumwa na app ya Life360 na utulivu wa akili anaoupata anapoona mahala walipo watoto wake."
technology	SmartWater: Teknolojia inayowalinda wanawake dhidi ya unyanyasaji	"Mtu wa kwanza nchini Uingereza amepatikana na hatia na kufungwa jela kwa unyanyasaji wa nyumbani baada ya kunyunyiziwa SmartWater - kioevu cha uchunguzi kinachoonekana chini ya mwanga wa ultraviolet. Teknolojia hiyo inajaribiwa na vikosi vya polisi kwa matumaini ya kuwaweka wanawake salama. Dutu hii hukaa kwenye ngozi hadi wiki sita na kwenye nguo kwa muda mrefu zaidi na humhusisha mhalifu na kundi maalum la maji ambalo lilinyunyiziwa. Mwathiriwa, huko West Yorkshire, ni mmoja wa wanawake zaidi ya 200 kote Uingereza ambao sasa wana vifurushi vya maji hayo katika nyumba zao. Vifurushi hivyo ni pamoja na mkebe unaoshikiliwa kwa mkono kwa ajili ya kunyunyuzia, jeli ya vishikizo vya mlango na lango, na mtego wa kiotomatiki unaonyunyiza maji hayo ikiwa mtu anakaribia nyumba. Msimamizi wa Upelelezi wa Polisi wa West Yorkshire Lee Berry, ambaye alikuja na wazo hilo, aliiambia BBC: ""Unyanyasaji wa nyumbani mara nyingi ni vigumu sana kufunguliwa mashtaka na matukio mengi ya uhalifu huu hutokea kwa siri. ""Ikiwa tutaweka alama kwa uchunguzi wa kitaalamu, basi tunaweza kufuatilia mtu mahali fulani. Tutajua mhusika ni nani, na tutajua mwathiriwa ni nani pia. ""Tunachosema kwa mhalifu ni kwamba, ukirudi kwenye eneo hilo na kukiuka masharti haya, utanaswa na alama za kiuchunguzi."" Vikosi vya Polisi vya West Yorkshire, South Yorkshire na Staffordshire vyote vinatumia vifaa hivyo, ambavyo hugharimu takribani pauin 150 kwa mwezi kwa kila mtu, kama sehemu ya mkakati wao wa kupambana na unyanyasaji wa nyumbani. Kwa wastani inagharimu polisi kama pauni 640 kushughulikia tukio la unyanyasaji wa nyumbani, kulingana na uchunguzi wa uhalifu wa Uingereza na Wales. DS Berry alisema kikosi hicho kitaokoa takriban pauni 500 kwa kila kikosi ikiwa kitatumia alama za uchunguzi kama kizuizi. Ninawezaje kuishi na mwenza mnyanyasaji wakati wa amri ya kutotoka nje? 'Walinigusa lakini sikuweza kupinga' Waathiriwa wengi wanaotumia teknolojia hiyo wamewaambia polisi wanahisi kuwa salama zaidi, na 94% ambao walihojiwa walisema wangependekeza na wengine watumie. Takriban vikosi 20 kati ya 43 vya polisi nchini Uingereza vinakutana na kushirikishana kile wanachofanya ili kukabiliana na unyanyasaji wa nyumbani kama sehemu ya mkakati wa Uingereza wa Unyanyasaji dhidi ya Wanawake na Wasichana. DS Berry anatumai vikosi vingine vitaamua kutekeleza teknolojia hiyo pia. DS Berry alisema: ""Ninatumai sana vikosi vingine vya polisi vitaona kile tunachofanya hapa West Yorkshire. Kadiri tunavyoweza kuwalinda kuwalinda waathiriwa na kuwafanya wajisikie salama katika nyumba zao, ndivyo wanavyokuwa bora zaidi. Hiyo ndiyo hadithi ya mafanikio ya kweli hapa."" Kwa miaka mingi, SmartWater imekuwa ikitumika kulinda mali na kuzuia wezi kwa kuwekwa kwenye vitu vya thamani ya juu. Wakati vikiwa vikavu majimaji hayo hayaonekani kwa macho , lakini hung'aa rangi ya manjano ikiwa itamulikwa na taa za ultra violet na kurunzi ambazo hutumiwa na polisi. Ikiwa vitu vya thamani vitaibiwa na baadaye kurejeshwa, mmiliki wake wa asili anaweza kupatikana baada ya uchunguzi wa maabara wa sampuli. Teknolojia hiyo tayari imepewa sifa ya kupunguza nusu ya wizi wa kubadilisha fedha, kulingana na Baraza la Wakuu wa Kitaifa wa Polisi. Lakini matumizi ya teknolojia ya kusaidia kukabiliana na unyanyasaji wa nyumbani ni mpya. Mwanaume huyo kutoka Wakefield, West Yorkshire, alikuwa akimsumbua mpenzi wake wa zamani na kukiuka amri ya kutomnyanyasa ambayo ilitamka kwamba lazima amwache peke yake. Alipojitokeza na kujaribu kuingia ndani ya nyumba, alinyunyiza majimaji hayo kutoka kwenye mkebe kwenye dirisha lake. SmartWater ilisaidia maafisa kumkamata mtu huyo, kwani ilimweka kwenye eneo la uhalifu. Alifungwa kwa wiki 24 na kupewa amri ya zuio la miaka miwili. Rachael Oakley, mkurugenzi wa kitengo cha kijasusi cha SmartWater, anasema kwamba hakuna jambo la shaka linapokuja suala la kutumia alama za kiuchunguzi, tofauti na vizuizi vingine, kama vile CCTV. ""SmartWater inaundwa na mchanganyiko wa viambata adimu ambavyo haviwezi kupatikana kwa asili popote pengine duniani. Kila chupa ina kiasi tofauti cha chembe hizo ndani yake na kila bachi ni ya kipekee."
