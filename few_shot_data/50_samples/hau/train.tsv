category	headline	text
business	Ko kun san bashin da ake bin ku a matsayinku na 'yan Najeriya?	Latsa hoton sama domin kallon bidiyon: Shugaban Najeriya Muhammadu Buhari na Najeriya ya nemi majalisa ta ba shi dama ya ranto bashin kusan Tiriliyan biyu. Shugaban na neman damar rancen ne domin domin cike gibin kasafin kudin kasar na shekarar 2021. A Maris din 2021 ne Ofishin Kula da Basussuka na Najeriya DMO  bayyana cewa bashin da ake bin kasar ya kai naira tiriliyan 32.915 daga ƙarshen watan Disamban 2020. Ofishin ya ce sabon bashin da Shugaba Muhammadu Buhari zai karɓo zai sa bashin da ake bin kasar ya kai naira tiriliyan 36.3.
business	Yadda ake shirin farfaɗo da sufurin motocin bas a Abuja	Yayin da babban birnin tarayyar Najeriya Abuja ke ci gaba da bunkasa da mutane, wata matsala da ake fuskanta a birnin ita ce ta sufuri musamman na motocin haya. Sufuri a birnin dai na da matukar muhimmanci saboda yawan ma’aikatan da ake da su kama daga na gwamnati da ma na kamfanonin masu zaman kansu, wannan ne ya sa sufuri ke da muhimmancin gaske a Abuja. Bisa la’akari da muhimmancin na sa ne hukumar babban birnin tarayyar, ta karfafa wa kamfaninta na harkokin kasuwanci da masana'antu da sauransu, wato Abuja Investment Company Limited, gwiwa a kan ya farfado da kamfaninsa na motocin sufuri, ta yadda zai rika gudanar da harkokin sufuri a yankin babban birnin tarayyar yadda kamata, kuma da inganci. Abubakar Maina Sadiq, shi ne babban jami'in kamfanin harkokin kasuwanci da masana'antun na Abuja, ya shaida wa BBC cewa bisa la’akari da muhimmancin sufuri a birnin, ya sa aka fara tunanin farfado da kamfanin sufurin. Ya ce haka ne  ya sa a yanzu suka fara bincike domin  gano yawan mutanen da ke birnin da kuma matsalolin da shi kansa sufurin ke fuskanta wajen gudanar da ayyukansa. Jami’in ya ce za su kuma duba layuka da manyan hanyoyin da ke cikin Abuja, don gano inda jama’a suka fi yawa musamman wadanda ke bukatar motocin sufuri don zirga-zirgarsu ta yau da kullum. Ya ce yawancin motocin sufurin da ke zirga-zirga a Abuja manya ne, to yawanci rashin hanyoyin da za su rinka bi na da ga cikin abin da ke durkusar da harkar. Abubakar Maina Sadik ya ce “A yanzu suna nazari a kan yadda za a warewa su kansu motocin hanyoyin da za su rinka bi, da kuma tashoshin da za su rinka tsayawa.” Jami’in ya ce yawanci talakawa ko kuma wadanda ba su da abin hawa ne suka fi amfani da motocin sufuri, kuma sune suka fi yawa a birnin, shi ya sa ake son farfado da harkar sufurin sosai don taimakawa mutane. Abubakar Maina Sadik, ya ce idan har ana so a samu nasara wajen farfado da wannan bangare a Abujan, dole sai na samar wa da irin motocin da ke zirga zirga a birnin titunan da za su rinka bi kasancewar su manya ne. Sannan kuma a janyo masu zuba jari su shiga cikin harkar ta sufuri sai abin ya fi tafiya yadda ake so. Ya ce, suna kuma duba yiwuwar kawo mtocin sufuri na zamani wanda ba sa amfani su dizel. Jami’in ya ce tuni shirye-shirye suka yi nisa na fara inganta harkar sufurin a Abuja kuma nan ba da jimawa ba za a fara ganin canji. A﻿na hasashen yawancin rabin ma'aikatan da ke birnin tarayyar ba a cikinsa suke zaune ba, su na zama a unguwanni da garuruwan da ke wajen birnin Abuja, har da jihohi makofta saboda tsadar gidan haya.
business	Taron G7: Mene ne taron, kuma me ya sa ake yin sa a Cornwall?	"Shugabannin kasashen duniya ciki har da na Amurka Joe Biden da shugabar Jamus Angela Merkel, za su yi wata ganawa a London ranar Juma'a 11 ga watan Yuni. Taron na kasashe bakwai mafiya karfin tattalin arziki da ake kira G7 a takaice, zai kasance ido da ido. Menene G7? Kungiyar ta G7 dai ta kunshi manyan kasashe 7 na duniya da suka fi karfin tattalin arziki, da suka hada da Canada, da Faransa, da Jamus da Italiya da Birtaniya da Amurka da kuma Japan. Rasha ta sake shiga kungiyar a shekarar 1998, abin da ya sa ta zama G8, sai dai daga bisani an sake cire ta a shekarar 2015, saboda kwace iko da yankin Crimea. Ƙasar China ba ta taba kasancewa mamba a kungiyar ba, duk da karfin tattalin arzikinta, da kuma yawan jama'ar da ubangiji ya huwace mata. Kasashen na da ra'ayin cewa arzikin daidaikun 'yan kasar bai kai yadda za a kira ta a matsayin wadda ta dace ta shiga sahunsu don hada kafada da kafada ba. Akwai wakilan kungiyar Tarayyar Turai da ke halarta taro, baya ga kasashen Indiya, da Koriya ta kudu da Australia, wadanda dukkansu aka gayyace su a bana Me ya sa za a yi taron a Cornwall? Kasar Birtaniya ce ke rike da shugabancin kungiyar G7 a shekarar 2021 kuma ta sanar a watan Janairu cewa taron zai gudana a Otal din Carbis Bay. Ana ganin yankin a matsayin tsakiyar cibiyar fasahar kere-kere ta Birtaniya. Nuna alamun kere-keren kuma na da muhimmanci ga gwamnati gabanin taron sauyin yanayi na COP26 a Glasgow a watan Nuwamba. Ba wannan ba ne karon farko da shugabannin duniya ke haduwa a gabar teku. Taron G7 na ƙarshe a cikin 2019 an gudanar da shi a garin Biarritz da ke gabar tekun Faransa. To sai dai taron zai shafi rayuwar yau da kullun ga mazauna garin da masu yawon bude ido a cikin Cornwall, saboda za a rufe hanyoyi don tabbatar da tsaro. Gwamnatin Burtaniya ta ce yana da mahimmanci shugabannin duniya su hadu da kansu kuma za a yi gwajin korona a kai a kai. Me G7 ke yi? A cikin shekara guda ministoci da jami'ai daga ƙasashe membobin kungiyar na yin tarurruka, da kulla yarjejeniyoyi da buga bayanan haɗin gwiwa kan al'amuran duniya. Ministocin kudi na kasashen sun yi taro a London, don tattaunawa kan yiwuwar sanya haraji kan manyan kamfanonin fasahar zamani da kuma daukar mataki kan canjin yanayi. Babban taron shi ne taron shekara-shekara inda shugabannin kasashen ke zama don tattaunawa game da manyan batutuwa a ranar. An soke taron na shekarar da ta gabata, wanda ya kamata Shugaba Donald Trump ya jagoranta saboda annobar korona. Shekarar ce kuma ta zamo shekara ta farko da ba a gudanar da irin wannan taro ba tun bayan kafa kungiyar da aka yi a shekarar 1975. Me zai faru a taron kolin na bana? Babban batun da tattaunawar za ta mayar da hankali a kai dai shi ne duba yadda za a farfado da harkokin da annobar korona ta durkusar, kamar bangaren lafiya da kuma kare aukuwar wata annoba a nan gaba. Har ila yau ajandar ta kunshi matsalar canjin yanayi da kasuwanci. Shugabannin za su isa Landan ranar Juma'a 11 ga Yuni kuma tarurruka za su fara washegari, tare da ƙasashen baƙi waɗanda za su zo a wannan yammacin. Yawancin tattaunawar dai ana yinta ne cikin sirri, amma akwai lokutan da ake yi a bayyana a gaban yan jarida, baya ga daukar hoto da shugabannin ke yia tare. A karshen taron, Burtaniya a matsayinta na kasar da za ta karbi bakuncin  za ta wallafa wata takardar sanarwar hadin guiwa, wannan ce ke nuna abin da shugabannin suka yi yarjejeniya a kai. Ana sa ran Firaiministan Birtaniya Boris Johnson zai yi wani taron manema labarai a ranar Lahadi. Shin za a yi zanga-zanga ? Zanga-zanga a wannan lokacin abu ne mai wahala, saboda sauye sauyen da aka kawo sakamakon zuwan annobar korona. 'Yan sanda sun yi hayar jirgin ruwan yawo don taimaka wa jami'an yan sandan wajen fiye da 5,000  da za su yi aikin bayar da kariya a wajen. An gaya wa masu zanga-zangar cewa za su iya taruwa a wuraren da aka amince da zanga-zangar guda hudu, ciki har da daya a Exeter sama da mil 100 daga inda ake taron. 'Yan sanda sun ce ""ba za su yi kwance da sirdi, bisa tunanin cewa duk wata zanga-zanga za ta gudana ne kawai a wadannan wurare hudu ba"". Kungiyar masu rajin kare muhalli ta ce tana sa ran mutane 1,000 a zanga-zangar da za su yi a Cornwal. Shin G7 na da wani iko? Ba za ta iya fitar da kowace doka ba saboda ta ƙunshi ƙasashe daban-daban tare da tsarin dimokiradiyya na kansu. Sannan wasu matakan na iya shafar duniya ne baki daya. Misali, kungiyar G7 ta taka muhimmiyar rawa wajen kafa asusun duniya don yaki da zazzabin cizon sauro da Cutar Aids a 2002. An sha caccakar G7 din da cewa tsare tsarenta basu dace da zamani ba, musamman rashin sanya China da Indiya da suka fi yawan jama'a a duniya a cikinta. Ko a shekarar 2020 sai da shugaban Amurka Donald Trump ya kira ƙungiyar a matsayin wadda ta tara 'yar gargajiya' a cikinta."
business	Najeriya na yunkurin hana shiga da abincin waje kasar	"Shugaban Najeriya Muhammadu Buhari ya umarci Babban Bankin kasar da ya daina bai wa masu shigo da abinci kasar kudaden kasar waje a wani mataki na bunkasa harkar noma. Ya ce kamata ya yi a adana kudaden da ke asusun kasar na kasashen ketare domin amfani da su wurin fadada tattalin arzikin kasar ""maimakon daure wa masu shigo da abinci daga kasashen waje gindi."" ""Ka da ku bayar da ko taro ga mutanen da ke son shigo da abinci kasar nan,"" kamar yadda mai magana da yawunsa ya ambato shi yana cewa a lokacin wani taro da wasu gwamnonin kasar a mahaifarsa ta Daura ranar Talata. Tattalin arzikin Najeriya shi ne mafi girma a nahiyar Afirka amma tana shigo da abinci mai yawa daga kasashen ketare domin ciyar da jama'arta. Shugaba Buhari, wanda ya lashe zabe karo na biyu a farkon bana, ya yi alkawarin bunkasa tattalin arzikin kasar, wanda ya shiga halin La-haula a wa'adin mulkinsa na farko. Najeriya ce kasar da ta fi kowacce hako danyen mai a Afirka kuma kudaden da ke fitowa daga fannin su ne kashin-bayan tattalin arzikinta. Sai dai kaso mai tsoka na tafiya ne a tallafin shigo da abinci da sauran kayan bukata na yau da kullum da kuma manyan injina. Hukumar Kididdiga ta kasar (NBC), ta ce a watanni ukun farko na bara, kasar ta kashe dala miliyan 503 wurin shigo da kayan abinci. Sai dai wannan adadin ya karu da kashi 25.84 a watanni ukun farko na bana. A wa'adin mulkinsa na farko, Shugaba Buhari ya dakatar da shiga da shinkafa ta iyakokin kasar na tudu da kuma hana masu shigo da ita samun kudaden kasashen waje daga gwamnati. Matakin dai wani yunkuri ne na bunkasa noma a kasar, sai dai kuma hakan ya sa kasuwar masu fasa-kwauri ta bude a wasu iyakokin kasar. Makwanni biyu da suka wuce ma babban bankin ya daina sayar wa da masu shigo da madara da sauran nau'ikanta kudaden waje, yana mai cewa akwai bukatar a bunkasa kamfanonin da ke samar da ita a cikin gida. Bankin dai yana zaman kansa ne, a don haka za a zuba ido a ga yadda zai tunkari umarnin shugaban. Idan har ya amince da umarnin, to akwai yiwuwar farashin abinci ya karu saboda masu shigo da shi za su koma sayen kudaden waje a kasuwannin bayan fage, inda suke da tsada fiye da farashin hukuma. Wasu 'yan Najeriya da dama sun dora alhakin matsin tattalin arzikin da aka samu a wa'adin farko na shugaban kan wasu matakai da ya dauka da suka shafi kasuwar musayar kudi. Sai dai wasu sun yaba masa suna masu cewa ta haka ne kawai za a bunkasa kamfanoni da kuma karfafa gwiwar 'yan kasuwa na cikin gida."
business	Abin da ya sa sojojin Faransa suka bar Mali da abin da zai samu nahiyar bayan haka	"Shugaba Emmanuel Macron ya sanar da cewa zai janye dakarun Faransa daga kasar Mali, inda suke fafatawa da mayaka masu tsattsauran ra'ayin addinin Islama tun a shekarar 2013. Akwai dakarun Faransa 5,000 a kasar ta Mali da kuma kasashen da ke kewaye da ita, suna fafatawa da kungiyoyi kamar su -Qaeda da kuma IS. Amma a cikin sama da shekaru takwas, kasancewar Faransa ya kara rashin tagomashi a tsakanin gwamnati da 'yan kasar. Duka kungiyoyin IS da na al-Qaeda sun yanke shawarar mayar da hankulasu kan yankin Sahel na Afirka, bayan da aka gasa musu aya a hannu a yankin Gabas ta Tsakiya. Sahel zirin yanki ne mai yanay da ke karkashin Hamadar Sahara da ya mike zuwa fadin nahiya daga- gabashi -zuwa -yammaci. Ya hada da bangaren kasashen Chadi,da Nijar, da Mali, da Burkina Faso da kuma Mauritania. Kungiyar Kasar Musulunci da ke yankin Sahara (ISGS) da kuma bangaren kungiyar al-Qaeda da ake kira Jamaat Nusrat al-Islam wal-Muslimin (JNIM), sun kai hare -haren ta'addanci a yankin wanda ya hallaka dubban mutane, tare da haddasa rasa matsugunan sauran daruruwan mutane, da kuma rufe makarantu. Akwai sauran kungiyoyin masu jihadi biyu da ke cigaba da kai hare-hare a yankin na Sahel: Ansaroul Islam da Boko Haram. Me yasa Faransa ta shigo ciki? A shekarar 2013, Faransa ta aike da dakaru 5,000 zuwa kasar Mali a bisa amincewar gwamnati saboda suna fuskantar hare-haren 'yan tawaye masu rike da makamai. Bayan hambararwa tare da kashe shugaban kasar Libya Muammar Gaddafi, Buzaye sojojin hayar da suka dade suna taya shi yakin suka koma gida Mali tare da jajircewa kan neman 'yancin cin gashin kan arewacin kasar. Tare da yin amfani da makaman Gaddafi, sun hada kawance da kungiyar da ke da alaka da al-Qaeda. Sun kuma karbe ikon arewacin tare da barazanar karbe ikon daukacin kasar. Faransa ce ta mulki kasar Mali har ya zuwa shekarar 1960. Gwamnatin kasar Faransa ta ce tana bukatar ganin ta kare al'ummar kasar Mali da kuma 'yan kasar Faransar 6,000 da ke zaune a can. Daga cikin wadancan dakaru, an kai 2,400 zuwa arewacin Mali; sauran kuma sun rika amfani da jiarge marasa matuka da jirage masu saukar angulu wajen farautar sansanonin mayaka masu jihadin da ke kai hare-hare a yankin Sahel. Akwai kuma dakarun wanzar da zaman lafiya na Majalisar Dinkin Duniya 14,000 da ke aiki tare da dakarun gwamnati, suna sintiri a fadin hamadar yankin Sahel. Lokacin da dakarun Faransa suka isa kasar Mali a karon farko shekaru tara da suka gabata, sun samu kyakkawar tarba, amma tuni angantakar ta yi tsami. Adadin kai hare-hare a kasar sun karu matuka, haka ma yawan 'yan kasar Mali da ke shiga kungiyoyin masu tayar da kayar baya. A cikin shekaru tara da suka gabata, barazanar hare -haren mayaka masu tsattsuaran ra'ayin addinin Islama ya kuma bazu zuwa sauran kasashe kamar su Burkina Faso da Nijar, inda wasu mau tayar da kayar bayan ke kai samame a yankin daga sansanoninsu a cikin Hamadar Sahara. Mazauna yankin da dana da ganin cewa kamata ya yi Faransa a matsayinta na kasar da ta cigaba a karfin soji, a ce ta iya shawo kan matsalar ta'addanci kana cewa ta fice daga kasar idan ba za ta iya ba. Wasu sun yi kiran zaman dakarun kasar da ta mulke su, a matsayin ''kama-wuri-zauna'' Akwai kuma kace-nace tsakanin gwamnatin Faransa da tawagar sojin ta ta karbe mulki a watan Agustar shekarar 2020 - karo na biyu da aka hambarar da gwamnatin farar hula a cikin shekaru takwas. Rundunar sojin ta sake dawowa da yarjejeniyar gudanar da zabuka a cikin wannan wat ana Fabrairu kana ta ce za ta cigaba da mulki har ya zuwa shekarar 2025. A lokacin da Jakanadan kasar Faransa yan una adawa da hakan ne aka kore shi. Shugaba Macron ya ce: ""Ba za mu cigaba da kasancewa cikin aikin soji tare da haramtattun hukumomin da tunani da tsarinmu ba iri daya ba. Faransa ta ki ta amince da zaman tattaunawar zaman lafiya da kungiyoyin masu tsattsauran ra'ayin addinin Islama, wanda manufa ce da 'yan kasar Mali da dama ke goyon baya. Faransar ta kuma nuna fushinta kan matakin sojojin juyin mulki na gayyatar sojojin haya daga kamfanin Wagner na kasar Russia, don taimakawa wajen yaki da kungiyoyi masu jihadi. Minsitar harkokin sojin kasar Faransa Florence Parly ta bayyana cewa ''za za mu iya mu'amala da sojojin haka ba''. Za a janye dakarun kasar Faransa da ke aiki a rundunar Operation Barkhane nan da watanni hudu masu zuwa. Faransa za ta aike da dakaru a sauran kasahen yankin Sahel, tare da dakarun sauran kasashen Turai, da ke aiki da rundunar Takuba. Kasashen da ke cikin tafiyar sun ce za su bullo da tsare-tsare kan yadda za su rika aiki a yankin na gaba. Gwamnatocin kasashe makwabta sun damu matuka cewa janyewar Faransa daga kasar Mali ka iya haifar da karin tashen-tashen hankula a yankin. Shugaban kasar Ivory Coast Alassane Ouattara ya yi gargadin cewa hakan zai haifar da gibin siyasa. ""Zai zama wajibi mu kara yawan dakarunmu, tare da kara kare kan iyakokinmuu, ya ce. Shugaban kasar Ghana Nana Akufo-Addo ya yi kira ga Majalisar Dinkin Duniya da ta bar dakarunta na wanzar da zaman lafiya a cikin kasar Mali duk kuwa da ficewar kasar Faransa. Wasu 'yan kasar Mali sun yi lale marhabun da zuwan rundunar sojojin haya na kamfanin Wagner, da suke kallonta a matsayin 'yan ba ruwanmu. Amma kuma, kasashen Yammaci da dama sun nuna rashin yarda da ita, kana sun zargi gwamnatin kasar Russia da taimaka mata cin galabar aikinta a kasar ta Mali. Kamfani Wagner ya dade yana gudanar da aiki a sauran kasashen Afirka da dama, da suka hada da Mozambique, da Sudan da Jamhuriyra Tsakiyar Afirka. Ana kuma danganta ta da aikata laifukan yaki a yakin basasar kasar Libya."
business	Mai tallan goron da ke son zama ma'aikacin banki	"Ku latsa wannan alamar hoton da ke sama domin kallon hirar Zubairu Ibrahim wanda dan asalin karamar hukumar Kauru ne da ke jihar Kaduna ya ciri tuta wajen kambama karamar sana'ar da yake yi ta tallan goro da alewa. Matashin dan shekara 24 yana daukar goron ne da alawa a faranti ya kuma yi masa kantafi inda yake zarya a tsakanin motoci a unguwar Nyanya da ke Abuja. Zubairu ya kasance mai kiwo da noma lokacin da yake karami kuma tare da mahaifansa. Burin Zubairu tun yana karami shi ne ya zamo ma'aikacin banki. To sai dai sakamakon rashin samun damar yin karatun boko  bai iya cimma mafarkinsa ba. ""Shi ya sa nake kwat a matsayina na mai tallan goro saboda burina na yin aikin banki da zai sa na rinka irin wannan shigar bai tabbata ba."" To sai dai har yanzu Zubairu bai cire ran samun aikin banki ba idan da zai samu gatan yin karatun boko."
business	Mutumin da ya bayar da sadakar kashi 15 cikin 100 na albashinsa	"John Yan ya yanke shawarar ya fara ba da sadakar kashi 15 cikin 100 na albashin da yake dauka a duk shekara, duk da cewa idan ya kai shekarun tsufa zai yi aiki tukuru. Matashin mai shekara 27, injiniyan manhajar na'ura mai kwakwalwa, wanda ya fara da kashi 1 cikin 100, daga bisani a shekarar 2020 ya kar zuwa kashi 3, kafin a cikin shekarar nan ya karu zuwa kashi 15. ""A takaice wannan matakin da na dauka na nufin ba zan yi ritaya da wuri ba,"" in ji Mista Yan, mazaunin birnin New York, da kuma ya ke aiki nan. ""Watakil ma nan gaba ba zan iya kai 'ya'yana makarantar kudi ba, si dai ta gwamnati."" Yana sanya kudin sadakar ne ga wani asusun tallafi mai suna  Giving What We Can (GWWC). Asususn na bai wa mutane kwarin  gwiwar yin sadaka da kashi 10 cikin 100 na albashinsu. Mambobin za su iya bada sadakar kai tsaye ga asusun da suka aminta da shi, amma wanda GWWC ya ba su zabi. Ciki har d wasu asusun tallafawa iyaye mai suna Centre For Effective Altruism - wanda aka yi wa rijista a kasashen Amirka da Birtaniya. Tun Mista Yan ya na yaro iyayensa suka koma Amirka a matsayin 'yan ci ranin, ya ce ya san ya na samun abin da yawancin mutane ba sa samu  duniya, don haka yake son ba su wani kaso daga guminsu domin ya taimaka musu. ""Na lura cewa dan abin da zan ba da, zai sanya wasu farin ciki, shi ya sa na dauki wannna matakin nan."" A shekarar 2009 aka samar da asusun GWWC, wand wasu daliban jami'ar Oxford Will MacAskill da Toby Ord suka samar. Duka mutanen biyu sun zage damtse domin kirkiro hanyar da za a taimakawa mabukata. GWWC ya yi ikirarin sama da mutum 6,000 ne suka shiga shirin, ya yin da kawo yanzu an tara sama da dala miliyan 244 na sadaka. Mambobin asusun na amfani da intanet wajen sanya kudin. Duk da cewa annobar korona ta janyo sauyawar lamura, amma GWWC ya ce an samu karin mutanen da suka shiga asusun a shekarar da ta gabata duk da annobar da ake fama da ita. Haka kuma mambobi sabbi 1,000 ne suka shiga duk da cewa ana korona, da dokar kulle, hakan ya nuna ana bukatar taimako a wannan tsakanin. Sannan wasu 1,000 sun yi alkawarin sanya kashi 10 na albashinsu a asusun GWWC a shekarar 2020, d wadanda za su bada kasa da hakan. Me ya sa za a bai wa mutane kwarin gwiwar bada sadakar kashi 10 ko kasa da hakan? ""Wannan adadin shi ne wanda ba zai takura kowa ba, da kuma mu na bukatar abin da zai dore ba na wucin gadi ba,"" in ji daraktan GWWC Luke Freeman. ""Dan wani bangare ne na abin da mutane ke samu na kudaden shiga, kuma mutanen da ke kasashe masu arziki za su iya tallafawa."" Ya yi kwatance da tsohuwar al'dar nan ta tarihin Yahudawa da Kiristoci na bada sadakar kashi 10 na albashinsu ga majami'u ko asusun tallafi. Pippa Gilbert ya fara sanda sadakar kashi 10 na albashinsa ga asusun GWWC shekarun da suka gabata. ""Ina da abin da na ke bukata na yau da kullum, a gare ni dan abin da na ke ba dawa sadakar bai taka kara ya karya ba, ,"" in ji matar da ke zaune Hague, a Netherlands. A wannan shekarar ne Mis Gilbert ta yi ritaya daga aikin da ta ke yi a matsayin mai sharhi da wata kungiya mai zaman kan ta, hkan na nufin kudin shigarta ya ragu. ""Amma duk da hakan kudin da na ke samu sun min yawa,"" in ji ta. Yayin da cikin masu shiga asusun akwai dalibai, da 'yan fansho, da ma'aikatan banki, da masu zuba jari, da 'yan kasuwa, Mista Freeman ya ce mafi kankanta cikin su su ne 'yan shekara 30. ""Yayin da masu karamin karfi ke ganin muhimmancin ba da abin da ya sawwaka, mu na bai wa masu hannu da shuni karfin gwiwar su bayar,"" in ji Freeman. Ma'aurata mazuna Boston, Julia da Jeff Wise ma'aikata ne da ke samun albashi mai tsoka, sun ba da sadakar kashi 50 ga kungiyoyin agaji, musamman wadda ke yaki da cutar Malaria. Suna bada tallafin ne a wata gidauniya mai suna  Givewell, wadda ke bincikar masu tsananin bukatar taimako domin tallafa musu. ""Ina ganin tun da kuruciya ya kamata mu dinga haka, domin taimakon masu karamin karfi,""  in ji Mis Wise, mai shekara 36. Sai dai duk da haka kungiyoyi da asusu irinsu GWWC, ba sa rabo da masu sukar ayyukansu, wanda ake musu kallon masu kaucewa biyan haraji da sauransu. ""Abu ne mai kyau ganin mutane na bai wa kungiyoyin agaji wasu kudade, amma wannanba dalili ne na tara kudade ba tare da biyan haraji ba,"" in ji Jeevun Sandher mai sharhi kan sha'anin tattalin arziki  daga  King's College da ke birnin Landan. ""Amurkawa sun fi sadakar wani kaso na abin da suke samu fiye da kowacce kasa (a shekarar da ta gabata sun bada sadakar dala biliyan 47) amma duk da haka, Amirkawa na fama da talauci. ""Dalilai uku na ke ganin bai dace da tsarin ba. Nafarko dan abin da ake bayarwa ba ya isar wadanda ake bayrwa dominsu. ""Na biyu, bai wa masu karamin karfi tsabar kudi ita ce kadi dorarriyar hanya ta kauda talauci. Kungiyoyin agajin da ke bai wa mbukata abinci a makarantu da matattatarar matasa, a yankunan matalauta domin ingnra rayuwarsu. An yi ba a yi ba domin ba za su iya musanyawa da kudin da suke bukata ba. Sai na karshe, kudin sadkar da mutanen ke karba, ba sahihiyar hanya ce mo dorewa ba idan ana batun kudin shiga, ba abu ne da zai wadaci kowa ba."" Mista Freeman ya ce har yanzu kungiyoyin agaji na taka rawa wajen sauya rayuwar masu fama da matsanancin talauci a duniya. ""Yawanci muna da arziki fiye da tunain mu,  ywancinmu mu na da abin yi a ko da yaushe,"" in ji shi . ""Matsakaicin kudin shiga a kasashe kamar Birtaniya, na ba ka kwanciyar hankali da saukin rayuwa cikin kashi 5 na masu arzikin duniya. Wannan kudi ka iya sauya rayuwar mutumin da ke fama da matsanncin talauci, da kusn kashi 100, fiye da inganta ta ka rayuwar."""
business	Hankalin kasashen duniya ya karkata kan  harin Poland	Gwamnatin Poland ta yi kira ga  al'ummarta da su kwantar da hankalinsu,  bayan  da mutum biyu suka rasa rayukansu sanadin  fadawar wani makami mai linzami a wani kauye da ke kusa da kan iyakar kasar da Ukraine. Shugaba Andrzej Duda ya ce makami ne da aka kera a Rasha amma babu cikakken bayani a kan wanda ya harba shi. Shugaba Duda ya fada wa ‘yan jarida cewa : ”Ba mu da wata kwakkwarar shaida ya zuwa yanzu a kan wanda ya harbo makamin….akwai yuwar cewa makami ne  da aka kera a Rasha amma wani abu ne da ake gudanar da bincike a kansa a halin yanzu.”  Firaministan Poland Mateusz Morawiecki  ya ce gwamnati za ta tsaurara tsaro a sararin samaniyar kasar  sakamakon al'amarin da ya faru. “ Mun yanke shawarar ganin cewa wasu daga cikin zababbun rundunoninmu na dakarun kasar  sun kasance cikin shirin ko-ta-kwana musamman a fannin da ya shafi sa ido a kan  sararin samaniya” a jawabin da ya yi wa ‘yan jarida. Al'amarin wanda ya janyo damuwa tsakanin mambobin kungiyar tsaro ta Nato wanda Poland mamba ce a ciki ya janyo musayar kalamai tsakanin Kyiv da kuma Moscow. Rasha ta bayyana ikirarin da ake yi a kan cewa ita ce ta ke da alhaki a matsayin takalar fada daga wurin Kyiv wadda manufarta ita ce ta ja sauran kasashen duniya a cikin rikici  dan a yi mata taron-dangi Sai dai a daya bangaren Ukraine ta yi watsi da zargin na Rasha, a kan cewa ita ce take da alhakin harin a matsayin  ba komai ba ne illa kutungwila ce kawai  daga Rasha. Ministan harkokin wajen Ukraine Dmytro Kuleba a shafinsa na Twitter ya ce: ''A yanzu Rasha ta gabatar da wani bayani da ya yi zargin cewa makamin  tsaron sararin samaniyar Ukraine ne ya fada a yankin Poland. Wannan kuma ba dai dai ba ne.'' A taron kasashe 20 mafiya karfin tattalin arziki a duniya da ke gudana a Bali na kasar Indonesia hankalin kowa ya karkata zuwa Poland. Shugabannin kasashen na G20 sun rika magana da ministocin tsaronsu da na harkokin kasashen wajensu ta wayar tarho da kuma jami'an gwamnatin Poland. Shugaba Joe Biden na Amurka da Firaministan Birtaniya Rishi Sunak na cikin wadanda suka kira shugaban kasar ta Poland. Haka kuma shugabannin Amurka da Birtaniya da na Tarayyar Turai da Sifaniya da Jamus da Kanada da Faransa da Japan da kuma Netherlands sun taru  domin gudanar da abin da fadar White Hiouse ta kira  taron gaggawa. Sai dai Shugaba Biden ya ce da wuya a ce daga Rasha ne aka harba makamin da ya yi sanadin mutuwar mutum biyu a Poland. Ya ce,  “ an samu bayanan farko da suka nuna shaku” kan ko al'amarin da ya faru a Poland yana da nasaba da makamin da aka harba daga Rasha,'' “ Ba na son na fadi haka sai mun kammala bincike amma abu ne mai wuya idan aka dubi yanayin inda aka harbo makamin, a ce daga Rasha ne amma za mu gani,'' in ji shi. Sai dai ya ce shugabannin duniya za su tantance matakai na gaba da za su dauka bayan sun gano abin da ya faru bayan an kammala  binciken da ake yi a Poland.
business	Tsadar kayan abinci: 'Ƴan Najeriya za su ci gaba da ɗanɗana tsadar rayuwa'	"Masana tattalin arziki a Najeriya na gargaɗin cewa zai yi matukar wuya a iya cimma hasashen nan da babban bankin kasar CBN ya yi, cewa hauhawar farashin kaya da ake fama da ita a kasar za ta sauka. Shi dai bankin ya yi hasashen cewa nan da shekarar 2022 farashin kayan abinci zai sauka da kashi goma cikin dari, saboda mawuyacin halin da tattalin arzikin kasar ke ciki, da kuma rashin bin matakan da suka kamata. Kasimu Garba Kurfi, wani masanin tattalin arziki da ke birnin Legas, yana cikin masu irin wannan ra'ayi, kuma ya shaida wa BBC cewa  matsawar mahukunta ba su tashi tsaye wajen daukar matakin da ya kamata ba, lamarin zai ci gaba da dagulewa ne maimakon ya gyaru. ""Abu ne mai wuya a iya samun wani cigaba, saboda halin da muka samu kanmu, ga rashin aikin yi, ga matsalar tsaro an kasa magance ta, don haka dukkan wadannan matsaloli akwaisu, kuma baza su bada damar haifar da wani sauyi ba"" in ji masanin. Ya ƙara da cewa ""abun da gwamnati ya kamata ta yi shi ne ta fadada hanyoyin samun kudi, domin ta iya aiwatar da manufofinta na yau da kullum, sannan a samar da zaman lafiya don in akwai shi to mutane za su iya fita su nemi na kansu"". Talauci ya ƙaru. A baya bayan nan ne Bankin Duniya ya ba da rahoton cewa sama da mutum miliyan bakwai sun sake faɗawa talauci a bara kawai saboda ƙaruwar hauhawar farashi a Najeriya. Bankin ya ce a cikin watan Afrilun da ya wuce an samu hauhawar farashi mafi yawan da ba a taɓa gani ba a cikin shekara huɗu. Rahoton na Bankin Duniyar ya yi nuni da abin da ya kira da fitattun garanbawul na gwamnati, da nufin shawon kan tasirin anobar cutar korona da kuma tallafawa wajen farfado da tattalin arziki, cikin su har da matakan rage tallafin man fetur, da daidata farashin wutar lantarki. Dukkansu kuma in ji rahoton don bunkasa kafofin samun kudin shiga da nufin aiwatar da ayyukan da za su inganta rayuwar talaka ne"
business	Kasashen yammacin Afirka za su daina amfani da kudin CFA badi	Shugaban Faransa Emmanuel Macron, da takwaransa Alassane Ouattara na Cote d'Ivoire sun sanar da matakin kirkirar kudin bai-daya na kasashen yammacin Afrika wanda zai kawo karshen yin amfani da kudin CFA na Faransa. A wata ziyara da ya kai birnin Abidjan na Cote d'Ivoire  Mista Macron ya ce kasashen yammacin Afirka sun dauki CFA wacce aka samar a 1945 a matsayin wata alama ta ci gaba da mulkin mallaka. Wanda suka ga ya dace su samar da sabon kudi na Eco da za a fara amfani da shi 2020. Kasashe takwas na yammacin Afirka ne ke amfani da kudin CFA da suka hada da Benin da Burkina Faso da Guinea-Bissau da Ivory Coast da  Mali da Nijar da Senegal da Togo da kuma Kamaru inda kuma za su dakatar da amfani da kudin na Faransa zuwa wanda za su samar. An dauki lokaci kasashen da Faransa ta yi wa mulkin mallaka a yammacin Afirka na tattauna yadda za su samar da kudin bai-daya kamar irin tsarin na Tarayyar Turai. Ko a taron shugabannin kasashen Ecowas da aka gudanar a Abuja ranar asabar an sake tattauna batun tabbatar da sabon kudin da ake fatan fara amfani da shi a a badi. Ana ganin sabon tsarin kudin zai habaka tattalin arzikin kasashen na yammacin Afirka. Amma Wasu masana tattalin arziki kuma na ganin yanayin kasuwancin bai-daya a irin yanki na Afirka babban jan aiki ne, musamman shakku da ake nunawa game da sharudda da tabbatarwa da kuma cimma bukatun tattalin arziki a cikin lokaci wajen kafuwar wannan bukata ta su. Irin wannan bukatar dai ta dauki kungiyar Tarayyar Turai shekaru da dama. Masana na ganin ga dorewar tsarin, dole sai ya kasance an gudanar da mafi yawancin kasuwancin tsakanin kasashen na Afirka. Masharhantan na ganin wannan shi ne babban kalubalen da za a fuskanta, domin yawancin kasashen Afirka sun fi hulda ne da kasashen waje maimakon makwabtansu na nahiyar. Kasuwanci tsakanin kasashen Afirka bai wuce kashi 16 ba duka. A tsakaninsu da kasashen yankin Asiya kuma kashi 51, a Turai kuma adadin ya kai kashi 70. Hakan ya nuna sabon kudin da kuma niyyar kasuwancin na bai-daya zai iya fuskantar kalubale kafin ya karbu cikin lokaci kankani.
business	Cryptocurrency: Babban Bankin Najeriya CBN ya haramta amfani da kuɗin intanet a ƙasar	"Babban Bankin Najeriya (CBN) ya umarci bankunan ƙasar da su rufe asusun 'yan kasuwa da kamfanoni masu amfani da kuɗin intanet na cryptocurrency, matakin da bai yi wa dubban 'yan ƙasar daɗi ba. Umarnin na ƙunshe ne cikin wata sanarwa da bankin ya fitar ranar Juma'a ga bankunan hada-hadar kuɗi (DMB) da kamfanonin da ba na harkar kuɗi ba (NBFI) da kuma sauran ma'aikatun harkokin kuɗi. ""Ƙari a kan umarnin da aka bayar tun a baya, bankin (CBN) yana tunatar da ma'aikatun da ke mu'amala da kuɗaɗen intanet ko kuma dillalansu cewa haramun ne,"" a cewar sanarwar. A shekarar 2017, CBN ya ce kuɗaɗen intanet irin su bitcoin da litecoin da sauransu ana amfani da su ne wurin ɗaukar nauyin ta'addanci da kuma halasta kuɗin haramun, ganin cewa ba a iya bin sawunsu. ""Saboda haka, an umarci dukkanin NBFIs da NBFIs da OFIs da su tantance mutanen da ke amfani da irin waɗannan kuɗaɗe sannan su rufe asusun ajiyarsu,"" a cewar umarnin. Kazalika a 2018, CBN ya ce kuɗaɗen ba sa cikin abubuwan da mai su zai iya kai ƙara kotu idan yana neman haƙƙinsa a Najeriya. 'Yan Najeriya sun fusata Fitar sanarwar ke da wuya, sai dubban 'yan Najeriya suka fantsama shafukan zumunta domin bayyana ra'ayoyinsu, mafi yawa cikin fushi. Wani mai suna @WhiteSammy_ a Twitter ya ce: ""Kudin intanet ne alƙibla a nan gaba ko CBN yana so ko ba ya so. Dole ne mu yi nasara."" Shi kuwa Mark Amaza (@amasonic) alaƙanta abin ya yi da siyasa, yana mai cewa ""na fuskanci wannan haramcin ba zai rasa nasaba da zanga-zangar #EndSARS ba"". Tomiwa Gorilla (@thetommyk_) dariya ya yi kuma ya ce: ""Jiya-jiyan nan na sauke manhajar kasuwancin kuɗin intanet amma kuma CBN yana faɗar wani abu daban???"" Miliyoyin mutane a faɗin duniya na amfani da manhajoji iri-iri da ke ba su damar yin kasuwanci ta intanet ba tare da ɗaukar ruwan kuɗi ba ko kuma tura kuɗin da suka ajiye a asusun ajiyarsu na banki. Sukan sayi abubuwan amfani daga wasu kamfanoni da suka amince a biya su da kuɗin intanet, kuma suna biyan kuɗin ne ta asusun wayar hannu ta salula. Akwai manyan attajiran duniya da ke amfani da kuɗin intanet irin Elon Musk, wanda shi ne mafi arziki a duniya a yanzu. A farkon watan Fabarairun nan ne attajirin ya ce ""Bitcoin abu ne mai kyau"" har ma ya yi nadamar rashin fara amfani da shi tun shekara takwas da suka gabata. Wannan yabo da Musk ya yi wa kuɗin ce ta sa darajar Bitcoin ta kai dala 34,500 kafin daga bisani ta ragu. A watan Janairu, darajar tasa ta kai har dala 38,000 bayan Musk ya sauya sunansa zuwa #bitcoin a shafinsa na Twitter. Karin labarai da za ku so karantawa:"
business	Rashin abinci ya sa ƴan Zimbabwe tunanin ko dawa da gero na iya maye gurbin masara	"A wani abu da ba lallai a iya tunanin faruwarsa ba a baya, dangin Svosve da ke arewa maso gabashin Zimbabwe na kwashe masara domin shawo kan matsalar fari da karancin abinci. Wannan na faruwa ne duk da cewa masara ita ce ta biyu bayan ruwa wajen muhimmanci a Zimbabwe, saboda ana amfani da garin masara wajen yin abinci sosai. Masara na taka rawa wajen bunkasa tattalin arzikin kasar. Amma karancin amfanin gona ya tilasta wa iyalan Svosves, wadanda ke noma su mayar da hankali sosai kan noman dawa da gero. Dukkan abubuwan biyu na da muhimmanci a wajen 'yan kasuwar Portugal da suka shigar da masara kasar a shekarun 1500 daga Amurka, a cewar masana tarihi. Lokacin da na ziyarci Svosves a gidansu a Mduzi, wani yanki mai dausayi yan uwansa sun taru. Uban gandun Lovemore Svosve ya ce za su sami wadataccen abinci, duk da cewa damina na ta samu tangarda. “Mun shuka masara mai yawan gaske da kuma dawa da gero, amma ba mu samu komai daga masarar ba, ta ƙone saboda ba a yi ruwan sama tsawon wata uku ba, hatsi kawai muka girbe,” in ji shi. Daya daga cikin matansa mai suna Rose Karina, ta fito da wata ‘yar karamar tukunya da ‘yar masara a ciki. Iyakar abin da suka girbe daga irin masarar ke nan. Idan aka kwatanta, an jera su a kan barandarsu akwai buhunan dawa da yawa. Sun sami damar samun fiye da tan ɗaya daga nau'i mai nauyin kilo biyar da taki. ""Ba za mu sake shuka masara ba, "" in ji ta, tana girgiza kai. Kalaman nata dai za su tayar da hankulan galibin 'yan kasar ta Zimbabwe, sai dai ana nuna bukatar sake noman hatsi saboda yadda wasu mutane miliyan hudu ke bukatar agajin abinci. Sannan kuma a bana za a shigo da kimanin tan dubu 400 na masara daga kasashen waje. Karancin abinci dai ya kara dagulewa ne sakamakon yadda tattalin arzikin kasar ke cikin wani hali mai cike da hadari, inda hauhawar farashin kayayyaki ya karu zuwa kashi 19 cikin 100 a duk shekara a watan Yuni. Yayin da kasar Zimbabwe ke fama da matsalar tsadar rayuwa sakamakon wasu batutuwan da suka shafi duniya ciki har da yaki a Ukraine. Farashin masara da kuma wani nau'in alkama, ya haura sama da kashi 50 tun bayan da aka fara yakin a watan Janairu. Haka kuma farashin taki ya ninka sau uku, lamarin da ya kara haifar da matsala yayin da kasar Zimbabwe ta dogara da taki daga kasar Rasha. ''Ba ni da cikakkiyar masaniya, amma idan ka kalli abin da ya bayyana a wannan hali da ake ciki ta fuskar sauyin yanayi, da rikicin Ukrain za ka ga cewa wannan ita ce mafita, Mia Seppo, wakilin Zimbabwe a shirin na Majalisar Dinkin Duniya. Sai dai akwai babban kalubale da za a magance, duba da cewa hatsin da ake nomawa bai taka kara ya karya ba, kuma kalilan din da suke noma shi suna noma abun da bai wuce tan dubu dari uku da saba'in da bakwai ba ne. Dangin Svosves, sun ce injin da suke amfani da shi na taka rawa wajen aikinsu maimakon yin aikin hannu. ''Abu ne da muke yi cikin awanni, wanda yana iya daukar tsawon wata guda inda ace da hannu za a yi aikin''. Shirin MDD na UNDP ya yi alkawarin samar da karin wasu injinan da zummar kara bunkasa noman. Kallon da ake yi wa iyalin Svosves na wadanda suka yi nasara a noma zai iya zaburar da suaran jama'ar Zimbabwe wajen kara himma ta fuskar noma abincin gida wanda ake fama da karancinsa a yanzu."
business	Rufe shagunan 'yan Najeriya a Ghana: Najeriya ta gargaɗi Ghana	"Najeriya ta zargi Ghana kan abin da ta kira ""cin zarafin 'yan kasarta a Ghana da kuma yadda hukumomin Ghanar ke ƙara matsa wa 'yan Najeriya lamba"". Wata sanarwa daga ministan yada labaran kasar, Lai Mohammed, ta ce an mayar da 'yan Najeriya a Ghana ""wasu abin yi wa ba'a"". Lai Mohammed ya ce gwamnatin Najeriya na duba hanyoyin da za ta bi domin yi wa tufkar hanci, sai dai bai bayyana matakan ba. A cewarsa, rashin kyautawar da Ghana ta yi wa Najeriya sun hada da: rushe wani gini na ofishin jakadanacin Najeriya a birnin Accra da iza ƙeyar 'yan Najeriya zuwa gida da rufe shagunansu. Tun a farko wannan makon ne ministar harkokin wajen Ghana, Shirley Ayorkor Botchwey ta kira jakadan Najeriya a Ghana domin yi masa ƙorafi kan wasu kalamai da aka ce Najeriya ce ta yi. An rawaito cewa ministan harkokin wajen Najeriya Geoffrey Onyeama na cewa farmakin da ake kai wa masu kasuwanci ba bisa ƙa'ida ba a Ghana ana yi ne saboda ƙoƙarin cimma manufar siyasa. A cikin jerin saƙonnin da ta wallafa a shafin Twitter, ministar ta bayyana kalaman a matsayin ""abin takaici"" sannan ta bayyana cewa gwamnatin Ghana ba ta da nufin cuzguna wa 'yan wata ƙasa. Dokokin Ghana dai sun haramta wa 'yan ƙasashen waje buɗe shagunan sayar da ɗaiɗaikun kayayyaki, musamman ma a yankunan da ake kasuwanci. 'Yan kasuwa na cikin gida na matsa wa gwamnati lamba kan ta tabbatar an yi aiki da dokokin, kamar yadda wakilin BBC a Accra, Thomas Naadi ya bayyana. Hulɗar difilomasiyyya tsakanin ƙasashen biyu ta taɓarɓare a 'yan watannin nan, bayan saɓani kan rufe shaguna da kuma rushe gini mallakin ofishin jakadancin Najeriya."
business	Yadda cutar Coronavirus ta yi illa ga tattalin arzikin Afirka	Latsa alamar hoton da ke sama domin kallon wannan bidiyon Masana tattalin arziki sun yi hasashen cewa tattalin arzikin Afirka ma zai shiga cikin wani hali sakamakon wannan annoba ta coronavirus, kamar yadda na duniyar baki daya zai shiga. Kasashe da dama sun rufe iyakokinsu, hada-hadar kasuwanci ta tsaya a kasuwanni daban-daban na duniya wanda hakan ba karamar illa yake yi ba. A wannan bidiyon, za ku ji yadda coronavirus ta yi illa ga kasashen Afirka musamman ta fannin tattalin arzikinsu.
business	Coronavirus: Na tafka asarar miliyoyin naira	"Wasu 'yan kasuwa a Najeriya na kokawa kan yadda suke tafka asara ta miliyoyin kudi sakamakon rufe iyakoki da hukumomi suka yi domin hana bazuwar cutar sarkewar numfashi ta coronavirus. Sun ce lamarin na barazana ga harkokinsu na kasuwanci da kuma tattalin arzikin kasa. Daya daga cikin 'yan kasuwar Rabiu Abdullahi ya shaida wa BBC cewa 'yan kasuwa sun shiga tashin hankali sosai sanadin coronavirus da ta sa aka rufe iyakokin kasar. Rabi'u Abdullahi, wanda ya ce yana fitar da auduga zuwa China da Bangladesh da Spaniya ya bayyana cewa ya shafe watanni bai fitar da audugar zuwa kasashen ketare ba. ""Rabon da na fitar da kaya tun watan Fabrairu, kusan ma dai an kulle kamfani, sai mu manyan ma'aikata da muke dan zuwa domin duba na'urori kuma leburori mun ba su hutu."" in ji dan kasuwar. A cewarsa, kamfaninsa ya tafka asarar kusan naira miliyan dari biyu saboda ""manya-manyan dilolinmu suna Spaniya, idan suka bamu oda, za mu tura musu kuma su zamu turawa takardu,"" ""Su kuma a can basu karbi takardun ba, takardun sun isa a birnin Madrid ga kuma matsalar ba a fita kuma kullum kaya darajarsu dada yin kasa take,"" kamar yadda ya fada. Matashin dan kasuwar ya ce a yanzu fafutukar da suke shi ne ta yadda za su samu kudadensu su dawo hannunsu ba wai sake yin odar kaya ba. ""Yanzu duk wanda kake mu'amala da shi ta ina za ka tunkare shi yana wannan babbar masifa ka tunkare shi kace akwai oda ko kaya iri kaza kana da bukata? ai ba zai yiwu ba sai ya dauke ka ma baka san kanka ba."" a cewarsa. Ya ce duk da gwamnati ta sha ikirarin tallafawa masu fitar da kaya amma kuma lamarin ba haka yake ba saboda ""akwai kaya da na fitar kwanaki bayan an je wannan matsalar ta taso, kamfanin sun rufe,"" ""Na rasa yadda zan yi da kayan har na rubuta takarda zuwa babban bankin Najeriya CBN ko zai taimaka mani wannan kayan nawa a san yadda gwamnati za ta taimaka mani ko ta karbi kayan a ajiye a wurin ajiyar kaya a China kafin na samu mai saye, har yanzu ban samu amsa ba."" in ji Rabi'u Abdullahi. Ya kara da cewa irin haka ba ya faruwa a kasashen da suka ci gaba misali ""za su shigo su taimakawa dan kasarsu saboda kada kamfaninsa ya (durkushe). Da yake magana kan rage yawan ma'aikatansa saboda matsalar, Rabi'u ya ce ya bai wa kananan ma'aikata hutu tun watan Fabrairu ""amma duk wata idan ana biyanka dubu dari, sai a baka dubu hamsin saboda kaima kana da iyali,"" Dan kasuwar ya kara da cewa a yanzu ya dakatar da kasuwancin auduga har sai yadda hali ya yi. Ya ce tun auduga tana dubu daya da dari takwas suke fitar da auduga ""a yau ta dawo dala dubu daya da dari biyu da hamsin kuma wannan kayan nawa da nace an yi wannan asarar an tura su a wannan farashin,"" ""Ka ga kuma abin da ya biyo baya, kokari ake a kwaci kai kudinma ya dawo ba maganar riba ake ba,"" in ji sa. Ya kuma yi fata mahukunta a Najeriya za su yi koyi da takwarorinsu na Kamaru ta yadda ake daukar matakan ragewa 'yan kasuwa radadin asarar da suke. ""Akwai kamfanina a Kamaru, manaja na ya kira ni duk da ni ba dan kasa bane an sani amma ina kawo arziki a kasar, suka kirawo ma'aikata na aka rage musu radadi, ko ni aka ragewa kamfanina radadin kudi mai yawa aka biya ma'aikata na albashi na wata biyu,"" ""Duk ma'aikacina sai da aka ba shi jaka saba'in-saba'in kudin Kamaru kyauta lura da yadda suke ganin ina fitar da kaya ta tashar jirgin ruwa,"" kamar yadda dan kasuwar ya bayyana. Ya ce kamata ya yi gwamnatin Najeriya ta yi nazari kan kamfanonin da suke fitar da kayayyaki zuwa kasashen waje sannan su duba ko kayayyakin suna da alaka da kasashen da suke rufe. A cewarsa ""Idan kana biyan albashi dubu dari biyu, gwamnati ta rage ma ta dauki dubu dari ta rage ma, za su kara maka kwarin gwiwa ka ci gaba da gudanar da kamfanin."" A ganinsa, rufe iyakoki da gwamnati ta yi abu ne mai kyau domin hana bazuwar annobar coronavirus sai dai ya ce ""hakan ya tare harkokinsu kamar baki da suke zuwa daga wasu garuruwan makwabta kamar Katsina da Kaduna da Jigawa ba sa samun damar shigowa jihar Kano - lamarin da ya ce yana shafarsu matuka."""
business	Harin matatun mai - Amurka za ta tura sojoji Saudiyya	Amurka ta bayyana aniyarta ta tura sojoji Saudiyya a daidai lokacin da kasar ke fuskantar barazanar hare-hare ga matatu da kuma kamfanonin mai na kasar. Sakataren tsaro na Amurka Mark Esper ya shaida wa manema labarai cewa sojojin da za a tura za su je ne domin tabbatar da tsaro, sai dai bai bayyana adadin dakarun da za a tura ba. A makon da ya gabata ne dai 'yan tawayen Houthi na kasar Yemen suka dauki alhakin kai hari ga wasu matatun mai biyu na Saudiyyar. Sai dai Amurka da kuma Saudiyya sun dora alhakin kai harin ga Iran. A ranar Juma'a ne Shugaban Amurka Donald Trump ya bayyana sabbin takunkumai ga Iran inda kuma ya ce yana so ya guji yaki tsakanin kasashen. Wannan sabon takunkumin da Mista Trump ya kakabawa Iran din zai fi mayar da hankali ne ga babban bankin Iran din da kuma kadarorinta. Mista Esper ya bayyana cewa Saudiyya da kuma Hadaddiyar Daular Larabawa sun bukaci agaji daga Amurka. Ya bayyana cewa dakarun Amurka za su fi mayar da hankali wajen kara habaka kariya ga duk wani hari da za a kawo musamman na makamin roka ko mai linzami, hakazalika Amurkar za ta yi kokarin gaggauta kai makamai duka kasashen biyu. A kwanalkin baya ne dai aka kai wasu hare-hare da jiragen sama masu sarrafa kansu a gabashin kasar. An dai kai hare-haren ne kan wasu wurare biyu da ake sarrafawa da adana albarkatun man fetur. Jami'an gwamnatin kasar sun ce gobara ta tashi a sanadiyyar hare-haren musamman a matatar mai ta Abqaiq - wacce ita ce irinta mafi girma a duniya - da kuma a Khurais, inda ake hako mai. Kafofin watsa labarai na Saudiyyar sun ce an shawo kan gobarar da ke ci. Tun farko, hotunan bidiyo da aka wallafa a shafukan sada zumunta sun nuna yadda gobarar ta haska samaniya a Abqaiq. A wasu bidiyon, ana iya jin karar harbe-harbe a bayan fage, tamkar ana gwabza fada. Duk da cewa 'yan tawayen Houthi na Yemen sun dauki alhakin kai harin, Saudiyya da Amurka sun dage kan cewa lallai Iran ce ta kai harin
business	Darajar kuɗaɗen Afirka: Wasu na kuka wasu na dariya	Tarin dalilai sun haɗu sun tura tattalin arziƙin duniya cikin hargitsi a shekarun baya-bayan nan. Da farko dai annobar korona wadda ta ɓulla a 2020 ce ta kusan dakatar da harkokin kasuwanci, da kuma mamayar ƙasar Ukraine da Rasha ta yi a watan Fabrairun wannan shekara. Ga ƙasashen Afirka, sun fara shiga rikici ne tun ma kafin bayyanar waɗannan matsaloli na duniya. Nauyin biyan bashin da ke kansu yana ta ƙaruwa, farashin wasu kayayyaki ya faɗi, lamarin da ya zabge yawan kuɗin ƙasashen wajen da wasu ƙasashe ke samu. Da wannan, lamari ya taɓarɓarewa kuɗaɗen ƙasashen Afirka masu yawa ke nan idan aka kwatanta da darajar dalar Amurka. Sai dai a baya-bayan nan kuma, labarin ya zama biyu da kuɗaɗen ƙasashen da darajarsu ke bunƙasa da kuma kudaɗen da darajarsu take daɗa ɓalɓalcewa a kan dalar Amurka. A tsawon wannan shekara, darajar kuɗin Zambiya wato Kwacha ta ƙaru fiye da sauran kuɗaɗen duniya idan an kwatanta da dalar Amurka. Darajarta ta ƙaru da kashi 15% zuwa yanzu a 2022 inda aka canzar da kwacha 15.93 a kan dalar Amurka ɗaya a ranar Talata. Ƙwararru sun ɗora wannan nasara a kan ƙoƙarin da shugaban ƙasar Hakainde Hichilema ya yi na farfaɗo da tattalin arziƙin Zambiya, akasari ta hanyar sake tsarin basukan ƙasashen waje da ke kan ƙasar don harkoki su ɗore ga Zambiya. A watan Satumba, ƙasar da ke yankin kudancin Afirka ta cimma wata muhimmiyar yarjejeniya da Asusun Lamuni na Duniya inda ya ba ta bashin ceto tattalin arziƙi kimanin $1.3bn. Kuɗin za su farfaɗo da muhimman tsare-tsaren tattalin arziƙin rayuwar al'umma kamar samar da kuɗaɗen gudanar da makarantu da asibitoci yayin da gwamnati ta shiga ƙoƙarin sake sasantawa da China da sauran masu ba da rance a kan hanyar da za ta biya basuka masu tsadar kuɗin ruwa. Matakin ya dawo da ƙwarin gwiwar masu zuba jari na ƙasashen waje kan ƙasar mai arziƙin ma'adanin tagulla. Hakan ya kuma rage kaifin hauhawar farashi a daidai lokacin da hatta ƙasashe mafi ci gaban tattalin arziƙi a duniya ke fama da farashin kaya ba ji ba gani. Hauhawar farashi a Zambiya ya faɗi daga tashin da ya yi zuwa kashi 21% a watan Okotoban bara zuwa kashi 9.9% a cikin watan jiya. Can kuma inda kuka nufi yamma zuwa Ghana, darajar cedi tana inda kwacha yake a shekara ta 2015. Ranar Litinin, cibiyar bin diddigin darajar kuɗaɗe ta Bloomberg da ke nazari kan kuɗin ƙasa 148, ta sanya cedi a matsayin kuɗi mafi faɗuwar daraja a duniya. Da tsakar ranar Talata, an sayar da cedi 11.64 a kan dalar Amurka ɗaya. Hakan ya nuna faɗuwar kashi 48% na darajar kuɗin na Ghana a cikin wata goma sha biyu. Darajar cedi ta faɗi ƙasa warwas ne saboda masu zuba jari na ƙetare ba su da ƙwarin gwiwa a kan Ghana, inda suka riƙa watsar da takardun lamunin ƙasar da aka fi cinikinsu da dalar Amurka daga harkokinsu na Ghana. A cewar Babbar Cibiyar kula da Hada-hadar hannayen jari ta ƙasar, jimillar takardun lamuni na gwamnati da na kamfanoni da ke hannun masu zuba jari na ƙasashen waje ta ragu zuwa kashi 12.3% a watan Agusta. Hakan ya sa Ghana ta kasa samun bashi mai rangwame daga kasuwannin ba da rance na duniya, haka kuma wata yarjejeniyar karɓo bashin $3bn irin wadda ƙasar Zambiya ta samu daga Asusun Lamuni na Duniya cikin gaggawa har yanzu ana tattaunawa a kai. Sakamakon haka, tsadar rayuwa a Ghana ta yi matuƙar ƙaruwa a cikin shekara ɗaya da rabi, yayin da hauhawar farashi ta kai kashi 37.2% a watan Satumba. A ranar Litinin, sai da 'yan kasuwa a birnin Accra suka yi barazanar rufe harkokinsu, karo na biyu ke nan a cikin wata biyu, inda suke kokawa kan tsadar gudanar da kasuwanci a ƙasar.
business	'K﻿aryewar gada ta sa kuɗin motar da muke biya ya ninninka'	"W﻿annan labari yana cikin jerin labaran da BBC Hausa za ta gabatar bayan neman jin ra'ayoyin ƴan Najeriya a manyan fannonin da suka fi shafi 'yan kasar. W﻿annan shiri ne na musamman da BBC ta tsara dangane da shirin manyan zaɓukan da ƙasar za ta gudanar daga watan Fabrairun 2023. F﻿annonin da za a yi duba a kai din su ne na tsaro da ilimi da tattalin arziki da lafiya da kuma cin hanci. D﻿aruruwan mutane ne suka aiko da labaransu, kuma za mu wallafa 25 ne kawai, ɗaya a kowace rana daga 10 ga Oktoban 2022. M﻿atsalar tattalin arzikin da ƙasashen duniya ke ci gaba da fuskanta na ƙara ta'azzara a wasu ƙasashe kamar Najeriya, inda wasu bala'o'i ke ƙara zafafa lamarin. A﻿mbaliyar ruwan da wasu jihohi ke fuskanta a daminar bana ta ƙara wa wasu al'ummomi tsadar rayuwa kasancewar ta katse hanyoyi mafiya sauƙi da mutanen ke bi don yin zirga-zirgar yau da kullum. I﻿rin wannan lamari ne ya faru ga mutanen yankin Birnin Kudu na Jihar Jigawa a arewacin Najeriya, inda gadar da ke sada su da Jihar Kano ta karye. Sai dai mazauna yankin sun shafe fiye da shekara ɗaya a cikin matsalar, inda ta tilasta wa 'yan kasuwa da ke saye da sayarwa a tsakanin jihohin yin zagaye. W﻿annan maƙala ta ƙunshi labaran ma'abota BBC Hausa uku, waɗanda suka bayyana mana yadda matsalar tattalin arziki ke shafar rayuwarsu a yankunansu. Musa Garba ɗ﻿an kasuwa ne da ke zaune a Jihar Kano wanda kuma yake safarar kaya daga Kano zuwa Birnin Kudu na jihar ta Jigawa. M﻿alam Musa da sauran matfiya kan bi ta gada mai lamba A237 wadda ke haɗe jihohin. Sai dai gadar ta karye tun a 2021, abin da ya sa matafiyan suka koma zagaye kuma kuɗin mota suka ninninka. ""Wannan zagayen ne ke jawo kashe kuɗi, inda muke kashe N500 maimakon N150 da a da take biya mana buƙata,"" a cewarsa. Ya ƙara da cewa a da hanya ce ɗoɗar ake wucewa. ""Da yake da ma idan mun zo a Kwanar-Huguma muke sauka sai mu hau ta Birnin Kudu, wanda bai wuce N150 ba, amma yanzu sai mun biya N500 zuwa N600, saboda zagayen da ake yi ta Kiyawa sannan a ɓullo Birnin Kudu."" Musa ya ce wannan matsala ta sa ya dakatar da kasuwancin nasa da kuma wasu 'yan kasuwar ma da yawa. ""Wannan dalilin ya sa muka dakatar da kasuwancin ma, duk da cewa akwai wasu hanyoyin da ake bi amma daji ne, mutane na tsoron bin su saboda matsalar tsaro."" Cikin sanyin murya da fawwala wa Allah lmauransa, matashi Musa Saleh ya faa wa BBC Hausa cewa yanzu haka ya jingine dukkan shirye-shiryen da yake yi na angwancewa da kuma ginin gidansa sakamakon tsadar rayuwar da ake fama da ita. M﻿atashin mazaunin unguwar Darmanawa da ke Jihar Kano yana sana'ar walda ne, inda a da yakan samu N3,000 zuwa N4,000 a kullum, kafin daga baya al'amura su sauya. ""﻿Kafin a shiga wannan hauhawan farashi, na sayi fili ina da burin zan gina, har ma na fara tarun kudin bulo da siminti,"" in ji Musa mai shekara 26. ""Yanzu dai halin da na shiga shi ne, komai ya tsaya, idan na samu kudi ma bai huce wanda zan sanya a ajjihu ba. ""﻿A yanzu sai na shafe kwana biyu ban samu N2,000 ba saboda babu kwastomomi sosai sakamakon kowa na cikin matsala."" M﻿usa ya ce ba shi da wani takamaiman lokaci na ci gaba da shirinsa na gini da aure, amma yana sa ran a kowane lokaci lamurra za su iya daidaituwa. ""Ba na tunanin zan iya yin gini a halin yanzu. Ka ga batun sai wani lokacin idan Allah ya kawo dama sai na yi."" S﻿hi kuwa Imrana Abdullahi ɗan acaɓa ne a birnin Bauchi da ke arewacin Najeriyar, wanda ya ce wasu miyagu sun sace masa babur ɗin da yake sana'a da shi. M﻿atashin mai shekara 35 ya ce a da yakan samu 1,000 a kowace rana wadda yake ɗan sarrafawa wajen ciyar da matarsa ɗaya da 'ya'ya uku, har ma ya taimaka wa iyayensa. ""﻿Ka ga a da idan ka samu N1,000 za ka sayi kwanon shinkafa ɗaya ko ɗaya da rabi, ko kuma ka sayi shinkafa da cefane. Amma yanzu N1,000 ko kwanon shinkafar ba za ta saya maka ba,"" in ji shi. I﻿mrana ya ce yanzu haka yana amfani da babur ɗin haya ne bisa tsarin ba da bashi. ""﻿Dole wani zubin sai mun ƙara lokaci a wajen aikin don a samu a ƙara yawan kuɗin. Wani lokacin kuma ƙarfe 5:00 na yamma ma an samu abin da ake so. ""﻿Ga mai ya yi tsada ga gari babu kudi. Rana zafi inuwu ƙuna. Amma mun gode wa Allah da ya ba mu lafiya. Lafiya jarin talaka!"""
business	Lagos: Farashin Rago ya kai naira miliyan ɗaya a kasuwar Alaba saboda yajin aikin masu kayan gwari	"Yajin aikin haɗaɗɗiyar Kungiyar masu kayan gwari da cimaka ta ƙasa ya haifar da tsadar farashin kayayyakin musamman kayan abinci da dabbobi a kudancin Najeriya. An nuna wa BBC wani Rago da farashinsa ya kai naira miliyan ɗaya, wani kuma ya kai naira dubu 800. Tun a makon jiya ne ƴan kasuwar da ke kai kayan abinci kudancin Najeriya daga yankin arewaci suka fara yajin aikin. Sun shiga yajin aikin ne domin nuna goyon baya ga ƴan uwansu mutanen arewa da rikicin kasuwar Sasa ya shafa a garin Ibadan na jihar Oyo. Yanzu yajin aikin ya yi tasiri bayan haifar da tsadar farashin kayayyakin abinci a yankin kudu maso yammacin Najeriya. Har yanzu hukumomi ba su ce komi ba game da yajin aikin haɗaɗɗiyar ƙungiyar ta masu kayan gwari da kayan abinci. Ko da yake ɗaya daga cikin shugabannin ƙungiyar ya ce za su yi zama da wakilan gwamnatin tarayya a fadar shugaban ƙasa a ranar Talata. Wakilin BBC Umar Shehu Elleman ya ziyarci kasuwar Alaba a Legas kuma ya ce kasuwar ta zama fayau. Farashin kayayyaki sun lunka kusan sau uku sakamakon yajin aikin. Tanimu Bulama Wazirin Sarkin Alabar Rago kuma shugaban masu sauke dabbobi a kasuwar ya ce an taya wani ragonsa dubu 950 bai sayar ba. Yan kasuwar sun ce kusan yawancin ragunan da su ke kaiwa kudancin Najeriya ana kawo su ne daga Sudan da Nijar. Kaji da ake sayarwa N1,500 yanzu sun koma N2,500 sakamakon yajin aikin da ya haifar da ƙarancin kajin. Ɗaya daga cikin ƴan kasuwar Alaba a ɓangaren kaji Muhammadun Dauran Kaji ya ce yanzu Talo-Talo har naira dubu 30 ake sayar da shi. Muhammadu Aminu mai kayan gwari ya ce albasa da ake sayarwa N12,000 yanzu ta koma dubu 30 kwando. Tumatur kuma da ake sayar wa naira hamsin yanzu sai dai kusan 300. Shugabannin kasuwar sun ce suna yajin aikin ne domin neman wa ƴan uwansu ƴancinsu. Sarkin kasuwar Alaba rago, Alhaji Umaru na Goggo ya musanta cewa an ɓoye kayyakin ne don a tsawalla farashi. Ya kuma ce ko za a janye yajin aikin sai  kungiya  ta yi zama ta yi nazari kafn janye aikin. ""Sai mun  yi zama da waɗanda abin ya shafa musamman jigogin gwamnati mun zauna da su a yi wa kafin kungiya ta amince a janye yajin aikin."" Sarkin kasuwar kuma ya n yi kira ga Gwamnatin Najeriya ta shiga tsakani ta yi bincike domin gano wadanda ke da gaskiya da kuma daukar mataki kan wadanda ke saɓa doka. Tanimu Bulama Wazirin Sarkin Alabar rago shugaban masu sauke dabbobi a kasuwar  ya ce baya ga nuna muhimmancin amfanin kasuwancinsu na kayayyakin abinci da suke kawo a kudanci suna kuma son a ɗauki mataki kan kuɗaden da ake tatsa daga gare su. ""Muna neman wa mutanenmu ƴancinsu ne kuma dole mu ba su yi hakuri su jure har lokacin da za a dadaita wannan al'amarin,"" in ji shi. Ya ƙara da cewa wannan gargaɗi ne saboda fahimtar amfanin masu kawo kayan abinci a yankin kudancin Najeriya."
business	'Da kyar nake iya ciyar da 'ya'yana shida saboda tsadar rayuwa'	"Wasu Iyalai a Kenya na samun abinci sau daya kawai a rana, a wasu lokutan ma ba sa samu saboda karuwar hauhawar farashin kayan abinci, kamar yadda wakiliyar BBC Catherine Byaruhanga ta ruwaito daga Nairobi. Da sanyin safiya, na yi kacibis da Florence Kambua tsugune a wani wuri, tana kallo ta wajen kofar dakinta domin karbar robobi da gilasai da tufafi – tana sayar da su a Nairobi, babban birnin Kenya. Matar, mai shekara 40, tana sanye ne da wata bakar rigar sanyi da manyan takalma na roba. Aikinta ba na ragaye ba ne. Yana da hadari sosai. Abincin da ya baci ne ya cika ko ina inda take tattakawa a kauyen Mukuru Kwa Njenga. ‘Wani lokaci za ka kamu da cutar gudawa, wasu lokutan kuma ka kamu da ciwon kirji. Na jajirce sosai saboda ba ni da zabi,’ in ji Ms Kambula. Matar, mai ‘ya’ya shida, ta sha fama da wahalhalu da dama na rayuwa. Ta je Nairobi, babban birnin kasar Kenya,  shekara19 da suka wuce da fatan  samun rayuwa mai inganci A wancan lokaci, ta rasa aikinta, mijinta ya gudu ya bar ta ba tare da komai ba. Abin da take yi a yanzu shi ne zabi kadai da zai samar mata da dorewar rayuwa. Tana samun shilling 100 na kudin Kenya a kowace rana. Duk da wannan kudi da take samu, Ms Kambua ta ce tana iya bakin kokarinta wajen ganin ta ciyar da iyalanta sau biyu a rana kafin farashin kayan abinci ya tashi. ""Yara na son shinkafa, nakan tafi sayayya da shilling 50 zuwa kasuwa domin sayen rabin kilo na shinkafa sannan na dafa musu. A yanzu, ba ka isa ka samu shinkafa a farashin ba"". Yanzu, Ms Kambua ta koma dafa wani sanannen garin masara, wanda ake dafa shi sosai da ake kira Ugali da mutum yakan ci ya koshi, sai dai shi ma  a yanzu farashinsa ya tashi sama. Saboda haka, yanzu tana ciyar da iyalanta sau daya a rana, wani lokacin ma ba sa samun na kai wa bakin salati. ""Ina sayen gari mafi arha a kan shilling 85. Yanzu kuma, garin ya kai shilling 150. A lokacin da ba na samun kudi, muna kwana da yunwa. Wasu makonni bayan haduwarmu, Ms Kambua ta ci gaba da shiga cikin wahala, inda farashin kilo biyu na garin masara a yanzu ya zarce shilling 200, inda ya karu da kashi 25. Sabbin alkaluma daga hukumar kididdiga ta kasar Kenya sun nuna karuwar farashin. Farashin kayan abinci ya ninka sau biyu, inda farashin ya yi sama da kashi 12.4 a watan Mayun 2022 kan yadda suke a watan Mayun 2021. Magidanta a Kenya da dama na cin masara da ake nomawa a kasar da kuma wadda kuma ake shigo da ita daga makwabtan kasashe. Wasu lokutan zabin mai sauki ne, sai dai Kennedy Nyagah, shugaban kungiyar masu sarrafa kayan hatsi, ya ce a yanzu ana samun gibi. ""Zan ta’allaka gibin da ake samu da rashin samun wadataccen ruwan sama da kuma tashin farashin kayan gona kamar taki,"" a cewarsa. A kasuwar da Ms Kambua take zuwa, harkokin kasuwanci sun yi kasa. A ziyarar da na kai kasuwar sau biyu, kwastomomi na sayen albasa da tumatiri guda daya-daya saboda sun yi tsada. ""A baya, tumatiri da muke sayarwa a kan shilling 10, muna sayar da shi ne kan shilling 5, "" kamar yadda wani dan kasuwa, Elijah Machuki Nyabutohe ya shaida min, inda yake nuna wani bokiti. Ya ce: ""Shi ya sa yanzu babu masu saye. Suna fargabar cewa idan suka sayi tumatiri da yawa, ba za su samu kudin sayen garin masara ba wanda hakan kan sa su kwana da yunwa."" Duk da cewa yana da nisa da Ukraine, yana sane da tasirin da yakin da ake gwabzawa a kasar ya yi da kuma yadda ya sanya tashin kudin man fetur da taki. ""Manoma na kashe makudan kudade wajen sayan taki da za su zuba wa tumatirinsu. ""Mutane da yawa kan daina noman tumatiri, saboda sadar taki da kuma irin tumatirin, "" Mr Nyabutohe ya fada min. ‘Yan mitoci kadan daga wajen kasuwar, akwai wata mata, Catherine  Kanini – ba ta da aikin yi bayan rushe gidan sayar da barasa da take yi wa aiki domin fadada wata hanya. Matar, mai shekara 30, ba ta da karfin kama hayar gida don haka ta gina wa kanta wani dan karamin matsuguni da ta hada da gidajen sauro da fallen robobi da kuma dirka. Ta fito ne daga yankin Kitui da ke gabashin Kenya, kamar sauran mutane da ke rayuwa a birane da kudade kadan da ke shigo musu, ita ma Catherine ta dogara ne da taimakon ‘yan uwanta daga gida a lokacin da farashin kayan abinci ke hauhawa. Mahaifiyarta na aiko mata da abinci daga kauye. Sai dai fari da aka dade ana fama da shi, na nufin cewa da wuya a yanzu ta sami kayan abinci. ""A yanzu, ko ina a bushe a kauyenmu. Babu ruwan sama. Sai an samu ruwan sama sannan mahaifiyata ke samun damar aiko min da abinci,"" Ms Kanini ta fada. ""Yanzu, tana sa ran mu aika mata wani abu. Tana dogaro ne da mu, duk da cewa mu din ma muna da matsaloli a nan."" Tsadar rayuwa da ake fuskanta na zuwa ne a daidai lokacin da Kenya ke shirin gudanar da babban zabe ran 9 ga watan Augusta. Lamarin na kan gaba a yakin neman zaben manyan ‘yan takara biyu da ke gaba-gaba domin gadar shugaba Uhuru Kenyatta. Mataimakin shugaban kasa, William Ruto, ya ce lokaci ya yi da za a farfado da tattalin arzikin kasar, yayin da jagoran bangaren adawa Raila Odinga ya yi alkawarin tallafin kudade zuwa ga magidanta da ke fama da talauci a kasar. A shawar da Ms Kanini ta bai wa ‘yan siyasar kasar ta ce ""Zan ba da shawarar cewa su bude kamfanoni tare da ba mu aiki. Su kuma rage kudaden kayan masarufi da suka kara. Saboda idan ka samu ‘yan kudade, za ka iya fita domin samo abinci."" Wani mai sharhi na kungiyar International Crisis Group, Meron Elias, ya yi gargadin cewa yanayin sadar rayuwa zai haifar da rashin tabbas, musamman ma a fafatawar da za a yi a zabukan kasar. ""Duk da cewa ba a san yadda za ta kasance a zabukan kasar ba – a dimokuradiyyar kasar Kenya – muna fargabar cewa matsalar hauhawar farashin kayan abinci da sadar rayuwa a kasar, zai sanya ‘yan siyasa su tara dimbin jama’a kan tituna. Akwai kuma barazanar cewa za a yi amfani da matasa marasa aikin yi domin bangar siyasa wajen tayar da hargitsi lokacin gudanar da zabe."""
business	Afghanistan : Asusun IMF ya dakatar da ba Afghanistan kudi	Asusun bayar da lamuni na duniya, IMF ya ce ba zai bar Afghanistan ta samu tallafinsa ba saboda rashin tabbaci na amincewa da gwamnatin kasar daga kasashen duniya. Kafin wannan sanarwa kasar na shirin karbar kusan dala miliyan 460 a mako mai zuwa a matsasin wani tallafi na asusun da zai ba wa kasashe domin farfado da tatalin arzikin duniya da ya samu kansa cikin matsala a dalilin annobar korona. Karbe iko da gwamnatin Afghanistan din da Taliban ta yi kwatsam, ya sa asusun bayar da tallafin na duniya, ya kasance ba shi da zabi da illa shi ma ya hanzarta yanke hukunci. Wanda kuma daman tuni asusun ke shirin fara sakin makudan kudaden da suka kai kusan rabin tiriliyan na fam domin tallafa wa tattalin arzikin kasashen duniya. Kudaden da zai bayar Litinin din nan mai zuwa, wanda kuma kusan dukkanin wata kasa da ke cikin gamayyar asusun za ta samu kasonta ciki har da Burtaniya. Matakin hana bai wa Afghanistan din wannan kaso nata, na nuni ne ga, abin da kakakin asusun ya kira rashin tabbas a game da amincewa da gwamnatin, wanda hakan a takaice ke nufin kasar, karkashin jagorancin masu iko da ita a yanzu, 'yan Taliban ba za ta samu kudin ba, kamar yadda aka shirya yi a da. Kuma daman kafin matakin na asusun na IMF, wani jami'in gwamnatin shugaba Biden na Amurka ya gaya wa BBC cewa duk wata kadara ko kudi da gwamnatin Afghanistan take da shi a Amurkar ba za a ba Taliban ba. Wasu daga cikin 'yan majalisar dokokin Amurkar ma sun matsa wa gwamnatin Biden din daman, inda suka rubuta wa sakataren baitul-malin kasar suka bayyana gwamnatin Taliban a matsayin ta 'yan baranda, suka bukaci da kada a bari su samu kudade daga asusun na IMF. Shi ma Bankin Duniya yana bayar da kudin gudanar da ayyukan raya kasa da yawa a kasar ta Afghanistan, inda ya ba kasar dala bliyan 5 da miliyan 300 tun 2002. BBC ta nemi ji daga gareshi kan bayar da irin wadannan kudade a halin yanzu, amma ba ta ji daga wurinsa ba har zuwa lokacin wannan rubutu. Haka ita ma hukumar tsarin nan na aikewa da kudade a tsakanin kasashen duniya na Western Union ta dakatar da aikawa da kudi Afghanistan har zuwa wani lokaci a nan gaba Asusun IMF dai ya dauki irin wannna mataki a kan wasu gwamnatocin wadanda yawancin kasashe mambobin asusun  ba su amince da gwamnatocinsu ba. Wannan ya faru a watan Afrilu na 2019 inda asusun ya hana Venezuela taba kudadenta na ajiya na ko-ta-kwana, saboda sama da kasashe 50 mambobin asusun ba su amince da da Shugaba Nicolas Maduro a matsayin halartacen jagoran kasar ba. Hukumar ta IMF haka kuma ta dakatar da biyan Myanmar bayan da sojoji suka yi juyin mulki a kasar.
business	Matsaloli biyar da tsadar dizel ta haifar a Najeriya	Harkokin yau da kullum na daidaikun mutane masu sana’o’i da kamfanoni da ma gwamnati na cikin matsanancin hali a Najeriya sakamakon tsadar dizel — kuma  hakan na shafar masu amfani da kayayyaki da ayyuka a kowane mataki na rayuwa. Kasancewar an dogara ga dizel a harkar sufuri da ma harkoki da dama, wannan matsala ta tsadar man, wanda galibi manyan motoci ke amfani da shi sannan kuma ake amfani da shi wajen samar da lantarki a ma’aikatu da masana’antu ya sa ake fama da tsadar rayuwa da kuma dakatar ko takaita wasu harkokin na gwamnati da ‘yan kasuwa. A kwanakin baya ne dai kungiyar masu samar da albarkatun mai da iskar gas (NOGASA) ta yi gargadin cewa farashin dizel din zai iya kaiwa Naira 1,500 daga Naira 800 idan ba a dauki mataki ba. Wannan kuwa kungiyar ta ce zai kasance ne a sakamakon  kalubalen da masu shigo da shi ke fuskanta. BBC ta yi nazari kan wasu matsaloli da tsadar man na dizel ta haifar a Najeriya zuwa yanzu, lamarin da ya shafi rayuwar jama’a da gudanarwar kasuwanci da ayyukan gwamnati. Kungiyar masu masana’antu a jihar Kano  ta ce  sama da kashi 50 cikin 100 na masana’antu da ke aiki a jihar sun dakatar da aiki sakamakon tashin farashin dizel da kuma karancinsa. A hira da BBC kungiyar ta ce tana fargabar in dai aka ci gaba da samun karanci da tsadar man su ma masana’antun da suka rage wadanda ke aiki a yanzu ka iya rufewa baki daya, inda hakan ka iya tilasta wa da dama daga cikin wasu masana’antu a Kanon fara sallamar ma’aikatansu. Tuni dai wasu ma’aikatan a sassan Najeriya da ma jihar ta Kano wadanda suka rage tsawon lokacin ayyukansu ko kuma ma suka rufe suka sallami wasu daga cikin ma’aikatansu. Wannan ya jefa rayuwar irin wadannan ma’aikata da iyalansu cikin mawuyacin hali kasancewar wasu da wannan aiki kawai daman suka dogara.  Injin nikan hatsi na daga fannin da talakawa masu karamin karfi yawanci suka dogara da shi wajen samar da abinci mai dan sauki, inda sukan kai nikan masara da gero da makamantansu wadanda ake sarrafawa wajen yin nau'ukan ci-maka. Kuma masu wannan sana'a ta nika sun dogara ne kacokan ga man dizil wajen tafiyar da wannan sana'a ta su, wadda yawanci a yankuna na karkara da ma birane a unguwanni na masu karamin karfi ake yi. Wani mai sana'ar nikan da BBC ta tattauna da shi a Kano, ya ce sakamakon tsadar man na gas a yanzu yawancin abokan sana'arsa  sun daina aiki. Saboda wadansu daga cikinsu ba injinansu ba ne, suna bayar da balans ne sannan su biya ma'aikatan da suke tare da su suma kuma su samu nasu. Mutumin ya ce a kullum yana sayen lita 10 ta man da yake aiki da shi zuwa magariba, a kan Naira 8300. Wato kowa ce lita yana ta man yana sayenta a kan Naira 830, wadda a baya ya ce suna saye a kan naira dari biyu da wani abu zuwa dari uku. Ya ce a kan ba sa so dole suka kara kudin nika, wanda a baya suke nikan kwano daya a kan Naira 20 zuwa 30 yanzu suna yi a kan Naira 50 zuwa 70, abin da ya sa kasuwarsu ta ragu. Wasu suka daina ma sana'ar, ma'aikatan da suke aiki da su sun fada kangi na rashin abin yi. Wani direban babbar motar dakon mai da ke zirga-zirga daga arewacin Najeriya zuwa kudu, musamman jihar Lagos, mai suna Danjuma Fagge ya shaida wa BBC, irin halin fargabar da suke ciki. Ya ce akwai abokanan aikinsu da ke aiki a wani kamfani da tuni suka rasa ayyukansu. “Suna aiki ne karkashin wani dan kasuwa da ke da manyan motocin tirela da tankuna har 11, amma yanzu ya sanya motocin gaba daya a kasuwa, saboda ba riba a sanadiyyar tsadar man motar,” in ji shi. Direban ya kara da cewa shi kansa a duk tafiyar da zai yi daga Kano zuwa Lagos a yanzu ana ba shi kudin mai  sama da Naira miliyan daya da dubu dari uku. Ya ce ''A yanzu kusan kashi 35 cikin 100 na masu harkar motocin dakon musamman masu dauko mai sun tsaya.'' Wani mai sana'ar sayar da yashi a Kano da BBC ta ji ta bakinsa dangane da yadda sana'ar take a halin yanzu, ganin cewa harka ce da ita ma ta dogara ga motocin da ke amfani da man na dizel, ya ce suma lamarin bai bar su a baya ba. Ya ce motar tifa ta tsakiya da suke sayar da yashinta mai tsakuwa Naira 18,000 a yanzu ta koma Naira 28,000, wato karin dubu goma. ''Shi kuwa yashi mai laushi wanda a da ake sayar wa Naira dubu tara zuwa goma, ko a jiya naira dubu goma sha takwas muka sayar,'' in ji shi. Ita ma kasuwar rodi na gine-gine ta tashi inda rodin da ake sayarwa a da Naira 2300 yanzu ya koma Naira 3400. Sai dai kuma wani mai sana'ar sayar da siminti ya ce, akwai saukin tashin farashi a kan siminti, idan aka yi la'akari da yadda farashin sauarn abubuwa ke tashi. Ya ce '' Ina ganin watakila saboda motocin kamfani ne ke sufurin shi ya sa.'' A yanzu dai ana sayar da buhun simintin dangote a kan naira dubu hudu a hannun yawanci manyan 'yan kasuwa a Kano. Kasancewar yawancin bankuna su ke samar da lantarkin da suke tafiytar da harkokinsu ta hanyar amfani da manyan injinan da ke amfani da man na dizel, wanda kuma sakamakon tsadarsa da lalacewar hanyar samar da lantarki ta kasar, wannan yasa bankuna da dama suka rage lokacin hada-hadarsu. Wasu bankunan ma rahotanni na nuna cewa sun dakatar da ayyukan wasu rassansu a Najeriyar a sanadiyyar tadar man na gas. Bayanai na nuna cewa rassan wasu bankuna suna budewa ne daga karfe 8 na safe zuwa 1 na rana ko 2 ko 3 ko ma karfe 4 na yamma. Lokacin ya dogara ne ga bankin da kuma inda reshen nasa yake. Bayanai da BBC ta tattaro sun nuna cewa wasu gidajen rediyo musamman na 'yan kasuwa tsadar man na dizel kan sa har su dakatar ayyukansu a wani lokaci saboda ba za su iya sayen man da za su yi aiki ba, bisa la'akari da cinikin da suke yi da kuma dawainiyar da ke kansu ta tafiyarwa da kuma biyan ma'aikata. Hatta wasu gidajen rediyon mallakar gwamnatoci kan dakatar da ayyukansu a duk lokacin da babu wuta da suke samu daga kafar lantarki ta kasar. Saboda ba su da mai ko halin da za su iya samar wa kansu man na dizel da za su yi aiki. Wasu tashoshin kuwa bayanai sun nuna suna rage tsawon lokacin gudanar da ayyukansu ne. Ita dai wannan matsala ta tsada da karancin man gas na dizel a watan Maris na wannan shekara 2022 Nairametrics, kafar da ke bayar da rahotanni da bayanai da fashin baki kan harkokin kasuwanci ta yi rahoton cewa duniya za ta iya fuskantar karancin man dizil saboda takunkumin da ake sanya wa rasha. Wanda ake fargabar hakan zai shafi kasashe matalauta kama daga najeriya zuwa Sri Lanka, wadanda ke sayen man dizil din na Rasha. Rahoton ya nuna cewa za a samu gibin ganga miliyan uku a duk rana a kasuwar duniya saboda takunkumin da aka dora wa Rasha. Akwai dai fargabar cewa al'amura za su iya kara ta'azzara mudddin yanayin farashin man bai yi sauki ba a kasuwar duniya, abin da ke da alaka da yakin da Rasha take yi da Ukraine, wanda ya janyo wasu manyan kasashen duniya suka sanya mata takunkumi, lamarin da ya janyo tsadar rayuwa a kusan duk duniya.
business	NNPC: Kamfanin mai na Najeriya ba zai saka kudi a asusun gwamnati ba a watanni masu zuwa	"Rahotanni sun ambato kamfanin mai na Najeriya NNPC na cewa ba zai iya sanya ko sisin kwabo ba a asusun tarayya a watan Mayu mai zuwa. Kamfanin ya ce hakan ya zama wajibi ne saboda gibin da ya samu a kudaden shiga Naira biliyan dari daya da goma sha daya (N111bn) a watan Fabrairun da ya gabata. Ya kuma kara da cewa, ga kuma yawan kudaden da yake kashewa wajen bayar da tallafi ko rangwamen farashin man fetur a kasar. Wata majiya a kamfanin na NNPC ta tabbatar wa da BBC cewa lallai kamfanin ya rubuta wasika ga kamfanin babban akanta na Najeriya yana shaida masa halin da ake ciki. Majiyar ta kuma ce a duk wata, kamfanin kan kashe Naira biliyan dari daya wajen biyan kudaden tallafin mai da nufin saukaka farashin albarkatun man fetur da jama'ar kasar ke amfani da su. NNPC din dai na nuni da cewa wannan yanayi ya sanya shi cikin tsaka mai wuya, da idan ya cigaba da bayar da gudumawa ga asusun tarayya, ba zai iya biyan tallafin mai ba, lamarin da ka iya sa farashin man ya yi tashin gwauron zabi a kasar da kuma kara tsadar rayuwa ga talakawan kasar. A bangare guda kuma idan ya biya tallafin ba zai iya saka kudi ga asusun tarayya ba kuma shine matakin da ya dauka a yanzu. Sai dai kuma wannan shi ma rashin bayar da gudumawa ga baitulamlin zai iya yin illa ga kudaden shiga na gwamnatoci a matakan tarayya, da jihohi, da kuma kananan hukumomi, abinda wasu ke ganin ka iya shafar gudanar da ayyuka da kuma biyan albashin ma'aikata. Dakta Muhammad Shamsudden, malami a sashen nazarin tattalin arziki a Jami'ar Bayero dake Kano ya ce akwai ayar tambaya ga ikrarin na kamfanin mai na kasa. ""Ai abubuwan dubawa guda biyu ne shi wannan ikirarin da kamfani na NNPC ke yi shin gaskiya ne ko kuwa akwai alkaluma da suka nuna sabanin haka?'' in ji masanin. Ya kuma ce shi bai ga yadda za a iya biyan tallafin mai na biliyan dari da goma sha daya a wata daya ba musamman idan aka duba abubuwan da suka faru a baya. ""Misali a shekarar 2019 gaba daya tallafin man da Najeriyar ta biya kamar yadda shi kamfanin NNPC ya fitar da alkaluma, biliyan dari bakwai da hamsin da biyu a shekara guda"". ""Wannan ya nuna duk wata daya bai wuce biliyan sittin da uku ba amma sai yanzu ga shi suna maganar kashe biliyan dari da goma sha daya."" ""Baya ga haka ko da gaske ne ana biyan wannan tallafi amma ai man fetur din ya tashi a kasuwar duniya,"" a cewar Dakta Shamsudden. Masanin ya kuma bayyana cewa kasar ta yi kasafin kudi na man fetur kan dala 40 kan ko wace ganga a Najeriya, amma a yau yadda ake sayar da danyen mai ya kai dala 68 kan ko wace ganga- karin kashi 70 cikin dari na abinda Najeriya ta kasafta kenan. ""To idan haka ne menene zai hana a biya wannan tallafi biliyan dari da goma sha daya a wancan karin da aka samu?"", in ji shi. Masanin ya kuma ce misali idan ma NNPC din ya gaza biyan abinda ya saba biya a asusun tarayya da ake rabawa, ya ce abinda ya gani a watan Maris an raba kudi dala biliyan dari shida da tamanin da daya a Najeriya, kuma a ciki abinda NNPC ya bayar bai wuce naira miliyan sittin da hudu ba, wanda bai kai ko kashi goma cikin dari na abinda gwamnatocin kasar suka raba ba. Shamsudden ya ce gwamnatocin jihohi da na kananan hukumomi mafi yawancin kudin da ake ba su yana zuwa ne daga haraji. Ya kuma kara jaddada cewa ""Kudaden shiga da ke zuwa daga kasashen waje su ne mafi yawa da ke zuwa daga man fetur, amma mafi yawan abinda ake rabawa a gwamnatance na daga harajin cikin kasa da kuma wanda ake dauka daga asusun ajiyar rarar man fetur, amma shi ne mafi yawan abinda ake rabawa a cikin kasa"". ""Wannan magana ce ta yin ban-tsoro don ya nuna lallai sai ya cire tallafin mai, don haka ya ke korarin cewa tallafin mai ya hana shi bai wa gwamnatin kasa kudi,'' in ji dakta Shamsudden. Najeriya na daga cikin kasashen da ke kan gaba a duniya wajen arzikin mai, kuma kasa ce da arzikin ta ya dogara kacokan kan kudaden shiga daga man fetur. Kan haka ne tattalin arzikin ya gigita a sakamakon mummunan faduwar farashin danyen mai a kasuwannin duniya wanda annobar korona ta haddasa. A bangare guda kuma, kasar ba ta da managartan matatun man fetur, wanda ya tilasta mata sayar da danyen man ta a kasashen waje, kana ta sayo tatattun albarkantun man domin amfanin jama'a a cikin kasar. A wannan tsari mai rauni ne kuma kasar ke biyan kudaden tallafin mai domin saukaka farashin man a gidajen mai a kasar. Masu sharhi kan al'amuran yau da kullum sun sha kokawa kan cewa wannan tsarin na cike da almundahana ta yadda 'yan kasar ke cewa sun kasa fahimtar yadda ake tafiyar da tsarin."
business	Ra'ayi Riga kan girman ɓarnar sauyin yanayi a duniya	S﻿hirin Ra'ayi Riga na wannan makon ya tafka muhawara kan girman ɓarnar da sauyin yanayi ke haifarwa a faɗin duniya. Y﻿anzu haka taron Majalisar Ɗinkin Duniya kan sauyin yanayi na COP27 na gudana a ƙasar Masar, wanda ke samun halartar shugannin ƙasashen duniya.
business	COP26: Kalubale huɗu da ke gaban mahalarta taro kan sauyin yanayi	"Shugabannin kasashen duniya sun isa Glasow domin halartar taron ƙoli kan sauyin yanayi wato COP26, inda za a buƙace su da su rage iskar da ke guraɓata muhalli da ke haifar da ɗumamar yanayi domin rage tsananin zafi a duniya. Yayin da masu tattaunawa ke shirin shafe tsawon makonni biyu suna tattaunawa, ga manyan ƙalubale biyar da ya kamata a shawo kansu. 1. Aminci Matsalar zafi mai tsanani da kwal maras inganci ba su ne kalubale ba. Babban kalubalen da masu tattaunawa suke fusktanta a wannan taro shi ne aminci ko rashinsa. An samu koma baya a matsayar da aka cimma a taron ƙolin sauyin yanayi da aka yi a shekarar 2015 a birnin Paris. A wancan lokacin Amurka da China sun cimma matsaya. Bayan shekara hudu da mulkin Donald Trump da kuma gaba da suka yi wa juna, a yanzu kasashen biyu sun saka wa juna ido. COP26 Taron kolin sauyin yanayi   - Muhimman batutuwa Matsin lambar da hadin gwiwar tsibirai da kasashe masu tasowa da kuma Tarayyar Turai suka yi domin ciyar da abubuwa gaba a Faransa a shekarar 2015 a yanzu ba shi da ƙarfi. Akwai kuma matsalar kudi: Kasashen duniya sun kasa cika alkawuran da suka yi na samar da dala biliyan 100 domin taimaka wa kasashe masu fama da bakin talauci a kan sauyin yanayi. Duk yadda aka duba, abu ne da ya yi wa aminci illa. Da yake jawabi a taron G 20 da aka yi birnin Rome gabanin tashinsa zuwa Glasgow domin halartar na sauyin yanayi, Sakatare Janar na Majalisar Dinkin Duniya Antonio Guteres ya jaddada muhimancin batun aminci. ""Idan muna son samun nasara ta gaske, muna bukatar daukar karin matakai,"" in ji shi. ""A yanzu aminci ya yi ƙaranci, akwai manyan tambayoyi a kan sahihanci."" Idan ba a shawo kan wannan matsalar ba to zai yi wuya Taron Glasgow ya yi tasiri. 2. Sahihanci Mabudin kowace nasara a Glasgow dole ne ya zama amincin kasar da ta karbi baƙuncin taron. Ana ganin Faransa ta kafa shinge a kan yadda shugabanci na gari lokacin da ta karbi bakuncin taron a shekarar 2015. Birtaniya na fuskantar kalubale a wannan fannin, ko da yake tana da kudi a banki. ""Birtaniya ta kasance jagora a shekaru da dama da suka gabata,"" in ji Kaveh Guilanpour, wanda ya dade yana shiga tsakani kuma a yanzu jami'i ne a wata cibiyar kula da muhalli. Alkawarin da gwmnatin kasar ta yi a taron Paris na ganin ta matukar rage fitar da iskar da ke gurbata muhalli nan da shekarar 2050 ya nuna cewa da gaske take. Sai dai a gefe guda, gwamnatin Birtaniya ta fuskanci matsala game da shirinta da ya shafi wata mahakar kwal a Cumbria a makon da ya gabata. 3. Aikin da ke gaba Daya daga cikin manyan kalubalen da ake fuskanta a wannan taron ƙoli shi ne jan aikin da ke gaba. A bara an ɗage taron sauyin yanayi saboda annobar korona amma kuma ba a samu nasara ba a kokarin da aka riƙa yi wajen ganin an yi taron ta intanet. Wakilan kasashen sun ce a shirye suke su yi magana amma sun ce ba za su dauki mataki ba idan ba ganawar ido da ido ba ce. A don haka taron Glasgow na da babban buri a gabansa musamman a kan batun da ya shafi yadda kasashe za su samar da kudi a kan sauyin yanayi. Akwai kuma bayanai masu sarƙaƙiya game da yadda ya kamata a aiwatar da yarjejeniyar Paris da har yanzu ba a warware ba. Tambayoyin sun hada da gaskiya da samun lokaci guda a kan yadda za a rage hayakin da ke gurbata muhalli. 4. Yadda tsarin yake Akwai masu ganin cewa shawarwarin Majalisar Dinkin Duniya ba su dace da manufar ba. Akwai bukatar ganin cewa kasashe 197 sun cimma matsaya amma idan aka dubi yadda aka tsara tattaunawar a hukumance a zahiri abu ne mai wuya a yi tattaunawar da za ta yi tasiri. A wannan taron Birtaniya ta ƙuduri aniyar ganin cewa ta nuna wa duniya cewa yaƙi da sauyin yanayi abu ne mai kyau ga duniya da harkokin kasuwanci. Tana son ta shawo kan batutuwa da suka shafi sare itatuwa, kwal da kare muhalli."
business	Iskar Gas: Jamus ta juya wa Amurka baya saboda Rasha	Jamus ta bi sahun Rasha wajen yin tir da matakin da Amurka da dauka na sanya wa takunkumi a kan shirin Rasha na shimfida bututun iskar gas daga Rasha zuwa Jamus. Mai magana da yawun Shugabar gwamnatin jamus Angela Merkel ta yi watsi da takunkumin da cewa za su yiwa kamfanonin Jamus da ma na Tarayyar Turai illa matuka. Angela Markel ta bayyana takunkumin na Amurka a kan shirin da aka fi sani da suna Nord Stream Two gas pipeline, a matsayin katsalandan ga harkokin cikin gidan Jamus. Tuni dai Rasha da makwabciyarta Ukraine suka rattaba hannu kan yarjejeniyar amfani da bututun gas din. Bututun wanda Rasha za ta yi amani da shi wurin aikawa da iskar gas zuwa Tarayyar Turai na tsawon shekara biyar ya ratsa ne ta cikin Ukraine domin. Yarjejeniyar ta kunshi tsabar kudi dala biliyan 2.9 da Rashan ta biya Ukraine domin biyan wasu batutuwan sarkakiyar sharia tsakanin kasashen biyu. Rasha Ukraine sun kuma amince da tsarin damar sake tsawaita yarjejeniyar 5 da karin shekara goma. Masu sharshi na kallon hakan a matsayin babban cigaban dangantaka tsakanin makwabtan biyu masu gaba da juna. Takun saka tsakanin kasashen ya biyo bayan matakin Rasha na mamaye yankin Crimea da ke Ukraine zuwa karkashin ikonta a cikin shekara ta 2014. Kazalika  matakin Rasha na nuna goyn bayanta ga 'yan aware a gabashin Ukraine.
business	Me ya sa Buhari ya amince a kara haraji kan kayayyaki?	Gwamnatin Najeriya ta amince a kara haraji kan kayayyaki daga kashi biyar cikin dari zuwa kashi 7.2 cikin dari. Mininstar kudin kasar, Hajiya Zainab Ahmed, ta shaida wa manema labarai ranar Laraba cewa an dauki matakin ne lokacin taron majalisar ministoci. Amma wannan sabon karin haraji ba zai soma aiki ba sai ya samu amincewar 'yan majalisar dokokin kasar. Idan suka amince da sabon karin, zai soma aiki a shekarar 2020. Zainab Ahmed ta ce an kara harajin ne domin gwamnati ta samu damar iya biyan albashin da aka kara wa ma'aikata na dubu talatin mafi karanci. A cewar ta, majalisar ministocin ta bukaci a tattauna da jihohi da kananan hukumomin kasar kan yadda za a tabbatar da karbar Karin harajin kasancewa suna cikin masu morar sa. Gwamnatin mulkin soja karkashin jagorancin marigayi Janar Sani Abatch ce ta fito da sabon tsarin haraji inda ake karbar kashi biyar cikin dari kan kayayyakin da aka saya. Amma gabanin saukarsa daga kan mulki a shekarar 2003, tsohon shugaban kasar Cif Olusegun Obasanjo ya kara haraji zuwa kashi goma cikin dari. Sai dai gwamnatin marigari shugaba Umaru Musa 'Yar Adua ya komo da harajin zuwa kashi biyar cikin dari bayan kungiyar kwadago ta bayyana rashin jin dadin ta.
business	'Y﻿adda matsin tattalin arziki ya sa na kamu da cutar damuwa'	Abdullahi Yahaya Yusuf, wani matashi a jihar Kano da ke arewacin ƙasar, na cikin mutanen da ke jin tasiri da raɗaɗin matsin tattalin arziƙi ta yadda hakan ya janyo ya shiga gararin rayuwa. Abdullahi ya ce ya zamanto yana kallon rayuwar kamar ba ta da wani amfani a gare shi ta yadda a kowa ne lokaci yake cikin fargaba da ɓacin rai. Abdullahi ya aiko da labarinsa ne ga BBC, bayan wallafa neman jin ra’ayin mutane a wani shirin tattara labarai na musamman gabanin zaɓukan 2023. Matashin ya ƙara da cewa ya yi karatu zuwa matakin N.C.E., inda daga nan ya tsaya saboda tsadar rayuwa. ‘‘Na fita da sakamako mai kyau amma ya gaza amfanar da ni saboda gwamnati ba ta samar mani da aikin da karatun da na yi zai yi amfani ba,’’ in ji Abdullahi. ‘Ga shi ban yi faɗi tashi da yawa a rayuwa ba wanda zai ba ni damar gogayya a fannin kasuwanci ba, ga kuma tarin burika da kullum nake son cimmawa a rayuwata. ' Matashin ya bayyana cewa ya sake shiga wani irin mawuyacin hali na rayuwa bayan saka dokar kulle da gwamnati ta yi lokacin annobar korona, inda a lokacin ne kuma ya rasa mahaifinsa wanda ya ce shi ke taimaka masa a fannin rayuwa. Abdullahi ya ce hakan ya sanya komai ya dawo kan wuyansa, inda ya shiga tunani kan me zai yi domin tallafa wa rayuwarsa saboda bayan gama makaranta ya zamanto babu aikin yi balle sana’a ta hannu. ‘‘Abubuwa sun taru sun dabaibaye ni na rasa yadda zan yi da rayuwata,’’ kamar yadda Abdullahi ya shaida min. Bayan matsin rayuwa da matashin ya shiga, ya ce a halin yanzu dai al’amura sun fara daidaita saboda ya shiga harkar kasuwanci kuma yana samun ɗan abin dogaro da na kaiwa bakin salati. '﻿Kira na ga gwamnati da kuma matasa' Abdullahi ya ce hakkin gwamnati ne na ganin ta samar da yanayi mai kyau ta yadda matasa za su gudanar da rayuwarsu ta hanya madaidaiciya ko da ba ta samar masu da aikin yi ba. Ya kuma ce ya kamata al’umma ta tsaya tsayin-daka wajen ganin matasa sun dogara da kansu ta yadda ba sai sun jira gwamnati ta samar masu da abin yi ba. ''Domin haka ƙalubale ga kowanne uba da yan uwa kamar yadda aka ɗauki ilimantar da yaro dole to haka ma koya masa sana'a ya zama su ɗauke shi da wajibi domin gudanar da rayuwa,'' in ji Abdullahi. Matashin ya kuma yi kira ga matasa da su tashi su nemi abin dogaro da kai, amma ya ce duk da son yin wani abu idan babu jari mutum ba zai iya yin komai ba.
business	A﻿nya tallafi na kaiwa ga 'yan Ethiopia kuwa?	"Gwamnatin Ethiopia ta ce suna samun tallafi sosai a Tigray, inda miliyoyin mutane ke cikin bukatar gaggawa. A farkon wannan wata, gwamnati da 'yan tawaye a yankin Tigray suka amince su tsagaita wuta a wani bangare na kawo karshen yakin shekaru biyu. Sai dai anya tallafin na isa ga yankunan mabukata? Redwa Hussein, mai bayar da shawara kan harkokin tsaro ga Friminista Abiy Ahmed, a ranar 11 ga watan Nuwamba ya ce suna samun ‘tamaiko sosai sama da ko-da-yaushe’. Ya ce wannan ya kunshi manyan motoci 35 makare da kayan abinci da motoci uku da ke dauke da magunguna zuwa garin Shire da ke lardin Tigray. Ya kara da cewa an shigar da kayayyakin tallafi yankunan da ba wai kadai ke hannun dakarun Ethiopia ba, har yankunan da baya karkashin ikonsu na samun tallafi. Ya kuma ce babu wani batun tsaiko ko akasi da ake samu kan batun shigar da tallafi. Mista Redwan daga baya ya shaida wa Reuters cewa motoci 35 da yake batun an kai su Shire na gwanatin Ethiopia ne, sannan na kasashen ketare zai soma shigowa kowanne lokaci daga yanzu. Shire ya fada karkashin ikon dakarun gwamnati a ‘yan kwanakin nan. Mun nemi karin haske daga Mista Redwan kan ko tallafin ya isa ga wasu yankunan, sai dai har yanzu bai ce komai ba. Wata sanarwar gwamnati da aka fitar kwana guda bayan abin da Mista Redwan ya wallafa a shafin Tuwita, na cewa ana iya kokarin wajen ganin an shiga da kayan tallafi yankunan Tigray da dama da ke karkashin mayakan ENDF -[Ethiopian National Defence Forces]. Kungiyar TPLF ta ‘yan Tigray ta ce batun da gwamnati ke yi kan kawo tallafi ba gaskya ba ne. Getachew Reda na kungiyar ya shaida wa BBC cewa har zuwa ranar 13 ga watan Nuwamba, babu wani tallafi  da ya shiga yankin Tigray. Yana wannan maganar ne a matsayin martani kan sakon da aka wallafa a shafin Tuwita na wani wakilin TPLF Kindeye Gebrehiwot: “Mutanenmu na ci gaba da bukatar tallafi ba tare da tsaiko ba a cikin gaggawa…Muna fatan ganin an cika alkaura!” A wani taron manema labarai a ranar 12 ga watan Nuwamba a babban birnin Kenya, Nairobi, bangarorin biyu sun hadu domin amincewa da yarjejeniyar zaman lafiyar, tsohon shugaban Najeriya, Olusegun Obasanjo da ke shiga tsakani, ya ce ya kamata tallafin ya soma isa garesu tun a “jiya”. ""Ya ce a gaggauce za a shigar da tallafi ba tare da wani tsaiko ko jinkiri ba, a cewarsa, lokacin da BBC ke masa tambaya. Kungiyar agaji ta Red Cross ta ce jeren gwanon motoci dauke da magunguna ya isa Mekelle, birnin yankin Tigray, a ranar Talata kuma ana sa ran kari na da ‘yan kwanaki masu zuwa. Kafin wannan lokaci, tun ranar 22 ga watan Agusta rabon da aka shiga da kayan agajin Majalisar Dinkin Duniya Tigray wanda ke ratsawa ta yankin Afar mai makwabtaka da birnin Mekelle. Sannan a ranar 23 ga watan Agusta an shigar da kayan agaji ta jirgin sama Mekelle daga Addis Ababa. Sama da mutane miliyan biyar ke fama da yunwa a Tigray a wannan lokaci, a cewar shirin samar da abinci na Majalisar Dinkin Duniya. Mun tuntubi Majalisar, da ke gudanar da ayyukanta a Tigray, domin samun bayanai ko kayan tallafin RedCross ko wata kungiyar agajin kasa da kasa ya isa yankin. “Mu tare da sauran kungiyoyin agaji, na ci gaba da tattaunawa da masu ruwa da tsaki domin dawo da ayyukan agaji a Tigray,” a cewar kakakin sashin ayyukan agaji na Majalisar Dinkin Duniya. ""Kungiyoyi agaji a shirye suke so soma rarraba kayayyakinsu cikin sa’o’i 48 zuwa 72 bayan samun amincewar hakan.” Wannan na nufin kawo yanzu, ba a amince wa tawagar Majalisar Dinkin Duniya ba da za ta yi amfani da jirage wajen kai tallafi Tigray. Sannan ikirarin cewa mahukuntan Ethiopia sun shigar da kayan agaji yankunan da gwamnati ta kwace na Shire, ma’aikatan agaji na yankin sun yi watsi da batun. ""Babu wani tallafi da aka bari a shigar birnin Shire,” a cewar wani ma’aikacin agaji. Shigar da kayan agaji yankin Tigray a wadace ya kasance babban kalubale tun lokacin da yaki ya barke a watan Nuwamban 2020.  Akwai lokacin da kungiyoyin agajin kasa da kasa sai cikin watan Yuli zuwa Disamba 2021 da tsakanin Afrilu zuwa Agusta 2020 ke samun damar kutsawa. Amma kuma akwai watanni da kwata-kwata aka tsayar da damar kai tallafi da amincewa ma’aikata shiga yankin sakamakon yadda manyan hanyoyi suka datse saboda yaki, sannan an lalata hanyoyi da rufe manyan tittuna. Tsaiko wajen amince wa ma’aikatan agaji ratsawa ta tittunan yankin da ke hannun gwamnatin tarayya da jihohi ya kasance babbar matsala. Gwamnati ta kuma bijiro da matakai masu tsauri kan kai kayayyakin agajin ta jirgi – da kuma bukatar cewa dole duk wani kaya sai an soma kawo su birnin Addis Ababa an yi bincike."
business	Manoman masara a Najeriya 'sun ji dadi da Buhari ya rufe iyakoki'	"Kungiyar manoman masara ta Najeriya ta ce ta gamsu da yadda farashin masarar da aka noma a kasar ya yi tasiri. A yanzu ana sayar da buhun masara kan naira 9,000 wanda a baya ana sayar da shi ne naira 5,000. Shugaban kungiyar manoman masara a Najeriya, Bello Abubakar Annur Funtuwa, ya ce rufe iyakokin kasar da aka yi da kuma hana bayar da kudin waje da babban bankin Najeriya ya yi ga masu shigowa da abinci a cikin kasar sun taimaka wajen samar wa manoman masara farashi mai kyau. Kungiyar manoman masarar ta ce tana son ganin ta fara fitar da masara zuwa kasashen waje nan ba da dadewa ba. Bello Funtuwa ya shaida wa BBC cewa akwai isasshiyar masarar da aka noma wacce za ta isa ciyar da 'yan kasar. ""Noman da aka yi na bara an noma a kalla tan miliyan 20, kuma yawanci kamfanonin da ke sayen masara don sarrafawa ba su saya a wajenmu ba, sai aka bar mu da ita. Yanzu haka akwai masarar da za ta isa kamfanoni su saya, masu abincin kaji ma su saya a kuma samu ta ci. ""Mu yanzu nan gaba kadan ma fatanmu shi ne bayan mun wadata kasa, sai kuma mu fara fitar da masarar nan zuwa kasashen waje,"" in ji Bello Funtuwa. Sai dai kuma ya ce wannan ba zai sa su yi amfani da damar wajen tsawwala farashin masarar ba, ""tun da akwai abinci wadatacce kuma ga wata nan sabuwa na zuwa, ai rashin wadatar abu ne yake sa farashinsa ya yi sama,""  a cewar shugaban kungiyar manoman. Ya kara da cewa suna daukar matakai a kungiyance don hana tashin farashin masarar. ""Akwai wani kwamiti da ake kira GNP karkashin hadin gwiwar kungiyarmu da gwamnatin tarayya da sauran kamfanoni, shi ke iyakance farashin yadda za a sayar da masarar don cimma matsaya,"" in ji shi."
business	China: Kasa mai kashe kudi sosai ko babbar mai bayar da basussuka?	"Kasar China ta bayar da akalla ninki biyu na kudaden raya kasa kamar Amurka da sauran manyan kasashe, kamar yadda wasu sabbin shaidu suka nuna, inda akasari sun fito ne a yanayin basussuka da ruwa masu yawa da kuma hadari daga bankukan kasar ta China. Yawan adadin basusussukan da China ke bayarwa na da matukar ban mamaki. Ba da dadewa ba ne kasar ta China ta samu tallafi daga kasashen waje, amma kuma yanzu reshe ya juye da mujiya. A cikin watanni 18, China ta bayar da bashin dala biliyan 843 na ayyukan gine-gine 13,427 a fadin kasashe 165, kamar yadda AidData, wani dakin bincike na William & Mary a Jami'ar Virginia ta Amurka ya bayyana. Ana danganta akasarin kudaden da burin ayyukan gine-gine na shugaban kasar China Xi Jinping wato shirin nan na Belt and Road. An fara gudanar da shi a shekarar 2013, kuma ya bayar da dama wajen kwarewar China a fannin ayyukkan gine-gine da kuma samun kudaden kasar waje na gina sabbin hanyoyin kasuwanci na kasa da kasa. Amma kuma masu suka na fargabar cewa cin basussuka da ruwa masu yawa da ke tallafa wa ayyukan kasar ta China na kara saka yawan al'ummar kasar cikin matsanancin kangin basusussukan da ba su taba tsammani ba. Masu bincike daga cibiyar ta AidData da suka shafe shekaru hudu suna bin diddigin duka basussuka da China ke bayarwa a kasashen waje da kuma kudaden da take kashewa- sun bayyana cewa ma'aikatun gwamnatin China tana yawan zuwa wajensu don neman bayanai kan yadda ake amfani da kudaden kasar China a kasashen waje. ""Mu kan ji daga mahukunta a China a ko da yaushe cewa 'ba za mu iya saka hannunmu cikin wadannan bayanai a cikin gida ba,"" in ji Brad Parks, babban daraktan na AidData. A cikin shekaru da dama, 'yan siyasa na mamaki game da gina hanyar layin dogo - da za ta hade da kudu maso yammacin China kai tsaye zuwa Kudu Maso Gabashin Asiya. Amma kuma, injiniyoyi sun yi gargadin cewa akwai bukatar titin jirgin ya bi ta kan tsaunuka, wanda ke bukatar gwamman gadoji da hanyoyin karkashin kasa. ""Bashin da bankin Eximbank na kasar China wanda za a yi amfani da shi wajen gudanar da aikin ya nuna matukar gaggawar da ake bukata na aikin,"" in ji Wanjing Kelly Chen, mataimakin farfesan bincike a Jami'ar Kimiyya da Fasaha ta Hong Kong. A cikin watan Satumbar shekarar 2020, lokacin tsakiyar fama da kangin basussuka ne, Laos ta sayar da manyan kadarorinta ga kasar China, ta mika bangaren makamashinta kan dala miliyan 600 don samun saukin biyan daga bankunan China masu bin ta bashin. Kuma duka wannan ya faru ne kan a fara ayyukan gina layin dogon. Layukan dogon na Laos su ne mafi hadari da bankunan kasar China suka tallafawa da basussuka - amma duk da haka cibiyar bincike ta AidData ta bayyana cewa har yanzu China ita ce mai bayar da tallafin kudi ta farko ga kasashe matalauta da dama. A shekarun baya, ana zargin kasashen yammacin duniya da tsunduma kasashen Afirka cikin kangin basussuka. China na bayar da bashi ta hanya daban: a maimakon tallafawa ayyukan gine-gine ta hanyar bayar da bashin kudi daga kasa zuwa wata kasa, kusan duka kudin da take bayarwa a matsayin basussukan bankin kasar ne. Akasarin basussukan ayyukan raya kasashen na China su ma suna bukatar bayar da jingina wani abu da ba a saba yi ba. Basussukan kasar China kan bukaci masu karba su yi alkawarin biya daga cikin arzikin ma'adinansu. Ga misali a wata yarjejeniya da ta yi da kasar Venezuela, ta bukaci masu karbar bashi daga kasar da suka saka kudaden kasar waje da suka samu daga man daga suka sayar kai tsaye zuwa asusun bankin da kasar China ke rike da iko. Ta haken ne idan aka kasa biyanta bashin sai ta zame daga cikin wadannan kudade da aka saka a cikin asusun. ""Wannan kamar salon ba ni gishiri in ba ka manda ne, suna amfani da shi wajen nunawa masu karbar bashin cewa su ma fa manya ne a nan,"" kamar yadda Brad Parks ya bayyana. ""Sakonsu shi ne: 'Za ka biya mu kafin kowa saboda mu kadai ne muke tambayar wannan kudi'. ""Kasar China na da wayo kenan? Abin mamaki,"" in ji Anna Gelpern, wata farfesar shari'a a Georgetown da ke cikin binciken na cibiyar AidData da aka gudanar a cikin wannan shekarar, wanda ya duba yanayin basussukan kwangilolin ayyukan raya kasa na China. Nan ba da dadewa ba China za ta iya fuskantar gogayyar bayar da basussuka ta kasa da kasa. A taron kasashe masu karfin arzikin masana'antu na G7 cikin watan Yuni, Amurka da kawayenta sun sanar da cewa taron ya tsaida shawarar tsarin kashe kudade ga China abokiyar goyayyarta, wanda aka yi alkawarin tallafin kasashen duniya na ayyukan gine-gine cewa za su kasance masu dorewa ne a fannin kudi da muhalli. Amma kuma wannan tsari za a iya cewa ya yi latti. ""Ina wasu-wasi cewa yunkurin kasashen Yamma zai haifar da cikas ga tsare-tsaren China,"" in ji David Dollar, babban jami'i a Cibiyar Brookings kuma tsohon wakilin Baitulmalin Amurka a China. Masu binciken na AidData sun gano cewa ayyukan hanya na Belt and Road na fuskantar matsaloli. Akwai yiwuwar suna da alaka da cin hanci da rashawa, da badakalar ayyukan kwadago ko kuma matsaloli na muhalli fiye da na yarejejeniyar kasuwancin raya kasashe na China. Kan haka ne masu binciken suka ce muddin ana son bin diddigin ayyukan na BRI dole sai Beijing ta daura damarar shawo kan matsaloli da damuwar masu karbar basussukan."
business	Coronavirus : 'Yan Majalisar Najeriya na son a sassauta haraji	Majalisar wakilan Najeriya ta soma muhawara kan wani kuduri da zai regewa kamfanoni da dai-daikun mutane harajin da suke biya wajen shigo da kayayyaki cikin kasar. Majalisar ta bijiro da wannan kudiri ne a wani mataki na rage kaifin matsalar tattalin arzikin da bazuwar cutar coronavirus ke haddasawa. Kudurin mai suna Emergency Economic Stimulus Bill, zai yi kokarin kare wasu 'yan kasar da ke fuskantar barazanar rasa aikinsu sakamakon shawarar wasu kamfanonin na yi wuwar rage ma'aikata idan al'amarin ya kara tsananta. Daya daga cikin 'yan majalisar daga jihar Jigawa, Hon. Ahmed S. Fulani, ya shaida wa BBC cewa kudirin ya kunshi dai na cirewa ma'aikata harajin gidaje na wucin-gadi, sai kayayyakin da ake shigo da su don inganta fanin lafiya. Ya ce janye wadannan haraji musamman ga 'yan kasuwa ko kamfanoni za su bada damar shigo da kayayyaki a sawwake su kuma wadatar da al'aumma a fadin kasar. Hon. Ahmed ya ce shi haraji yana tafiya dai-dai da yanayin samuwar mutum, don haka a wannan yanayin da ake ciki babu alfanun tsawwala haraji. Ya ce ''Idan ta kama abin da ya shafi kasa da ci gabanta maganar guda ce, don haka muna da yakinin kudirin zai samu shiga da nasara don ciyar da kasarmu gaba''. To sai dai tuni 'yan majalisar wakilan da takwarorinsu na dattawa suka dage yin zama har nan da makonni biyu saboda cutar Covid-19. Shugaban Majalisar dattawan Ahmad Lawan ne ya bayyana haka bayan wani zama da majalisar ta a ranar Talata. Zuwa yanzu mutum 44 aka gano masu dauke da cutar a Najeriya, ciki akwai gwamnan Bauchi da kuma shugaban ma'aikata na fadar gwamnati Abba Kyari. Mutum guda annobar ta yi sanadiyar mutuwarsa a Najeriyar, akwai kuma biyu da suka warke.
business	Yakin Ukraine: Yadda 'yan Rasha ke jin radadin takunkuman tattalin arzikin da aka saka wa ƙasarsu	"""Idan da zan iya barin Rasha a yanzu haka, da na tafi. Amma ba zan iya barin aikina ba,"" a cewar Andrey. Ba zai iya biyan bashin sayen gida da ake bin sa ba a Moscow a yanzu da kuɗin-ruwan da ke kai ya ƙara yawa. Miliyoyin ƴan Rasha kamarsa sun fara jin tasirin takunkuman tattalin arzikin da ƙasashen Yamma suka ƙaƙaba wa ƙasarsu a jikinsu, waɗanda aka tsara su don ladabtar da ƙasar kan kutsen da ta yi wa maƙwabciyarta Ukraine. ""Ina tsara yadda zan samu sabbin abokan ciniki a ƙasashen waje da gaggawa don na bar Rasha da ɗan kuɗin da na yi ta tarawa a kason farko,"" in ji mai tsara masana'antun mai shekara 31. ""Ina jin tsoro a nan - ana kama mutane saboda sun yi magana a kan wannan batun. Na kunyata don ma dai dama ban zaɓi shugabannin da ke kan mulki a yanzu ba."" Kamar waɗanda aka yi hira da su a wannan maƙala, ba mu yi amfani da cikakken sunansa ko nuna fuskarsa ba saboda dalilai na tsaro, an sauya wasu sunayen. An bayyana takunkuman da aka ƙaƙabawa Rasha a matsayin tattalin arzikin yaƙi - waɗanda aka sa su don mayar da ƙasar saniyar-ware da kuma ƙirƙirar matsananciyar masassarar tattalin arziki. Shugabannin ƙasashen Yamma na fatan waɗannan matakan da ba a saba gani ba za su kawo wani sauyin tunani a Fadar Kremlin. Ƴan ƙasar Rasha suna fuskantar matsalar ɓacewar kuɗaɗen ajiyarsu. Tuni an hargitsa al'amuransu na yau da kullum. Takunkuman da aka sanya wa wasu bankunan Rasha sun haɗa da cire su daga tsarin amfani da katunan cira da aika kuɗaɗe na Visa da Mastercard, da kuma amfani da manhajojin Apple Pay da Google Pay. Daria, mai shekara 35, wani manajan tsara ayyuka a Moscow, ya ce ba ya iya amfani da jirgin ƙasa. ""Da ina iya biyan kuɗi da wayata amma yanzu ba ya aiki sam. Akwai ma wasu mutanen da suke fuskantar irin wannan matsalar. Abin yana aiki ne a ƙarƙashin bankin VTB wanda yake cikin waɗanda takunkuman suka shafa don ba ya iya karɓar kuɗin da aka biya ta manhajar Google Pay da Apple Pay. ""Dole ta sa na sayi katin zirga-zirgar jiragen ƙasa a maimakon hakan,"" ya shaida wa BBC. ""Kuma ko yau ma ban iya sayen komai a kanti ba - saboda dai wannan dalilin."" Idan ku 'yan Najeriya ne mazauna Rasha, ku aiko mana da labarin halin da kuke ciki na yadda takunkuman da aka sanya wa ƙasar ke shafarku, ta hanyar cike fom ɗin da ke ƙasa. A ranar Litinin ne Rasha ta ƙara yawan kuɗin ruwanta zuwa kashi 20 a matsayin mayar da martanin kan takunkuman bayan da darajar kuɗinta na rouble ya faɗi ƙasa warwas. Kasuwar hannayen-jari ta kasance a rufe yayin da ake tsaka da fargabar sayar da hannayen-jari. Fadar Kremlin ta ce tana da isassun abubuwan da za ta kauce wa dukkan takunkuman da aka saka mata, amma sai an yi muhawara kan hakan. A ƙarshen mako ne babban banki ya yi kira da a kwantar da hankali a yayin da ake tsaka da fargabar kar kuɗaɗe su ƙare a bankuna, saboda yadda mutane ke rububin cire kuɗi. ""Babu daloli, babu rouble - ba komai! Ko akwai roubles ba su nake buƙata ba,"" in ji Anto (wanda aka musanya sunansa), wanda ke cikin shekaru 20 muka kuma same shi a kan layin cirar kuɗi a Moscow. ""Ban san me kuma zan yi ba. Ina tsoron cewa mun koma tamkar Koriya ta Arewa ko Iran a yanzu haka."" Ƴan Rasha na kashe fiye da kashi 50 cikin 100 wajen sayen kuɗaɗen ƙasashen waje fiye da yadda suka yi a makon da ya gabata - idan ma har za su samu ɗin kenan. A farkon shekarar 2022 ana sayar da dala ɗaya a kan rouble 75, euro kuma a kan rouble 80. Amma yaƙin ya taimaka wajen kafa sabon tarihi na tsadar kuɗaɗen - a ranar Litinin sai da aka zo gaɓar da dala ɗaya ta kai rouble 113, yuro kuma ya kai 127. Ga Rashawa, dama batun farashin dala da rouble abu ne da ya daɗe yana damunsu. A shekarun 1990 bayan rushewar Tarayyar Sobiyet, dala ce kawai kuɗin ƙasashen wajen da Rashawa ke adanawa - a can ƙarƙashin katifunsu. A lokacin da gwamnatin Shugaba Boris Yeltsin ta gaza biyan bashinta a shekarar 1998, waɗanda suka dinga bacci da kuɗaɗensu a ƙasan katifunsu suna jin kamar gaskiyarsu ta tabbata. Sai dai, a cikin gomman shekarun da suka biyo, matakan babban banki da dama sun taimaka wajen bai wa Rashawa ƙwarin gwiwa a kan rouble. Yawan kuɗaɗen da ake ajiyewa na Rasha ya yi ta bunƙasa haka ma kuɗaɗen da Rashawa suka zuba jari a kasuwannin hannayen jari na kamfanonin Rasha. Sai dai duk da haka, a duk lokacin da Rashawa suka ga alamu na rashin tabbas, sukan garzaya na'urorin ATM mafi kusa don cire daloli. Ko a wannan lokacin ma ba abin da ya sauya daga hakan. Ɓarkewar yaƙi ke da wuya a Ukraine a makon jiya, Rashawa suka durfafi wuraren cire kuɗi, suna tunawa da darussan da suka koya a rikice-rikicen baya. Ilya (an sauya masa suna), wanda ke cikin shekarunsa na 30, kwanan nan ya kammala biyan bashin gidan da ya karɓa a moscow. Ya ce ya kasa tarewa nan kusa. ""A lokacin da aka fara rikicin a Donbas na tafi ATM na cire kuɗaɗena da suke ajiye na daloli a Sberbank. A yanzu suna ƙarƙashin filona da su nake kwana. ""Sauran kuɗaɗen ajiyata na bankuna: rabi daloli ne sauran kuma rouble ne. Idan abubuwa suka rincaɓe, zan cire sauran. A tsorace nake saboda ina zaton za a samu kwararar ɓarayi."" Hotunan da suka yaɗa a shafukan sada zumunta sun nuna dogwayen layuka a na'urorin ATM da kuma yadda ake ta musayar kuɗaɗe a kwanakin nan, inda mutane ke cikin damuwar cewa katunan bankinsu za su daina aiki ko za a ƙayyade yawan kuɗaɗen da za su iya cirewa. Daloli da yuro sun fara yin ƙaranci cikin awanni biyu da yin kutsen. Tun daga sannan, waɗannan kuɗaɗe kaɗan kawai ake samu kuma an ƙayyade yawan rouble ɗin da mutum ke iya cirewa. Evgeny (wanda aka sauya sunansa) mai shekara 45 wanda muka isko a tsaye a kan layi a Moscow, ya ce yana son cire kuɗi ne don biyan bashin gidansa. ""Duk wanda na sani na cikin ƙaguwa. Kowa a galabaice yake. Babu shakka rayuwa za ta ƙara tsanani. Yaƙi bala'i ne. ""Ina jin dukkan ƙasashen sun zama bakin ganga kuma a yanzu manyan ƙasashe na auna ƙarfin kowacce, don su ga wacce ce ta fi ɗan sauƙi-sauƙi. Amma kowa na jin jiki."" Marat ami shekara 35 ya ce: ""Yau ce rana ta farko da na yanke shawarar cire kuɗi, kuma ban gamu da wani cikas ba. Na cire rouble ne ko da wani abu zai faru. ""Ban ƙware wajen hasashe ba amma ina zaton rayuwarmu za ta ƙara rincaɓewa. Lokaci ne kawai zai nuna hakan."" Ba a Moscow kawai ake fama da matsalar rashin kuɗaɗe laƙadan ba: ko a garuruwan Perm da Kostroma da Belgorod da ma sauran manyan biranen Rasha mutane na ta rububin cire daloli da yuro, kamar yadda rahotannin BBC suka nuna. Wani ƙwararre a harkar fasaha da aka ɓoye sunansa har wata fasaha ya ƙirƙira a Tekegram da ke neman jin ko akwai yuro da daloli a ATM na bankin Tinkoff, wani banki mai zaman kansa, kuma idan akwai ɗin, sai ya aika wa mutanen da suke amfani da shafin adireshin. Mutane da dama sun yi ta ƙoƙarin samun kuɗaɗe laƙadan ta hanyar amfani da manhajojin bankinsu. A ranar Lahadi da yamma, a lokacin da aka sanar da takunkuman da aka sanya wa bakunan Rasha, har a lokacin za ka iya amfani da wata manhaja don neman dala har ta rouble 140, da kuma yuro har na rouble 150. Amma zuwa ranar Litinin, abokan hulɗa a banki mafi girma na Rasha Sberbank, sun shaida wa sashen BBC Rasha cewa sun kasa buƙatar kuɗi ta manhaja kwata-kwata - dole sai da suka je ofishin don cike fom don yin hakan. Bankunann sun ƙaryata cewa akwai ƙarancin kuɗi - kuma ƙwararru sun yarda cewa rashin kuɗaɗe a ATM na nuna ƙoƙarin hana ƙarewar kuɗi a bankunan ne. Fadar Kremlin ta ce dama Rasha ta tsammaci wadannan takunkuman kuma ta shirya musu, duk da cewa dai ba ta bayyana ko za a taimaka wa ƴan kasuwa ba, kamar yadda aka yi a lokacin annobar cutar korona. Amma Rashawa, waɗanda da yawansu kan samu bayanai ne daga gidan talabijin na ƙasar inda aka yi ta maimaita matsayar gwamnatin, suna sa ran za su fara ganin bambani a rayuwarsu nan ba da daɗewa ba. Tuni dai mazauna a Moscow sun ba da rahotannin cewa ana samun layuka a kantunan sayar da abinci a yayin da mutane ke ta sayen abubuwan da suke tunanin za a iya rasa su ko kuma farashinsu ya ƙaru ko takunkuman kasuwanci ya shafe su. Kamfanonin Rasha ka iya rage awannin samar da abubuwa a yayin da takunkuman ke ci gaba da aiki. Sannan ganin yadda kuɗaɗen ajiyarsu ke rage daraja, Rashawa da dama na hasashen za su rasa ayyukansu musamman ganin yadda tattalin arzikin ke shan kashi sakamakon cire shi daga tsarin hada-hadar kasuwanci da Ƙasashen Yamma suka yi. Ga Rashawa, wannan zai dawo musu da abubuwan da suka faru a baya a lokacin da Shugaba Putin ya mamaye Crimea a shekarar 2014 inda mutane suka dinga bin dogwayen layuka don cirar kuɗaɗe. A wancan lokacin ana sayar da dala ɗaya a kan rouble 30 zuwa 35 - wanda a yanzu ya nunka haka. Karin masu rahoto, Amalia Zatari, BBC Russia a Moscow"
business	Nigeria Youth Investment Fund: Abu uku da suka kamata ku sani kan samun tallafin matasa N75bn	Gwamnatin Najeriya ta buɗe sabon shafin da matasa za su gabatar da ɓukatarsu ta neman tallafin kuɗi naira biliyan 75 na shirin raya matasa (NYIF) musamman masu neman tallafin bunƙasa kasuwancinsu. Babban Bankin Najeriya ne ya ɗauki nauyin shirin na ma'aikatar ci gaban matasa da wasanni da nufin saka jari ga matasa masu tunanin kasuwanci a ƙasar domin bunƙasa tattalin arziƙi da kuma samar musu da ayyukan yi. Ga abubuwa uku da suka kamata ku sani game da tallafin da kuma yadda za ku tura buƙatarku: A bayanan da gwamnati ta fitar ta ce sai ƴan tsakanin shekara 18 zuwa 35 da suke da tunani na kasuwanci kuma suke buƙatar tallafin kuɗi ne za su iya neman wannan tallafi. Tallafin kuɗin ya shafi zuba jari ga tunanin matasa na kasuwanci da basirar da suke da ita. Gwamnati ta yi imanin cewa za ta sauya tunanin matasan su koma dogaro da kansu ta yadda za su taimaka wa ci gaban ƙasa. Shirin na tsawon shekara uku ne. Mai taimaka wa shugaban ƙasa kan kafofin sadarwa na intanet, Lauretta Onochie, ta bayyana cewa matasan da ke son tura buƙatarsu za su shiga wannan shafin, a nan Amma kafin cike fom ɗin tura buƙata, dole sai mutum ya tabbata yana da lambobin banki na BVN. Gwamnati za ta saki naira biliyan 25 duk shekara har shekara uku da za a kammala shirin. Ministan matasa da wasanni Sunday Dare, ya ce matasa 500,000 za su amfana da shirin duk shekara tsakanin 2020 zuwa 2023. Kuma ya ce shirin na gwamnatin Buhari domin magance matsalar rashin ayyukan yi ga matasa, shiri ne mai ɗorewa.
business	Da gaske sabuwar dokar mai ta PIB za ta jefa ƴan Najeriya cikin wahala?	"Hukumar da ke kula da farashin mai a Najeriya ta bayyana cewa akwai matakai da gwamnati ke ɗauka ta yadda ba za a samu hauhawar farashin mai ba sakamakon sauye-sauyen da sabuwar dokar inganta harkar ta kawo a ƙasar. Tun da gwamnatin APC a Najeriya ta sanar da matakin rusa babban kamfanin mai na ƙasar NNPC a cikin sauye-sauyen da za a yi wa fannin man kasar karkashin sabuwar dokar inganta harkokin man fetur, ƴan ƙasar ke bayyana fargaba ga yiyuwar tsadar farashin man fetur. Babban jami'in hulɗa da jama`a na hukumar PPPRA da ke kula da farashin mai a Najeriya Kimchi Apollos, a hirarsa da BBC  ya kawar da fargabar da wasu ke yi cewa za a samu karin farashin mai. Ya ce gwamnati na tattaunawa da ɓangaren ƙungiyoyin kwadago da nufin ɗaukar matakan da za su taimaka wajen ganin farashin man bai jefa ƴan Najeriya cikin wahala ba. Ya ce tattaunawar ɓangarorin biyu ta shafi yadda za a rage tasirin janye tallafi bayan aiwatar da dokar. Sai dai duk da bai bayyana matakan ba, amma Mista Apollos ya nuna cewa babu tabbas game da farashin domin kasuwa ce za ta daidaita farashin man a Najeriya. ""Idan farashin mai ya ƙara a can Turai to zai iya ƙaruwa, idan kuma ya sauka zai iya sauka a Najeriya,"" in ji shi. Tsadar farashin mai kan yi tasiri ga tashin kayayyakin amfanin yau da kullum. Akwai sabbin hukumomi da aka samar ƙarƙashin sabon tsarin tafiyar da harakokin mai a Najeriya. Hukumomin sun haɗa da wadda za ta kula da tonon ɗanyen mai da kuma hukumar da za ta kula da saye da sayarwa. Kuma Mista Apollos ya ce aikin PPPRA da ke kula da farashin mai zai koma ƙarƙashin sabuwar hukumar da aikina ya ƙunshi kula da kasuwancin man a Najeriya. Ya ce hukumar za ta ci gaba da aikinta na sa ido ga farashi - ""Hukumar za ta hana ƙarin farashin da ya wuce ƙima da bai kamata ba domin kada a cuci ƴan ƙasa,"" in ji shi. Gwamnatin Najeriya dai na cewa sabuwar dokar a PIB za ta kasance mataki na ci gaban harakar mai da gas a Najeriya Kuma dokar na ƙunshe da tsari da shugabanci da kuma ci gaban al'umomin yankunan da ake haƙo mai da sauran buƙatu da batutuwa da suka shafi harakar mai a Najeriya. Janye tallafin mai, batu ne da aka daɗe yana jan hankali a Najeriya, kasancewar ya shafi dukkanin fannoni na rayuar ƴan Najeriya. Gwamnatin APC da ta zo ta ce ba ta da niyyar cire tallafin man, amma daga bisani ta ce dole ta dauki matakin saboda fatan da ake da shi na kwalliya za ta biya kudin sabulu ya gagara samuwa."
business	Labaran tsadar rayuwa a ƙasashen duniya biyar ciki har da Najeriya	"Abinci na ci gaba da tsada, wani lokacin yana ƙaranci ko ina a faɗin duniya. A ko ina mutane sun koma karɓar sabon yanayin da suka shiga ko da kuwa ya kama sauya cimarsu. Safiya ce misalin ƙarfe 4, lokacin da Donna Martin ta isa wajen aiki. Kowace rana na zuwa da irin nata ƙalubalen na ciyar da yaran makarantar da ke gundumar ta. Ms Martin dai ta kasance daraktar kula da abinci da ke sa ido kan yara 4,200, galibinsu suna tsarin ciyarwa na gwamnati a kyauta. ""Muna da shagunan sayar da kayan abinci biyu a yankin da ke da al'umma 22,000,"" a cewarta. Amma a shekara biyar da ta gabata, tana fama wajen samun abin da take buƙata. KU LATSA NAN DON GAYA MANA LABARANKU: Shin wannan tsadar rayuwa da hauhawar farashin kayayyakin sun shafe ku? Hauhawar farashin kayayyakin abinci a shekara ya kai kashi 10.9 cikin 100 a Yuli, mataki na ƙololuwa da ya taba kaiwa tun 1979. Yayin da farashin kayayyaki ke ci gaba da hauhawa, wasu daga cikin masu kawo wa Ms Martin kayan abinci sun fara ja baya kan batun ciyar da makarantu. Ana sa ido kan shirin ciyar da makarantun gwamnati a Amurka. Hakan na nufin dole kayan abinci su zama babu sikari ko gishiri da yawa. A don haka dole Ms Martin ta zaɓi irin kayan abincin da take so.  Ta lura cewa masu kai mata abinci suma suna fuskantar ƙalubale. Ƙarancin ma'aikata na nufin ba za su iya samun direbobi ba, sannan farashin mai ya ƙaru da kashi 60 cikin 100 tun shekarar da ta gabata. A baya-bayan nan da ta rasa inda za ta samu sha-daka, wani abu da yaran ke matuƙar so, sai ta sauya musu da faten wake. Ta ce ""na san yaran ba za su so shi sosai ba amma dole na basu wani abin,"" Lokaci zuwa lokaci ita da ma'aikatanta suna shafe safiya da dare suna duba shuguna irinsu Walmart. A wurin da a baya ake noman shinkafa a wajen Kandy da ke Tsakiyar Sri Lanka, Anoma Kumari Paranathala na tsinkar wake da ganyen na'a-na'a daga lambunta. Ko daga nan kana iya hango irin halin da ake ciki a wani yankin ƙasar ganin yadda gwamnati da tattalin arziki ke ƙara taɓarɓarewa. Akwai ƙarancin abubuwa - magunguna, mai da abinci. Ko mutanen da suke da rufin asiri na fuskantar ƙalubale wajen sayan kayayyakin yau da kullum. ""A yanzu mutane sun damu game da makomarsu,"" kamar yadda Ms Paranathala ta ce. ""Suna fargabar za a rasa abinci,"" Filin mallakin iyalinta ne, sun soma shuke-shuke a lokacin annobar korona domin ɗebewa kansu kewa , a yanzu ya zama abin buƙata. Haka ne ya sa Ms Paranthala ta koyi yadda za ta dasa kayan lambu daga shafin Youtube da litattafai. A yanzu tana da tumatur da alayyahu da dankali a lambun nata. Ba kowa ke samun irin wannan dama ba ta samun filin shuka amma galibin ƴan Sri Lanka na koma wa ga ɗan itaciyar Jack a matsayin abinci. Ta fara sarrafa ɗan itaciyar ta fuskoki da dama. Wasu na daka ƙwallon ɗan itaciyar domin yin garin flour ta yin biredi da kek da roti. Shi ya ɗanɗanon wannan ɗan itaciya? ""Ɗanɗano ne da ba zai misaltu ba, a cewarta. Emmanuel Onuorah ba shi da sha'awar duk wani abu da ya shafi siyasa, babu abin da yake so irin sana'ar burodi. Amma kwanan nan sana'arsa tana fuskantar barzanar dakatarwa a Najeriya. A cikin shekara ɗayar da ta gaba, farashin fulawa ya ƙaru da fiye da kashi 200, sikari ya ƙru da kusan kashi 150, shi kuwa ƙwai ya ƙru da kusan kashi 120,"" ya ce.\nAsara kawai muke tafkawa babu riba,"" ya faɗa. Wannan lamari ya sa ya sallami ma'aikata 305 daga cikin 350 da yake da su. ""Da me za su ciyar da iyalansu?"" A matsayinsa na shugaban wata ƙungiyar masu gidajen burodi, shi ke jagorantar fafutukar adawa da wannan hauhawar farashi. A watan Yuli ma sai da ya nemi abokan sana'arsa masu gidajen burodi kusan rabin miliyan da su rufe na tsawon kwana huɗu. Yana fatan gwamnati za ta shiga lamarin ta rage yawan haraji kan kayayyakin da suke shigar da su ƙasar. Rashin kywaun amfani goda da matsalar da annobar cutar korona ta jawo na daga cikin abubuwan da suka sa alkama da man gyaɗa suka yi tsada a duk faɗin duniya. Yaƙin Rasha da Ukraine kuma ya ƙara rikita al'amuran. A Najeriya kusan dukkan kayayyakin da ake buƙata a gidajen burodi shigar da su ƙasar ake yi.\n•	Hauhawar farashin kayayyaki a Najeriya ya kai kashi 22 cikin 100 a watan Yuli\n•	Ƴan Najeriya na kashe kashi 59.1 cikin 100 na yawan kuɗin da suke samu a wajen sayen abinci. Sannan kuma ƙasar na fama da yawan ɗauke wutar lantarki, don haka yawanci masu kasuwanci da masana'antu kan yi amfani da janareto ne suna sayen man dizel. Duk da hauhawar farashin kayayyaki, Mr Onuorah ya ce ƙrin kuɗin buruodin da ya yi bai wuce kashi 10 zuwa 12 cikin 100 ba. Masu sayen burodin ba za su iya saya ba idan ya ƙara kuɗin fiye da haka. A yayin da take tafiya a wata hanya mai kwazazzaɓai a birnin Lima, Justina Flores tana tafe tana tunain ko me za ta dafa a ranar? Matsala ce da kullum mutane ke fama da tunaninta.\nMafi yawan mazauna San Juan de Miraflores aikatau ne sana'arsu - kamr kuku ko rainon yara ko wanke-wanke da shara. Amma mutane da dama irin su Ms Flores sun rasa aikinsu lokacin annobar cutar korona. Iyalai sun shiga hali na yunwa. Sai suka ƙirƙiri wata dabara inda suka dasa takunya a ƙofar gidan Justina,suka gina ƙaramar bukka, wani malamin coci kuma ya bayar da rusho. Sai Ms Flores ta nemi ƴan kasuwa da su bayar da kyautar kayan abincin da suka fara lalacewa. Sai suke dafa abinci da yawa. Shekara biyu bayan fara wannan abu sai ga shi suna iya ciyar da mutum 75 sau uku a mako. Hakan ya sa Ms Flores, wacce a da aikin girki take yi, ta zama wata gwarzuwa a yankinta. ""Har yanzu ina zuwa gida-gida neman tallafi."" •	Hauhawar farashi ta ƙaru da kashi 11.59 a Peru a watan Yuli\n•	Al'ummar Peru na kashe kashi 26.6 cikin 100 na abin da suke samu kan sayen abinci Yawanci takan dafa miyar dage-dage ne da shinkafa. Amma a watannin da suka gabata, an rage samun taimakon kayan abincin. ""Muna cikin yanayi, a dole na rage yawan abincin da muke dafawa,"" a cewar Ms Flores. Da ƙyar take samun ko da shinkafar ma. A yanzu dai Ms Flores ta daina yin girki da nama saboda hauhawar farashin da aka ƙara samu a kwanan nan. Ta koma amfani da hanta da ƙasusuwa da ƙundu saboda sun fi araha. A ranar da BBC ta tuntube ta don yin hira kuma, taliya da wata miyar albasa ta dafa A ranar 22 ga watan Mayu an wallafa wani saƙo a Tuwita da aka rubuta da Larabci da ke kira ga mutane su wallafa hotunan abinci dangogin kaza tare da maudu’in #Boycott_Greedy_Chicken_Companies, wato a ƙaurace wa kamfanonin sarrafa kaji. Kwanaki kaɗan bayan nan a Jordan, Salam Nasralla ta kama hanyar tafiya gida daga wani kanti bayan da ta ga kamfe ɗin ya yaɗu kamar wutar daji. “Mun ji labarin hakan daga ko ina, dukkan abokan arzikinmu da ƴan uwanmu suna magana a kan hakan. Labarin ya yaɗu a shafukan intanet,” in ji Ms Nasralla. Ko a lissafin sayayyar kayan abincinta ta ga yadda farashi ya yi sama. A matsayinta na uwar yara biyu da take yawan yi wa iyayenta da ƙanne da yayyenta girki, takan sayi kaji da dama. Sai ta ga ya kamata ta shiga wannan fafutukar. Sai da ta shafe kwana 10 ba ta sayen kaji, amma abin da wahala. Saboda sauran dangogin nama irin su kifi da jan nama sun yi tsada. Salam da iyalanta sai sun ci nama kusan kullum. Suan ci gurasa da burudo a maimakon naman. Kwana 12 bayan fara fafutukar sai farashin kaji ya sauka da kashi uku cikin huɗu, kusan dala ɗaya kenan kan kowane kilo. Hauhawar farashin kayayyaki a Jordan ya ƙaru da kashi 4.1 cikin 100 a watan Yuni  •           Al’ummar Jordan na kashe kashi 26.9% na kuɗin da suke sama a kan sayen sabinci Rami Barhoush, wanda ke da gonar kiwon kaji ya goyi bayan ƙauracewar amma yana ga ba a tsara abin sosai ba. Gonarsa na fama da matsalar hauhawar farashin a farkon shekara, musamman ta fannin sayen man janareto da abincin kajin. Wadanda suka taimaka wajen haɗa wannan rahoto su ne Suneth Perera, Guadalupe Pardo da kuma Riham Al Baqaeen."
business	Larabawa na ganin dimokuradiyya na karya musu tattalin arziki	"Laraba sun fara damowa daga rakiyar mulkin dumukuradiyya, wajen bunkasa tattalin arziki a fadin yankin Gabas ta Tsakiya da Afirka ta Arewa, kamar yadda wani bincike ya nuna. Kusan mutum dubu 23, kungiyar nan ta kwararru da ke nazarin ci-gaba a kasashen Larabawa wato Arab Brometer ta yi wa tambayoyi a kasashe tara har da yankunan Falasdinawa, a madadin sashen Larabci na BBC. Yawancin mutanen da aka tattauna da su, sun yi amanna cewa tattalin arziki yana da rauni a karkashin mulkin dumukuradiyya. An samu wannan sakamako ne kusan sama da shekara goma bayan juyin-juya-hali na kasashen Larabawa, da aka yi domin samar da tsarin dumukuradiyya a kasashen. Kasa da shekara biyu da yin wannan zanga-zanga, daya kawai daga cikin kasashen da aka yi – Tunisia – ta zama da mulkin dumukuradiyya. To amma idan har aka amince da daftrain tsarin mulkin da aka wallafa a makon da ya gabata to kasar za ta sake komawa kan salon mulkin karfa-karfa Darektan kungiyar kwararrun da ke gudanar da bincike, a kan kasashen Larabawa wadda ke Jami’ar Princeton, a New Jersey da ke Amurka, Arab Barometer,  wato Michael Robbins, Wadda za ta gudanar da binciken a tsakanin karshe-karshen shekarar 2021 da bayan lokacin huturu na 2022, ta ce an samu sauyin ra’ayi a kan dumukuradiyya tun bayan da aka yi nazari na karshe a shekarun 2018/19 a kasashen. Ya ce : ""Ana ta kara fahimtar cewa mulkin dumukuradiyya ba ingantaccen tsarin gwamnati ba ne, kuma ba zai iya gyara komai da komai ba.’’ ""Abin da muke gani a fadin yankin shi ne, mutane na fadawa cikin fatara da talauci, suna bukatar abinci, mutane suna bakin ciki da damuwa kan tsarin da suke da shi,’’ in ji shi. A fadin kasashen da aka gudanar da binciken sama da rabin yawan mutanen da aka yi wa tambaya sun yarda cewa, tattalin arziki yana da rauni a karkashin mulkin dumukuradiyya. A dukkanin kasashen da aka yi nazarin, sama da rabin mutanen sun ce sun yarda ko kuma ma sun yarda sosai cewa sun fi damuwa da ingancin manufofi da tsare-tsaren gwamnatinsu, fiye da irin tsarin gwamnatin da ake da a kasar. Alkaluman rahoton sashen bincike na Jaridar nan ta The Economist, wadda ke Birtaniya, wato EIU, kan mulkin dumukuradiyya, ya nuna cewa kasashen Gabas ta Tsakiya da Afirka ta Arewa su ne a baya a dukkanin kasashen da aka yi binciken. Isra’ila kuwa an ayyana ta a matsayin wadda dumukuradiyyarta ke da matsala, yayin da aka bayyana gwamnatocin Tunisia da Moroko a matsayin hadakar wake da shinkafa. Su kuwa sauran kasashen yankin an sanya su a rukunin masu gwamnatocin karfa-karfa ko kama-karya. A kasashe bakwai da kuma yankunan Falasdinawa, sama da rabin wadanda aka tambaya a binciken sun yarda da cewa, kasarsu na bukatar shugaban da zai karya doka domin ya gyara al’amura. A Moroko ne kawai aka samu wadanda suka zarta rabi da kadan suka amince da wannan magana. Amma kuma akwai wasu masu dan yawa da bas u yarda da kalamin ba a yankunan Falasdinu da Jordan da Sudan. A Tunisia takwas daga cikin mutum goma da aka tambaya sun yarda da maganar, inda tara daga cikin 10 ke cewa sun goyi bayan matakin Shugaba Saied na rushe gwamnatin kasar tare da dakatar da majalisar dokoki a watan Yuli na 2021. Abin da ‘yan hamayyarsa suka bayyana da juyin-mulki, wanda shi kuma ya ce abu ne da ya zama dole domin yin garambawul a tsarin siyasar da ya gurbata gaba daya.  Tunisia ta kasance kasa daya tilo da da ta yi kokarin wanzar da gwamnatin dumukuradiyya  bayan juyin-juya-hali na kasashen Larabawa na 2011. Sai dai kuma kasar sannu a hankali tana kara komawa kan mulkin kama-karya karkashin Shugaban Saeid. Kamar yadda nazarin kwararru na EIU na mujallar The Economist ya nuna a kan mulkin dumukuradiyya a tsakanin kasashe a 2021, kasar ta yi kasa zuwa mataki 21 a jerin. Kuma an bayyana ta a matsayin gwamnatin hadaka ta wake da shinkafa, amma ba wadda dumukuradiyyarta ta daburce ba. An gudanar da binciken ne a Tunisia a tsakanin watan Oktoba da Nuwamba na 2021. Tun daga wannan lokacin an ata zanga-zanga a kann kin jinin shugaban kasar, yayin da yake kara rike iko, ta hanyar rushe majalisar dokoki, da kankane iko da hukumar zabe. Sannan kuma ya ci gaba da kokarin gudanar da zaben raba-gardama a kan daftarin sabon tsarin mulki, wanda da dama al’ummar kasar ke ganin cewa zai kara bas hi karfin iko. A yanzu dai tattalin arzikin kasar ya kara tsunduma cikin matsala. ""Yanzu, abin takaici, Tunisia na komawa baya ga mulkin kama-karya, ko abin da muke kira koma-bayan dumukuradiyya, Wanda shi ne abin da ake gani a fadin duniya yanzu,’’ in ji Amaney Jamal, daya daga cikin wadanda suka samar da cibiyar binciken kan kasashen Larabawa ( Arab Barometer) kuma malami a Jami’ar Princeton. ""Ina ganin daya daga cikin abubuwan da ke haddasa hakan, ba wai kuduri ne na yin kama-karya ba, ko kuma tsarin siyasa na kama-karya ba. ""Kawai abu ne da mutane ke ganin cewa mulkin dumukuradiyya ya gaza a fannin tattalin arziki a Tunisia,’’ in ji masanin. Ana kallon matsalar tattalin arzikin a kasashe 7 da yankunan Falasdinawa a matsayin babban kalubalen da ya ma fi na rashawa da rashin zaman lafiya da kuma yaduwar annobar korona. A kasashe biyu ne kawai ba a daukar matsalar tattalin arzikin cewa ita ce mafi muhimmanci. A Iraqi inda aka fi kallon matsalar cin hanci da rashawa, da kuma Libya da yaki ya daidaita, inda a can kuma rashin zaman lafiya ne aka fi gani shi ne mafi muni. Akalla mutum daya daga cikin uku a dukkanin kasashen da aka gudanar da nazarin ya yarda da bayanin cewa, a shekara daya da ta gabata, abincinsu ya ƙare, kafin su sami isasshen kudin da za su sayi wani.  Fafutukar samun abin da za a ci ta fi tsanani a Masar da Mauritania, inda kusan mutum biyu a cikin uku ke cewa hakan na faruwa garesu a wani lokaci ko ma a kai-a kai An gudanar da yawancin binciken tun kafin mamayar da Rasha ta yi wa Ukraine a watan Fabrairu. Yakin da ya kara ta’azzara matsalar karancin abinci a fadin yankin, musamman ma ga Masar da Libya da Tunisia, wadanda sun dogara sosai ga Rasha da Ukraine wajen sayen alkama. Wadanda aka yi wa tambaya a nazarin, da suka ce suna fama da matsalar samun kudin sayen abinci, idan abincin ya kare musu, ba sa  goyon bayan mulkin dumukuradiyya sosai a yawancin kasashen da aka yi binciken musamman a Sudan da Mauritania da Morocco. Tawagar kwararru masu bincike kan kasashen Larabawa (Arab Barometer), ta Jami’ar Princeton ta Amurka,  ita ce ta yi nazarin. An tambayi mutum 22,765 gaba da gaba a kasashe tara da kuma yankunan Falasdinawa. Tun 2006 suke gudanar da bincike. Nazarin ya shafi kasashen Larabawa ne, saboda haka bai danganci Isra’ila ko Turkiyya ko Iran ba. Kodayake ya kunshin yankunan Falasdinawa. An hada da yawancin kasashen yankin, amma da yawa daga cikin gwamnatocin kasashen yankin tekun Fasha, sun ki yarda su bayar da hadin kai ga binciken. Sakamakon Kuwait da Algeria bai shigo da wuri ba, ta yadda za a iya sanya shi a rahoton na sashen Larabci na BBC. Ba a iya hadawa da Syria ba saboda wahalar samun shiga kasar. Bisa dalilai na shari’a da al’ada na bukaci wasu kasashen su bar wasu tambayoyin. An yi la’akari da wannan mataki a wajen fitar da sakamakon binciken. Ana iya samun cikakken bayani a kan nazarin a shafin Arab Barometer website."
business	Yakin Ukraine: Kamfanonin kasashen Yamma da suka fice da wadanda ke Rasha har yanzu	"Tun bayan mamayar da Rasha ta yi wa Ukraine, kamfanonin kasashen yamma da dama kamar Apple da Disney da kuma Netflix sun daina kasuwanci a Rasha. Wasu kamar babban kamfanin man fetur na Shell sun sanar da za su fice da ga kasar a hankali a hankali, yana ba da misali da ƙalubalen da ayyukansa ke fuskanta a Rasha ta fuskar tattalin arziki. Kuma waɗanda suka iirn su McDonald's da Coca-Cola suna fuskantar kiraye-kirayen ficewa daga Rashar a matsayin martani ga mamayar da Shugaba Putin ya yi wa makwabciyarsa Ukraine. To su waye suka tafi kuma su waye suka tsaya? 'Abin buƙatar rayuwa' Kamfanin makamashi na Faransa Total Energies ya ƙi ya janye hannun jarinsa daga Rasha kamar yadda takwarorinsa BP da Shell suka yi. A halin yanzu, mamallakin kamfanin kayan sawa na Japan mai suna Uniqlo ya kare matakinsa na barin shagunansu na Rasha a bude, inda ya ce tufafi ''abin buƙatar rayuwa ne''. Tadashi Yanai, mamallakin kamafanin Uniqlo, ya fada wa jaridar Nikkei cewa ''Rashawa na da hakkin rayuwa kamar yadda muke da shi''. ''Bai kamata a ce ana yaƙi ba, ya kamata kowace ƙasa ta yi adawa da hakan."" Amma ya kara da cewa ""tufafi wajibcin rayuwa ne, kuma Rashawa na da hakkin rayuwa kamar yadda muke da shi."" Amma kamfani kamar Uniqlo na ci gaba da shan matsin lamba a gida da ya ƙaurace wa Rasha bisa mamayar da ta ke yi wa Ukraine. Maudu'an neman ƙauracewa kamfanonin #BoycottMcDonalds da #BoycottCocaCola sun yi ta tashe a Twitter ranar Litinin da kuma a ƙarshen mako. Deborah Meaden, wata mai hannun jari a shirin BBC mai suna Dragon's Den ta nemi mutane a shafukan sada zumunta da su daina shan Coca-Cola. Meaden ta ce ""mu nuna musu karfin ikon mutane."" McDonald's da Coca-Cola da KFC da Pepsi da Starbucks da kuma Burger King duk sun ƙi yin magana da BBC. Mafi yawan kamfanonin da BBC ta tuntuɓa suna da manyan kantuna a ƙasar. Kantin abinci na KFC yana da rassa 1,000 a fadin Rasha a ƙiyasin da aka yi bara. A wani bayani da ya wallafa a shafinsa na intanet kwanan nan, kamfanin McDonald ya ce yana da kantuna 847 a Rasha. Kathleen Brooks, Darakta a cibiyar bincike ta Minerva ta ce, kasacewar kasuwancin McDonals's da Coca-Cola na da sarƙaƙiya ya sa barin Rasha cikin gaggawa ya zama musu abu mai wahala. Ta shaida wa BBC cewa Coca-Cola na da tsari mai ban mamaki a Rasha inda yake da wuraren sarrafawa da dama. Amma a ranar Talata ta ce kamfanin zai dakatar da aiki a kasar, wanda yake kusan kashi 2 cikin 100 na kudin shigar da kafanin ke samu. Kuma yana da kusan kashi 20 cikin 100 na samar da robobi a kasar. Duk da cewa ba wai gwamnatin Faransa na tursasa wa kamfanonin barin Rasha ba ne, Shugaba Macron ya sha bayyana wa shugabannin kamfanoni cewa zama a kasar zai ƙara tsanani in aka ci gaba da yaƙin, a cewar jaridar Birtaniya 'Financial Times'. Shugaban Faransa ya gana da shugaban bankin Societe General Danone da kuma kungiyoyin 'yan kasuwa a kan batun. Sannan a ranar Talata kamfanin Shell ya ce zai gaggauta daina sayen mai daga Rasha kuma zai janye ayyukansa daga kasar. A wata sanarwa, kamfanin ya kuma ce zai rufe wuraren ayyukansa da wurin ba da man jirgi da kuma wurin kula da injinan ababen hawa. Kamfanin ya ba da hakuri bisa sayen jirgin dakon mai daga Rasha a satin da ya gabata. Shell ya riga ya bayyana shirinsa na yanke huldar hadakarsa da kamfanin makamashi na Rasha biyo bayan mamayar. Susannah Streeter, babbar mai hasashe kan zuba jari da kasuwanci a Hargreaves Lansdown ta ce kamfanin ya zabi ya kare ƙimarsa fiye da neman ya samu riba. Amma ta bayyana wahalar da ke tattare da kawar da ayyukansu daga kasuwar Rashar. Kamfanonin kasashen yamma da yawa sun sanar da za su daina aiki a Rasha. Babban kamfanin zuba jari a Rasha BP ya sanar cewa zai sayar da kashi 20% na iskar gas da ya mallaka karkashin kamfanin albarkatun iskar gas na Rasha. Wannan matakin zai kawo karshen huldar kasuwanci na tsawon shekara 30. Kamfanin ExxonMobil ya bi sawu wajen dakatar da ayyukansa na mai da iskar gas. Amma ficewar kamfanonin ya shafi sauran sassa. A farkon wannan watan ne, kamfanin Apple ya dakatar da sayar da dukkan kayansa a Rasha, tare da fadin yana goyon bayan mutanen da ke shan wahala a dalilin yaki. Kamfanin Microsoft ma ya dakatar da sayar da kayansa kuma kamfanin Google ya cire wadanda suke daukar nauyin wallafe-wallafe na Rasha. Kamfanonin samar da kayan wasanni kamar Nike da Puma da Chanel sun dakatar da saye da sayarwarsu tare da rufe kantunansu. Wasu kamfanonin kamar na kayan ƙawa ma irin su Burberry da Chanel da H&M da kuma Zara.sun dakatar da saye da sayarwa Kamfanonin shirya fina-finai irin su Warner Bros da Disney da Sony sun dakatar da sakin fina-finansu a sinimomin Rasha. Manyan kamfanonin dakon kaya na duniya kamar Danish Maersk da Geneva-based MSC sun dakatar da fitar da shigar da kwantenonin kaya Rashan. Su ma kamfanoni irin su Visa da Mastercard da kuma Volkswagen sun daina hada-hadar kasuwanci da Rasha."
business	Abin da ya sa hauhawar farashi ta munana a Amurka	"A shekarar da ta gabata, 'yan kasuwa da dama sun soma kara farashi kan kayayyakinsu irin wanda aka dade ba a gani ba. Daya daga cikin manyan kasashen da wannan lamari ya fi muni ita ce Amurka. Farashin kayayyaki ya tashi da kashi 4.7 a bara - fiye da kowace kasa a cikin kasashe na kungiyar G7 da suka fi karfin tattalin arziki a duniya, a cewar kungiyar kasashe masu hada kai wajen ci gaban tattalin arziki, wadda a turance ake kira Organisation for Economic Cooperation and Development (OECD).  Alal misali, a Birtaniya farashi ya hauhawa ne kawai da kashi 2.5. A watan jiya, farashi hauhawa da kashi 8.6 a Amurka, daya daga cikin mafiya muni a duniya. Ba Amurka ce kadai kasar da ta yi fama da abubuwan da suka haddasa hauhawar farashi a shekarar da ta gabata ba - wadanda suka hada da karancin samar da kayayyaki sakamakon cutar korona da kuma hauhawar farashin abinci sakamakon aukuwar mahaukaciyar guguwa da fari wadanda suka sa kaka ba ta yi kyau ba. Me ya sa aka samu munanar hauhawar farashi a Amurka? A cikin kalma biyu, dalilin shi ne - matukar bukata. Hakan ya faru ne sakamakon amincewar da gwamnatin Amurka ta yi a kashe makudan kudaden da suka kai $5tn (£4.1tn)  domin kare magidanta da masu kasuwanci daga radadin matsin tattalin arziki  saboda cutar korona. Matakin rage radadin matsin tattalin arziki da aka yi wa magidanta - wanda ya hada da ba su chaki na kudi -  ya taimaka musu ci gaba da sayen kayayyaki. Magidanta sun rika amfani da kudaden domin sayen kayan daki, da motoci da kayan lataroni sosai. Kuma wannan matukar bukata ta kayayyaki ta zo daidai da karancin samar da kayayyaki sakamakon annobar korona, lamarin da ya sa 'yan kasuwa suka kara farashin kayayyaki. Wani bincike da Baitulmalun San Francisco ya gudanar ya nuna cewa bai wa mutane kudaden tallafin korona ya ta'azzara hauhawar farashin kayayyaki da kimanin kashi uku zuwa karshen 2021 - lamarin da ya sa hauhawar farashi a Amurka ta ninninka ta sauran kasashe. Oscar Jorda, wani babban mai bayar da shawara a Baitulmalun kuma daya daga cikin mutanen da suka gudanar da binciken, ya ce lamarin a fayyace yake karara. Mutane da dama, ciki har da fitaccen masanin tattalin arziki na Jami'ar Harvard, Larry Summers, sun yi gargadin cewa bai wa mutane tallafi zai haifar da hauhawar farashin kayayyaki tun ma kafin a soma ba su. Sai dai wasu da dama, ciki har da shugaban  Baitulmalun kasar, da Babban Bankin Amurka, sun bayyana cewa  hauhawar farashin za ta kasance ta dan ""karamin lokaci"" kuma za ta gushe da zarar matsalolin da cutar korona ta haifar suka tafi. Baitulmalun Amurka - wanda ya kaddamar da shirinsa na tallafa wa mutane lokacin da cutar korona ta barke - yana jan kafa wajen daukar mataki game hauhawar farashi, ko da kuwa lokacin da hasashen da ake yi kan hauhawar farashin ya sauya, a cewar Ricardo Reis, farfesa a London School of Economics. ""Sauyin da aka samu game da hasashe shi ne ya kasance daga na dan wani lokaci  zuwa wanda ya ci gaba kuma Baitulmalun ya ja kafa wurin daukar mataki."" Tallafin da aka bai wa mutane na farfadowa daga matsin tattalin arziki sakamakon korona, ciki har da ba su chaki na kudi, ya sa ba a ji tasirin annobar sosai ba a shekarar da ta wuce, duk da rashin samun kudin shiga sosai. Sai dai a yayin da mutane suka kashe kudin da suka tara, hakan ya haddasa babbar matsala ga Shugaba Joe Biden a siyasance, inda jam'iyyar Republican ta dora masa alhakin hauhawar farashin kayayyaki. A nasa bangaren, Mr Biden ya dora alhakin hauhawar farashin kan yakin Ukraine, wanda ya yi tarnaki kan shigar da fetur da kuma fitar da kayayyakin abinci irin su fulawa, lamarin da ya haifar da hauhawar farashi da kuma kuntata halin rayuwa a fadin duniya. A yankunan Turai, farashi ya hauhawa da kashi 8.1 a shekara daya, kuma lamarin ya fi shafar kasashen da ke kusa da Rasha wadanda kuma suka dogara kan fetur da gas dinta, irin su Estonia, where prices were up 20.1%. A Birtaniya, wadda ta dogara sosai kan shigo da kayan abinci da makamashi, hauhawar farashi ta kai kashi 7.8 a watan Afrilu, inda take bayan Amurka a cikin kasashe mafiya karfin tattalin arziki, bayan an kara farashin wasu makamashi, a cewar OECD."
business	Zargin danne wa kananan sojoji hakkinsu a Najeriya na iya zama gaskiya - Bincike	"Yayin da hukumomin sojin Najeriya suke watsi da wani zargi da kananan sojoji ke yi wa manyansu na tauye musu hakkoki, wadansu bayanai da BBC ta samu na cewa akwai lokutan da ake samun jinkirin biyan kudaden alawus, kuma idan ba a yi sa'a ba sun makale ke nan. Masana sha'anin tsaro dai na cewa rashin biyan hakkokin jami'an tsaron, na iya sanyaya gwiwar sojojin da ke fagen fama. Wadansu kananan sojoji ne suka rubuta budaddiyar wasika ga shugaba Buhari suna zargin cewa ana cinye musu kudadensu na alawus. A martanin da ta mayar dangane da zargin danne hakkin kananan sojojin, rundunar sojin kasa ta Najeriya ta ce ana biyan jami'an ne ta wani tsari na asusun bai-daya. Ta ce a bisa wannan tsari ba ta yadda za a ware wani soja a yi masa kwange a kudinsa na alawus. To amma a binciken da BBC ta yi ta gano cewa kananan sojojin suna korafi ne kan kudaden alawus da ake ware musu na kwanan daji, a lokacin da suke bakin-daga, idan an tura su aiki. Wani soja da BBC ta tattauna da shi, ta sirri ya ce, ana biyansu naira dubu 45 ne a duk wata, idan suna bakin-daga. Sai dai ya ce inda Gizo ke sakar shi ne, wajen biyan musamman ma idan kana sabon zuwa kamar yadda ya ce: ''To amma a dubu 45 din sai ka ga ka zo sabo-sabo nan ne aka fi samun matsalar.'' ''Sai ka ga ka yi wata biyu, uku wani ma ya kai biyar ba ya samunsu.'' In ji shi. Ya ce a irin haka ana tara sunayen sai kwamandan ya ce ku tattara sunayen wanda ya san yana da matsalar biya. Daga nan kuma sai ku jira idan mutum ya yi sa'a sai ka ga abin ya fara aiki. ''Ni nawa an rike min wajen wata hudu haka amma sauran duka sun biya ni da suka bude. ""Sai da na yi wajen wata biyar to a wata na biyar din sai suka fara biya na to wancan wata hudu da suka wuce duka ba su ba ni ba.'' In ji sojan. Dangane da kayan sarki kuwa, sojan ya ce a yanzu ba a ba su sai dai su saya, amma a da ana raba musu ne. Sai dai kuma jami'in ya ce galibi kyautata wa ko akasin haka, abin ya dogara ne ga kwamandanku, kasancewar wasu masu kirki ne wasu kuma marassa kirki ne. To amma kuma ya ce a yanzu rayuwar sojojin ta fara inganta tun bayan da aka nada sabon hafsan sojin kasa na yanzu. Ra'ayin masu sharhi Masu sharhi kan harkokin tsaro irin su Manjo Muhammad Bashir Galma (mai ritaya) na ganin dole ne a rika samun irin wadannan korafe-korafe na sojojin idan dai akwai kudi. Saboda ba a taru an zama daya ba a shugabannin, wasu suna da kiriki wasu kuwa bata-gari ne. Ya ce dole ne a bincika aga inda lamarin yake faruwa domin a yi gyara, kasancewar rashin yin gyaran na iya raunana kwarin guiwar sojojin, tun da suna da iyalai da kuma bukatunsu. Game da barazanar da wasu sojojin ke yi ta yin yajin aiki, masanin tsaron ya ce ai yajin aiki ko bore babban laifi a aikin soja ko dan-sanda, wanda ake hukuntawa da dauri mai yawa ko ma harbewa. Ya ce a aikin soja ko dan-sanda tun kafin ma ka shiga za a gaya maka ba zanga-zanga, domin babban laifi ne."
business	Elon Musk: Mai kuɗin duniya ya yi tayin sayen Twitter kacokan	"Shugaban kamfanin ƙera motoci na Tesla kuma attajirin duniya, Elon Musk, ya yi tayin sayen dandalin sada zumunta na Twitter kacokam don ya ""fito da"" da baiwa ta musamman da kamfanin ke da ita. Cikin wata sanarwa ta ban-mamaki, Mista Musk ya ce zai biya dala 54.20 kan kowane hannun jari ɗaya, inda ya yi hasashen darajar dandalin kan dala biliyan 40. A kwanan ne aka ruwaito cewa Musk ya zama mai mafi girman hannun jari a Twitter bayan ya ƙara yawan hannun jarinsa a kamfanin. Ya ƙara da cewa idan ba a karɓi tayin da ya yi ba: ""Zan yi tunanin sauya matsayina na mafi yawan hannun jari."" Wasu bayanai da ya miƙa wa hukumar kula da harkokin kuɗi ta Amurka sun nuna saƙonnin da Musk ya tura wa majalisar zaɓaɓɓu na Twitter cewa ya yanke shawara a ƙarshen mako cewa ya kamata kasuwancin kamfanin ya zama mai zaman kansa. An gayyaci Mista Musk ya kasance cikin majalisar zaɓaɓɓun kamfanin amma Twitter ya sanar ranar Lahadi cewa ya janye tayin da ya yi masa. Cikin bayanan, Musk ya ce ba ya son ""je-ka-ka-dawo"" sannan ya ce: ""Tayi ne mai tsoka kuma masu hannun jarinku za su so shi."" Zai ɗauki matakin sayar da hannun jarinsa na Twitter idan har ba a karɓi tayin nasa ba, a cewarsa. ""Wannan ba barazana ba ce, kawai dai ba zai zama zuba jari kai waye ba idan ba a samu sauyin da ake buƙata ba,"" in ji shi."
business	Kuskure biyar da ma'aurata suke yi game da kudi da yadda za a fahimci juna	Tattaunawa a bayyane kan al'amurran kuɗi lamari ne da ya shafi mutane da yawa, kuma su ma ma'aurata ba a bar su a baya ba game da magana kan kuɗi. Idan aka duba tarihinmu, matsalolin kuɗinmu da ɗabi'unmu da alaƙarmu da kuɗi, na iya haifar da abubuwa daban-daban ga mutane daban-daban, abin da ya zama mai wahalar tattaunawa. Tattalin arziki na mutum abu ne mai wuyar sha'ani - wani lokacin abin kunya ne a tattauna shi da abokan zama ko dangi, kuma wani lokacin abu ne mai sauƙi a yi watsi da shi gaba ɗaya ba sai an tattauna shi ba ma. Yana da muhimmanci mu tattauna yadda muke sarrafa kuɗi da wuri da abokan zamanmu don kar hakan ya haifar da rigima a nan gaba. Sai dai, idan ba ku samu damar tattaunawa ba har yanzu,  kuna da damar  yin hakan. Wani bincike da aka yi kwanan nan don fahimtar wasu abubuwa da ke haifar da saɓani tsakanin ma'aurata, mun gano rashin fahimta biyar da ma'aurata ke yi game da kuɗi da kuma hanyoyin da za su magance su. Mukan ɓata lokaci mai yawa wajen yin muhimman abubuwa a rayuwarmu, kamar zuwa ganin likita ko likitan haƙori don duba lafiya, haka ma ya kamata mu yi da kuɗinmu. Magana game da kuɗi na iya zama abu mai wahala, amma kuma yana da mahimmanci don samun nasara a zaman aure. Ku tsara lokacin da ya fi dacewa kai da matarka; kar ku jira har sai wani ya kashe kuɗi mai yawa don sayen wani abu, ko lokacin da wasu lamuran kuɗi suka taso. Abin da aka fi so shi ne ku tattauna harkokin kuɗinku cikin nutsuwa kafin a samu wata matsalar kuɗi. Abin da kuke tattaunawa a irin wannan lokacin ya rage gare ku; yana iya kasancewa game da kashe kuɗi, biyan kuɗi, yadda kasafin kuɗinku ke gudana, ko tanadin kuɗi don wani abu mai mahimmanci. Abu mai mahimmanci dai shi ne, ware lokaci don magana a kan kuɗi. Yadda ake kashe kuɗi a baya zai iya shafar yadda muke kashewa a yanzu, wanda shi ne dalilin da ya sa yake da mahimmanci ku fahimci tsarin harkokin kuɗin abokan zamanku. Tarihin yadda muke kashe kuɗinmu zai iya bayyana dalilin da ya sa muke kashe kuɗin. Idan mijinki ya taso ne a gidan da wadatar kuɗi ke da wahala, za ki iya gane hakan ta hanyar: Hakan na nufin za ki yi mamakin dalilin da ya sa ba ya kashe kuɗi ko kuma ba ya son zuwa otal don ya ci abinci - saboda ya girma ne a yanayi na yin taka-tsantsa da ƙididdige kuɗi don tabbatar da cewa bai faɗa cikin yanayi na rashi ba. A gefe guda kuma, idan kin taso a inda kuɗi bai taɓa zama matsala ba, ƙila za ki ji haushin yadda yake adana kuɗi da kuma ƙin kashe su. Fahimtar hakan daga abokan zamanku abu ne mai kyau kuma mai mahimmanci don sanin yadda za ku zauna lafiya a matsayin ma'aurata ba tare da wata rigima ba. Da zarar kun fahimci tarihin kashe kuɗin abokin zamanku, za ku fahimci manufofinsu game da yadda suke kashe kuɗi. Kuma samun wannan fahimtar za ta taimaka muku wajen kauce wa faɗawa kan kuɗi. Yayin kafa manufofinku kan kuɗi, yana da mahimmanci kai da matarka ku fayyace abin da kowannenku yake so. Yawancin ma'aurata suna ɗauka cewa abokin zamansu ya yarda da ra'ayinsu kan kuɗi, amma wannan ba gaskiya ba ne. Sanannen abu ne a samu mabambantan manufofi kan kuɗi; maƙasudi dai shi ne mu bayyana wa juna manufofinmu da nemo hanyoyin cimma manufofin tare. Don haka ku rubuta kuma ku tsara kowane burinku na kuɗi, sannan ku bayyana wa juna manufofin naku. Da zarar kun san abin da ke da mahimmanci ga junanku, wato saita ingantattun manufofi na ɗan gajeren lokaci da  masu mahimmanci ga kowannenku. Yarjejeniya kan manufofin juna zai sa wani daga cikinku ya rasa wasu manufofi na kashin kansa, amma mataki ne da zai jawo alheri a nan gaba. Samun manufofi da za su magance matsalolinku duka, za su taimaka wajen kasancewarku a shafi ɗaya game da inda kuɗinku ke tafiya, kuma hakan zai ƙara muku azama wajen yin aiki tare. Dukkanku kuna buƙatar sanin abin da kuke samu, kuma hanya mafi kyau don yin hakan ita ce tattauna muradai da kuma yin kasafin kuɗi. Lokacin ƙirƙirar kasafin kuɗi, yana da mahimmanci ku ɗauki juna a matsayin abokan harka daidai-wadaida da kuma tsayawa kan tsari ɗaya na sarrafa kuɗi. Idan albashin ɗaya daga cikinu ya zarta na ɗayan, hakan ba ya nufin yana da iko a kan kuɗi fiye da ɗayan. Zaunawa tare a matsayin ma'aurata ku duba abin da kowannenku ke bi da abin da kowannenku ya mallaka da kuma kuɗin da kowannenku ke karɓa a matsayin albashi. Abu na gaba, ku kasafta kuɗin da ya zama dole sai an kashe kamar haraji da biyan bashin mota da inshora. Saboda waɗannan kuɗaɗe wajibi ne a kashe su, yana da sauƙi a fara yin kasafi a kansu. Bai wa abokin zama wani adadin ''kuɗi '' na iya yin tasiri na ban mamaki wajen rage yawan faɗa a kan kuɗi. Rigima na iya ɓarkewa sau da yawa saboda yawan kuɗin da ɗaya daga cikinku ke kashewa daga asusun haɗaka. Don haka yana da kyau a bai wa kowa tsarin yadda za a kashe kuɗin don ya san halin da yake ciki. Kun yi aiki tuƙuru don samun kuɗinku, don haka kar ku taɓa jin cewa kuna buƙatar izini kafin ku sayi wani ƙaramin abu ko kuma saboda ba ya cikin kasafin kuɗin. Idan ka zaɓi samun katin asusunka kai kaɗai, hakan ba ya nufin dole ne ka ɓoye wa matarka bayanan abubuwan da ka yi da kuɗin. Boye wa abokan zamanku abubuwa, kamar kuɗi ko katin ATM ko sabbin kayan sayayya, na da haɗari a cikin kowace irin soyayya kuma yana da kyau a samu sadarwa ta gaskiya da gaskiya. Idan ba za ku iya bayyana wa junanku abubuwan da kuke saya ba saboda kuna tsammanin abokin zamanku ba zai amince ba, abu ne da ya kamata ku tattauna tare.
business	An soma kama masu kalaman batsa wajen tallan maganin gargajiya a Kano	"Gwamnatin jihar Kano a Najeriya ta ce ta kama masu tallata magungunan gargajiya sama da 30 saboda suna amfani da kalaman batsa. Hukumar ta ce ta kama masu tallata magungunan ne a gurare daban-daban a fadin jhar saboda sun yi biris da gargadin da gwamnatin ta yi na haramta amfani da kalaman da basu dace ba wajen tallata magunguna. Wakilin BBC a Kano, Khalifa Shehu Dokaji ya ce akwai rudani tsakanin masu tallan magani a jihar Kano, wadanda ke cewa gwamnatin Kano na kokarin korar su daga kasuwancin magungunar gaba daya. Hukumar wadda ke sanya idanu kan asibitoci da cibiyoyin kiwon lafiya masu zaman kansu a Kano, ta ce matakin kamen ya biyo bayan haramta amfani da kalaman batsa a yayin tallan magungunan gargajiya bayan da korafe-korafen jama'a suka yi yawa kan batun. Bai dace da dabi'armu da al'adunmu da addininmu ba Shugaban hukumar Dr. Usman Tijjani Aliyu ya ce a karshen makon da ya gabata sun kama mutum 13. Ya kuma ce daga bisani suka kara kama wasu karin mutum 17 da suka bijirewa umarnin hukumar duk da ja musu kunne da aka yi mu su kan amfani da kalaman na batsa a yayin tattalata hajar tasu. Dr. Usman Aliyu ya ce, ""Gwamnati ta fi shekara guda tana fada mu su cewa su daina domin wannan abu bai dace da dabi'armu ba, bai dace da al'adarmu ba kuma bai dace da addininmu ba."" ""Gwamantin Kano ta dauki wannan mataki ne a yunkurin ta na tsaftace sana'ar ta masu amfani da amsakuwa da ke bin unguwani da kasuwani suna sayar da magunguna ga abokan cinikansu ta hanyar amfani da kalaman da basu kamata ba."" Ihu zan yi ince ga magani? To sai dai shugaban kungiyar masu siyar da magungunan gargajiya ta hanyar amfani da amsa kuwa a jihar Kano, kwamared Hafizu Ya'u Musa Kofar Mata ya zargi gwamnati da hana su amfani da amsakuwar ma baki daya. ""Ko kadan ba ma amfani da kalaman da basu dace ba wajen talata magaunguna da muke sayarwa"", wanda yace hakan tamkar hana su neman abinci ne. ""An ce ba ma maganin shawara ko maganin basir ba, ko maganin rana, ko wane irin magani kake sayar wa a fadin jihar Kano, an ce idan an ganka da mota da lasifika, ko an gan ka da baro da lasifika, ko an gan ka da mp3 da lasifika, an ce gwamnatin Kano ta han gaba daya,"" inji Kwamared Hafizu. ""Wannan abu gaskiya lillahi wa rasuluhi bai mana dadi ba."" Ya kuma ce da alama gwamnatin Kano ""ta dauko alamar hana mu cin abinci. Inna zo, ihu zan yi in ce ga magani? Wa ma zai san na zo?"" Amma Dr Aliyu ya mayar da martani kan wannan ikirarin na kwamared Hafizu. Ya ce gwamanti ba ta hana masu magungunan sayar da magungunan su ba, illa dai ""Mun dakatar da amfani da amsakuwa ga kowane irin mai saiyar da magani har zuwa lokacin da gwamnati ta fitar da tsari nan gaba"". ""Kashi 90 cikin 100 na masu tallan magani da ke amfani da kalaman batsa da lasifika suke sana'arsu. Shi yasa muka bayar da umarnin da su dakata yin haka har zuwa loakacin da aka yi shawara."" Ya kara da cewa bayan an duba za a yanke hukuncin matakin da ya dace; ""So ake a tsaftace harkar. ya zamo ana yin komai bisa ka'ida."" Matakin da hukumar sa ido kan asibitoci masu zaman kansu a jihar Kano (PHIMA) na zuwa ne mako biyu bayan da gwamantin Kano ta kafa wani kwamiti karkashin kwamishinan lafiya Dr. Aminu Tsanyawa domin kawar da matsalar amfani da kalaman da ba su dace ba da wasu 'yan kasuwa ke yi wajen tallata hajarsu. Kuma matsalar amfani da kalaman batsa wajen tallan magungunan gargajiya a mafi yawancin arewanci Najeriya, ta dade tana ciwa mutane tuwo a kwarya."
business	Tsarin USSD: Mene ne USSD, me ya sa bankuna ke caji akansa?	Tsarin lambobin da ake amfani da su wurin tura ƙudi a banki a wayoyin salula wato USSD ya ja hankali a Najeriya. A ranar Talata ne Babban Bankin Najeriya da Ma'aikatar sadarwa a ƙasar suka ɓullo da sabon tsarin haraji ga masu amfani da USSD a cikin wata sanarwa ta haɗin guiwa da suka fitar. Sanarwar ta ce daga ranar 16 ga watan Maris za a dinga cire N6.98  kan duk mu'amular banki da aka yi ta hanyar tsarin tura lambobin USSD a wayoyin salula. Wannan na nufin gwamnati ta rage yawan kuɗaɗen da ake cajin kwastamomin banki da suka tura kuɗi ta hanyar lambobin USSD. Kafin saɓon tsarin, duk kuɗin da mutum ya tura a banki ana cire masa harajin naira N20 zuwa sama. USSD tsari ne na mu'amula ta hanyar amfani da wasu lambobi a wayoyin salula. Kuma USSD lambobin ne da ake amfani da su wurin mu'amula da kamfanin sadarwa ko banki a wayar salula ba tare da wani shamaki ba. Ko wane banki yana da lambobinsa na USSD da ke ƙarewa da # kuma yawanci lambobin ba su wuce uku ba da ake farawa da * da bankuna suke ba kwastamomi tare haɗin guiwar kamfanonin sadarwa. Sanarwar ta ce kamfanonin salula da bankuna sun ɗaɗe suna samun saɓani game da tsarin USSD wajen mu'amular kuɗi. Wannan kuma ya haifar da barazanar kamfanonin sadarwa suka yi na janye wa daga tsarin. USSD hanya ce mai matuƙar muhimmanci wajen mu'amular kuɗi. Don warware taƙaddamar da kuma tabbatar da ingancin tsarin ga kwastamomi, ministan ma'aikatar sadarwa ya jagoranci tattaunawa tsakanin masu ruwa da tsaki domin neman mafiya saboda amfanin jama'a. Daga ranar 16 ga watan Maris duk mu'amular kuɗi da aka yi ta hanyar USSD a bankuna da CBN - za a caje su kuɗi N6.98, wanda shi ne tsari mai rahusa ga kwastamomi a hada-hadar kuɗi. Tsarin zai kasance a bayyane kuma zai kasance iri ɗaya ba tare da la'akari da yawan mu'amular da aka yi ba. Don tabbatar da adalci a tsarin, bankuna ne za su cire kuɗaɗen kai tsaye daga asusun kwastamominsu. Kuma bankuna kada su ɗora wasu ƙarin kuɗaɗe ga kwastamominsu a tsarin na amfani da lambobin USSD. Bisa wannan matsaya da aka cimma, ba za a toshe wa bankuna tsarin na USSD ba. Sanarwar ta ce ya kamata jama'a su sani cewa amfani da tsarin USSD zaɓi ne, domin akwai hanytoyi da dama kamar manhajar bankuna a wayoyin salula da kuma injunan cirar kuɗi na ATM da za a iya mu'amular kuɗi. Sabon tsarin ya haifar da ruɗani a Najeriya. Yawanci  ƴan Najeriya ba su fahimci sabon tsarin ba inda suke ta caccakar hukumomin ƙasar. Da dama sun yi tunanin wani ƙarin haraji ne aka ɓullo da shi baya ga kuɗaɗen da bankuna ke tatsa. A cewar @Hitee_  Sabon tsarin na CBN kyakkyawar manufa ce ga talakawa amma mutanenmu ba su karatu. @nifemioluboyede ya ce: Ba kwastamomi ba ne za su biya, bankuna ya kamata su biya kuma bayan sun kasa biya hukumar NCC ta yi barazanar daina amfani da tsarin USSD saboda bashin naira biliyan 42, don ci gaba da tsarin ne ya sa Babban Bankin Najeriya ya ce mutane ne yanzu za su biya. @victor__okonkwo ya ce: harajin N7 ga USSD, kamar gwamnati na fito na fito ne da  yan Najeriya. @Megamendhie ya ce: Waɗanda suka ƙirƙiro da tsarin ba zai shafe su ba sosai. Gwamnan Babban Bankin Najeriya  da ma'aikata da wuya su yi amfani da USSD. Masana tattalin arziki da hada-hadar kuɗi kamar Yusha'u Aliyu na ganin mataki ne mai kyau gwamnati ta ɗauka saboda yadda tsarin USSD ya samu karɓuwa a Najeriya. Kuma idan an caji mutane kuɗi domin biyan buƙatar mutane ba wani abu ba ne amma idan za a bambance ta la'akari da yawan kuɗaden da aka tura Sai dai a cewarsa yawancin ƴan Najeriya ba su fahimci tsarin ba saboda hukumomi ba su yi cikakken bayani ba kan tsarin aiwatar da shi. Za a ci gaba da cire naira 20 na kwamisho da bankuna ke cire wa a duk kuɗin da aka tura? Ba batun kyauta kenan ga wanda ya tura kuɗi zuwa ga wani mai amfani da bankinsa?
business	An yi karar Donald Trump da 'ya'yansa kan zambar biliyoyin dala	"Babbar lauyar gwamnatin jihar New York a Amurka ta shigar da kara kan tsohon shugaban kasar Donlad Trump da manyan ‘ya’yansa uku, bisa zargin zamba. Leticia James ta ce kamfanin tsohon shugaban, Trump Organisation da iyalan tsohon shugaban sun rika karyar kara darajar kadarorinsu, da biliyoyin dala don kawai su samu bashi mai gwabi-gwabi da suke so tare kuma da rage musu haraji. Shi dai Trump ya yi watsi da zargin da cewa bita-da-kullin siyasa ne kawai. A kan wannan kara da Atoni Janar din ta jihar New York ta shigar kan harkokin kasuwanci da iyalai da kuma tsohon shugaba Trump na wannan zamba da almundahana da ta ce sun yi ta kara gishiri da zuzuta darajar kasdarorin nasu, wadanda ta ce darajarsu ba ta kai yadda suka ayyana ba, tana neman kotu ta umarci wadanda ta shigar da karar a kansu da su biya tara ta dala miliyan 250. Bayan haka kuma tana neman kotu da ta haramta wa Trump din da iyalansa gudanar da harkokin kasuwanci a New York. Shari’ar wadda tsohon shugaban ya bayyana ta da kutungwilar siyasa, ta yi masa bi-ta-da-kulli ta hada da manyan 'ya’yansa wato Donald Jr da Ivanka da Eric Trump tare da wasu manyan jami’ai na kamfaninsa, Trump Organisation, Allen Weisselberg and Jeffrey McConney. Babbar lauyar ta jihar New York da ta gabatar da karar ta ce ta yi hakan ne bayan bincike na tsawon shekara uku. A wata sanarwa ta ce da taimakon ‘ya’yansa da manyan jami’an kamfaninsa Donald Trump ya yi karyar zuzuta dukiyarsa da biliyoyin dala domin azurta kansa ta hanyar da ba ta dace ba da kuma zambatar dukiyar al’umma. Ta ce gidan shi kansa Mista Trump wanda yake dogon benen nan nasa Trump Tower, da aka yi masa kudi Dala miliyan 327 na daga cikin kadadrorin da ake zargin kara gishiri a darajarsu. Ta kara da cewa: ""Babu wani gida irin wannan a birnin New York da aka taba sayarwa a kusa da wannan kudi ma.’’ In ji ta. Ms James na bukatar kotu ta hana tsohon shugaban da ‘ya’yansa aiki a matsayin jami’ai ko daraktoci a duk wata harkar kasuwanci a New York. Haka kuma tana son a haramta wa kamfanin na Trump shiga duk wat hada-hada ta  ta gidaje a can tsawon shekara biyar. Babbar lauyar ta gwamnatin New York, wadda ‘yar jam’iyyar Democrat ce da kuma take neman sake tsayawa takara a lokacin zaben rabin wa’adi na majalisar dokokin Amurkar a watan Nuwamba ta fitar da wannan sanarwa ne bayan da a baya ta yi watsi da tayin sasantawa a daya daga cikin bincike-bincke da aka dade ana yi a kan harkokin kasuwancin kamfanin na Trump. Da yake suka ga zargin a shafinsa na intanet, Truth Social, Mista Trump ya bayyana  Ms James, wadda bakar fata ce a matsayin mai nuna wariyar jinsi. Wadda ya ce, ta kasa cimma burinta na zama gwamna, bayan da kasa samun goyon bayan jama’a, ta karkata ga bi-ta-da-kullin siyasa. Ko a baya ma Mista Trump ya zargi Ms James da neman ramuwar gayya ta siyasa, inda ya bayar da misalain kalaman da ta yi kafin a zabe ta a mtsayin babbar lauyar a 2018, inda a kalaman ta lashi takobin gurfanar da shi gaban shari’a tare da ayyana shi a matsayin shugaban kasar da ba halartacce ba. Duk da cewa Mista Trump ba ya cikin ‘yan takara a zaben na rabin wa’adi na Nuwamba, ya ci gaba da kasance dan siyasar Republican da aka fi jin amonsa a jam’iyyar, wanda kuma ake jita-jitar yana da nufin sake neman takarar shugaban kasar a 2024. Wannan dai daya ce daga cikin jerin shari'u daban-daban da tsohon shugaban na Amurka, Donald Trump ke fuskanta. S﻿hari'un da suka hada da na zargin almundahana da na batun takardun sirri na gwamnati da kuma kokarin sauya sakamakon zaben shugaban kasa na 2020. Trump ya musanta aikata ba daidai ba a dukkanin tuhume-tuhumen."
business	Hanyoyin da za ku bi wajen samun lamunin kudi daga hukumar NIRSAL	"Danna hoton da ke sama domin kallon bidiyon: Shugaban Hukumar dake bayar da lamuni kan harkar noma ta babban bankin Najeriya NIRSAL Aliyu Abbati Abdulhameed ya ce a halin yanzu hukumar ta fara bayar da lamuni ga manoma da kuma masu yin dukkan ayyuka da suka shafi noma domin samar da isashshen abinci a Najeriya. Wannan sanarwar na zuwa ne a yayin da kasashen nahiyar Afirka da dama ke lalubo hanyoyin bunkasa harkar noma domin yalwar abinci a kasashensu. Aliyu ya ce idan a kan harkar da ta shafi noma ne, hukumar za ta iya bayar da lamuni ga mutum daga Naira daya har Naira biliyan daya. An kafa hukumar NIRSAL ce a shekara ta 2011 domin bayar da lamuni ga duk mai hada-hada da kuma zuba jari a cikin harkar noma. ""Abin da muke nufi da noma shi ne ba wai kawai shiga gona ko kiwon kaji ko kiwon dabbobi kadai ba, duk harkar da ta shafi noma da kiwo daga sarrafawa har zuwa sufuri da kuma sayarwa za mu ba su lamunin samun bashi a wajen bankuna ko kuma masu saka jari daga Naira daya har Naira Biliyan daya"" in ji Aliyu Abdulhameed. Shugaban hukumar ta NIRSAL ya kara da cewa idan banki ko mai saka jari ya saka kudinsa, idan aka samu asara hukumar NIRSAL za ta biya. Matakan samun lamunin NIRSAL. 1. A rubuta wa daya daga cikin bankunan Najeriya takardar neman rance, sannan a nemi sahalewar hukumar NIRSAL domin lamuni. 2. Banki zai dubi takardar neman rancen, sannan ya aika wa hukumar NIRSAL dukkan takardu da ake bukata a madadin mai neman rance. 3. Hukumar NIRSAL za ta dubi takardun da banki ya mika mata sannan ta tabbatar da sahihancinsu da kuma cikarsu cif-cif. 4. Idan banki da kuma hukumar NIRSAL suka tabbatar da duk takardu sun cika, sai su ziyarci gona ko wurin kasuwancin mai neman lamunin. 5. Idan har hukumar da kuma banki suka aminta da ingancin harkar noma ko kiwo ko kuma kasuwancin da mutum ya shirya yi, sai NIRSAL ta bayar da lamuni ga mai neman rancen ta hannun banki. 6. Daga nan sai banki ya bai wa mutum kudin da ya nema rance domin fara sana'arsa, sannan ita kuma hukumar NIRSAL ta fara sanya ido kan yadda sana'ar ke gudana."
business	Yadda kayayyaki suka yi tashin gwauron zabi a Najeriya	Da alama wasu daga cikin 'yan Najeriya na dandana kudarsu sakamakon tashin gwauron zabi na kayayyaki musamman na masarufi a kasar. Hauhawar farashin bai rasa nasaba da rufe iyakokin kan tudu na kasar da aka yi a kwanakin baya inda jami'an hana fasa kwabri tare da hadin gwiwar wasu jami'ai masu kayan sarki ta kasar ke sintiri ta kan iyakokin kasar domin tabbatar da an dakatar da shigo da kayayyaki. Ko a kwanakin baya sai da Ministar Kudi ta Najeriya Zainab Ahmed Shamsuna ta shaida cewa rufe iyakokin Najeriya ya bada gudunmawa wajen tashin farashin kayayyaki a kasar. Ministar ta ce cikin wata biyu kacal, an samu hauhawar kayan ne da kaso 11 da digo 60 cikin 100. A dalilin hakane BBC ta gudanar da bincike a wasu kasuwanni a Najeriya kan yadda kayayyakin suka yi tashin gwauron zabi tun daga watan Janairun 2019 zuwa Nuwamba. Farashin kayayyaki a watan Janairun 2019 zuwa Nuwambar 2019 (Daga kasuwar Singa Kano) Sai dai bayanai sun nuna cewa buhun suga ne kadai bai kara kudi ba a cikin irin wadannan kayayyakin. Tsadar abinci ko kayayyakin masarufi a Najeriya ba sabon abu bane, domin tun a baya akan samu hauhawar kayayyaki, a wani lokaci kuma su sauka wasu kayayyakin kuma idan suka hau shikenan sai kuma abin da Allah ya yi. Wasu daga cikin 'yan kasar na bayyana cewa suna da yakinin cewa rufe iyakokin kasar alheri ne ga kasar sakamakon suna da yakinin cewa nan gaba za a ga amfanin hakan. A wani bangaren kuma wasu na kokawa kan hauhauwar farashin inda suke nuna cewa gari ya yi zafi a halin yanzu a Najeriyar. A shafin Twitter, Abubukar Aliyu na ganin cewa rufe iyakokin kasar ci gaba ne, kuma nan gaba kasar za ta ga amfanin hakan. Shi kuma Alhaji Abdullahi Sarkin Baka ya nuna da alama talakan kasar na cikin wani mawuyacin hali. Kan wannan batu na hauhawar farashin kayayyaki, BBC ta tattauna da dakta Shamsuddeen Muhammad, masani kan tattalin arziki kuma malami a Jami'ar Bayero da ke Kano. Ya bayyana cewa wannan hauhauwar farashi abu ne da zai kara talauci kan talauci da talakan Najeriya yake ciki.'' Malamin ya ce ko a kwanankin baya wata kididdiga ta nuna cewa Najeriya ce kasar da ta fi ko wace kasa ''yawan talakawa a duniya.'' Ya ce a bana gwamnatin kasar ta ce tana hasashen hauhawan farashin ba zai wuce kashi 9.98 cikin 100 ba sai ga shi kuma ya kai kusan kashi 12. Dakta Shamsuddeen ya bayyana cewa da alama gwamnatin kasar ba ta yi aikinta yadda ya kamata ba wajen wannan hasashen. Mece ce mafita? Dakta Shmasuddeen ya bayyana cewa ''ta inda aka hau ta nan ake sauka. Ya ce gwamnatin kasar ta san alkaluman da ta taba wadanda suka jawo hauhawar farashi. ''Babu yadda za ayi kasar da ba ta noma cikakken abincin da za ta ci kuma a ce an hana shigo da abinci.'' Ya ce duk kasar da ta yi haka za a samu hauhawar farashi ko da na gajeren lokaci ne a cikin kasar. Ya ce mafita a nan ita ce gwamnati ta koma ta kara duba dokokin da ta yi na rufe iyakoki da kuma haraji da aka saka mai tsanani na shigo da kayan abinci cikin kasa musamman shinkafa.
business	Yadda Najeriya ke son bunkasa kasuwancin kwakwarta a duniya	"Yawancin yankunan Najeriya suna da kyakkyawan yanayin da za a iya shukawa da samar da kwakwa. Amma duk da haka kasar na siyo kashi 70 cikin dari na wannan dan itace mai muhimmancin gaske da ake sarrafawa a yi abubuwa daban-daban, kama daga abin ci da abin sha da kuma man girki da na shafe-shafe. Ganin yadda bukatar kwakwa ke karuwa a cikin Najeriya da kuma kasashen duniya, yanzu akwai shirye-shirye na sa kasar ta zama mai dogaro da kai a fannin samar da kwakwar. A unguwar Isolo da ke tsakiyar babbar cibiyar kasuwanci ta Najeriya, wato Lagos, Toyin Kappo-Kolawole tana gudanar da wata ‘yar karamar masana’anta ta sarrafa kwakwa. Tana yin  madara da ruwa da garin fulawa da kuma kayan kwalan da makulashe, duk da kwakwar. Ta fara gudanar da wannan kasuwancin nata ne inda ta sanya wa masana’antar suna De-Cribbs Cocogry Coconut, a 2018. Tana samo kwakwar daga garin Badagry, na gabar teku a jihar ta Lagos, inda nan ne aka fi samar da kwakawar a Najeriya. Bayan da sana’ar tata ta bunkasa sai ya kasance ba ta samun wadatacciyar kwakwar a Najeriya, abin da ya sa ta rika sayo ta daga Ghana. ""Wannan ya sa kaya na tsada, hakan na nufin ina samun raguwar masu ciniki,’’ in ji ta. Ana sarrafa wannan dan itace ta hanyoyi da dama, a yi abubuwa iri-iri, kama daga  abinci da kayan sha da man shafawa da gawayi da kasa da makamashi da dai sauransu. Bukatar kayayyakin da ake yi daga kwakwa a kasashen duniya ta karu sosai tun daga shekarun 2000. A dalilin wannan an samu karuwar mutanen da ke shiga wannan harka ta samarwa da sarrafa kwakwa domin cin wannan gajiya. Hatta lokacin da abubuwa suka yi tsada jama’a na bukatar kayayyakin da ake yi da kwakwar – kasuwarsu ba ta raguwa. A watan da ya gabata Najeriya ta kaddamar da shirin dasa itatuwan kwakwar a Badagry a wani mataki na bunkasa harkar. Wannan na daga cikin kudurin kungiyar masu nomawa da sarrafa da kuma sayar da kwakwar a Najeriya, (Nacoppman) domin sa kasar ta zama mai dogaro da kai. A bara Najeriya ta sayi  tan dubu 500 na kwakwa daga waje, domin sarrafawa ta samar da mai da kayan abinci da na sha, kamar yadda alkaluman hukuma suka nuna. Na ziyarci wata gona da ke da nisan tafiyar sa'a biyu daga Abuja, a mota, wadda wasu ma'aurata - Ray Davies da mijinta, wani Manjo Janar mai ritaya (John Davies) suke gudanarwa. Gonar tana da itatuwan kwakwa har dubu hudu. Ma'auratan sun kafa gonar ne shekara shida da ta gabata, inda yawanci suke samar da 'ya'yan itace da suka hada da lemo da ayaba da kuma fasa-dabur (soursop). Sai kuma a shekara ta 2021, suka hada da kwakwa a irin 'ya'yan itacen da suke samarwa a katafariyar gonar tasu mai girman hekta 20. Sakamakon rashin wadatar kwakwar da kuma samuwar karin masu sarrafa ta a Najeriya, abin da ya sa kasar dole take siyo kwakwar daga kasashe irin su Togo da Ghana da Kwadebuwa (Ivory Coast), manoma irin su Davies na fatan cike wannan gibi. Shugabar kungiyar manoma da masu sarrafawa da sayar da kwakwar a Najeriya (Nacoppman), Nma Okoroji, ta ce mutane na kara samun wayewa da fahimtar cewa harka ce ta samun kudi. Ta ce, kwakwa za ta iya kara yawan kudin da Najeriya ke samu. ''Muna da kyakkyawan yanayi da filin nomanta da kuma manoman, da su yi ta. Kamata ya yi a ce muna ma fitar da ita kasashe maimakon mu sayo daga wasu kasashen,'' in ji ta. Ms Okoroji na aiki karkashin wani shiri na bunkasa samar da kwakwar a Najeriya tare da tallafin gwamnati (mai suna Cosin). Shirin da a karkashinsa ake kudurin dasa itatuwan kwakwa a fili mai girman hekta 10,000  a yawancin jihohin Najeriya 36 zuwa shekara ta 2027. Sai dai babbar matsalar ita ce ta samun ingantaccen irin kwakwar. Iri mafi inganci shi ne na aure wanda aka samar daga, hadin doguwar bishiyar kwakwar ta Afirka ta Yamma da kuma gajeruwa ta yankin Asia. Ta auren tana fara 'ya'ya a cikin shekara hudu zuwa biyar, ba kamar gajeruwa ta Asia ba, wadda take fara 'ya'ya a cikin shekara biyu da rabi zuwa uku. To amma kuma ita ta aure kwararru sun samar da ita ne musamman domin noma na kasuwanci - samun 'ya'yan kwakwar da yawa kuma masu girma. Abiodun Oyelekan, wanda ke da gonar kwakwar a Badagry, ya ce yana da kyau a yi amfani da kwakwar 'yar aure saboda yawan 'ya'yan da take samarwa a shekara. Sai dai ya ce, tana da tsada domin duk dashe daya ya kai kusan dala 6 (sama da naira dubu 3,600), wanda hakan ya sa ta fi karfin yawancin kananan manoma. Aikin hukumar bunkasa noman kwakwa ta Lagos (Lascoda), shi ne ta taimaka wajen bunkasa harkar ta yadda za a rika samar da ita sosai ga kasuwa. Shugaban hukumar Dapo Olakulehin ya ce jihar ita ce kan gaba wajen samar da kwakwa a Najeriya. ''To amma ba a iya wadata kasar da ita saboda karuwar yawan masu sarrafa ta a cikin shekara 10 zuwa 15 da ta gabata,'' in ji shi. Ya kara da cewa, ""A shekara uku da ta gabata, lokacin da muka ga alamar karuwar bukatarta sai muka rika karfafa wa mutane guiwa kan su shiga harkar domin samar da ita yadda ake bukata. A shekara hudu zuwa biyar masu zuwa za a fara ganin tasirin hakan idan bishiyoyin suka fara 'ya'ya."" Hukumar bunkasa noman kwakwar ta Lagos tana da fili inda take samar da dashen itaciyar da take raba wa jama'a. A bara ta raba wa manoma har dashe dubu 200 kyauta, amma duk da haka ba su isa ba. A bana kuwa dashe dubu 80 kawai hukumar ta iya rabawa, wanda wannan na nufin masu sarrafa kwakwar a Najeriya dole ne su ci gaba da sayo ta daga waje zuwa wani lokaci. Wani babban jami'i a Ma'aikatar Masana'antu da kasuwanci da Zuba Jari ta Najeriyar, Kaura Arimiye, ya ce gwamnati ta dauki wannan harka a matsayin wata hanya ta rage yawan marassa aikin yi da kuma rage dogaron da kasar ke yi a kan man fetur domin samun kudi daga waje. Ebun Feludu - Wata mai kamfanin sarrafa kwakwar, wajen yin abubuwa daban-daban (mai suna JAM), tana ganin idan gwamnati na son cimma bukatar hakan to sai ta bunkasa muhimman abubuwan inganta rayuwa kamar wutar lantarki da tituna da sauransu. Ms Feludu ta ce Najeriya ta yi kaurin suna wajen rashin wutar lantarki, haka ma tituna ba su da kyau. Sannan kuma ta ce akwai bukatar gwamnatin ta rage dawainiya da kudin fitar da kayan zuwa kasuwannin duniya."
business	An gano hodar ibilis ta naira biliyan 193 a wani gida a Lagos	"Hukumar hana sha da fataucin miyagun ƙwayoyi ta Najeriya NDLEA, ta gano tare da ƙwace kilogiram 1,855 na hodar ibilis da adadin kuɗinta ya kai naira biliyan 194 a wani rumbun ajiya da ke wani gida a Lagos. A wata sanarwa da ta fitar a ranar Litinin, NDLEA ta ce wannan kame shi ne mafi girma da ba a taɓa yin irinsa ba a tarihin ƙwace ƙwayoyi a ƙasar. An samu muggan ƙwayoyin ne a wani rumbun ajiya da ke wani gini cikin wani rukunin gidaje da ke yankin Ikorodu a cikin birnin Ikkon. “An kama koken ɗin da darajarsa a kasuwa ta kai dala 278,250,000 wanda ya yi daidai da N194, 775,000,000,” in ji sanarwar. NDLEA ta ce a yayin samamen da aka shirya shi tsaf ta hanyar tattara bayanan sirri da aka shafe kwana biyu ana tattarawa a unguwanni daban-daban na Lagos, an kama wasu manyan dilolin koken huɗu ciki har da wani ɗan ƙasar Jamaica, da kuma manajan gidan ajiyar. Sanarwar ta ambaci sunayen mutanen da shekaru da ma jihohin da suka fito, kuma ta ce dukkansu suna cikin mambobin ƙungiyar masu safarar miyagun ƙwayoyi ta ƙasa da ƙasa da hukumar NDLEA take bibiyarsu tun 2018. An kai saamen ne a ranar Lahadi 18 ga watan Satumba, a gida mai lamba 6 kan titin Olukuola a rukunin gidaje na Solebo a unguwar Ikorodu. Su kuma dillalan ƙwayar an same su a otel daban-daban da suke samun mafaka a birnin na Ikko daga tsakanin ranar Lahadi zuwa Litinin. Binciken farko-farko ya nuna cewa an kama ƙwayoyin mafi illa a wannan rumbun ajiyar inda dilolin ke shirin sayar da su ga masu saye a Turai da Asiya da sauran sassan duniya. An same su ne a cikin manyan akwatuna 10 da durom 13. Shugaban NDLEA Buba Marwa, ya yaba wa jami’an hukumar da dukkan jami'an tsaron da suka taimaka wajen binciken ciki har da na hukumar hana fataucin ƙwayoyi ta Amurka US-DEA. “Wannan samame gagarumar nasara ce kan masu safarar miyagun ƙwayoyi da ba a taba samun irinta ba a tarihi. ""Kuma babban gargaɗi ne da ke nuna cewa dukkan masu safarar ƙarshen su ya zo idan har ba su gane cewa salon ya sauya ba,"" in ji Buba Marwa kamar yadda sanarwar ta ambato shi yana cewa."
business	Ɓaro-ɓaron Macron zai iya kawo koma baya ga alakar Faransa da Afrika	"Shugaban kasar Faransa Emmanuel Macron ya kara daukar magana gaba-gaɗi a matsayin wani mataki na tafiyar da diflomasiyya, a wannan karon yana magana ne da shugaban Jamhuriyar Afrika Ta Tsakiya( JAT). Ya bayyana Faustin-Archange Touadéra a matsayin ""mai masaukin"" kungiyar Wagner, wata tawagar sojin Rasha da ke taimaka wa gwamnatin Jamhuriyar Afrika Ta Tsakiya wajen yaki da 'yan ta da kayar bayan da suke zamar wa kasar barazana. Paris ta nuna ɓacin ranta da wani sako da ke nuna ƙin jinin Faransa da wani makusanci shugaban Touadéra ya wallafa, da ke tuno da wani ɓacin rai kan kasar da ta yi musu mulkin mallaka. Shiga tsakiyar da Faransa ta yi da kuma sojojin Afrika a 2013, ya ceci Jamhuriyar Afrika Ta Tsakiya daga fadawa rikicin da zai janyo kiyan kiyashi ga fararen hula, suka tabbatar da an dawo tsarin dimokradiyya da aka yi zaben karkashinsa ya kuma bai wa Mr Touadéra damar lashe zabe a 2016. Sai dai kasar ta dogara ne kan sojin rasha wajen taimaka mata, a baya ta sanya hannu kan yarjejeniya da Rasha domin ba ta damar hakar zinare da gwal da makamashin uranium. Matakin da ya janyo fargaba da Moscow tare da janyo bacin rai ga masu adawa da Faransa, wannan ya sanya Mr Macros janye tallafin da yake bai wa kasar JAT. Macron cikin wata hira da ya yi da jaridar Journal du Dimanche (JDD) ya ce akwai bukatar a fito ƙarara a yi gargadi. Wannan maganganun nasa sun yi daidai da wani mataki da ya dauka wanda ba na kai tsaye ba, duk da cewa gwamantin Mr Toudera ta ce ita tsare-tsarenta da ma'aikatar tsaron Rasha ne ba da Wagner ba. Sai dai ba kawai shugaban JAT wannan gugar zana ta Marcon suka nufa ba. Ya kuma yi wa Mali gargadi - inda mataimakin shugaban kasar Kanar Assimi Goita ya kara aiwatar da wani sabon juyin mulki tare da hambarar da shugaban kasar da firaiministansa - faransa ta ce za ta janye sojinta da ke aikin wanzar da zaman lafiya a kasar matukar aka ragwantawa masu tsattsauran ra'ayin kishin Islama. An ta yaɗa wannan tattaunawa da ya yi da JDD a kasashen rainon Faransa. Tabbas Macron ya san yadda zai rika jan hankalin mutane. Macron na fuskantar matsalolin Afrika a gabansa, amma da irin wannan ɓaro-ɓaron da yake yi, ba ya tsoron ya bayyana abin da ke ransa a bainar jama'a domin kawo sauyi. Wannan tabbas zai iya kawo sakamako - kamar yadda aka gani a ziyarar da ya kai Rwanda a makon jiya inda ya bayyana ƙarara cewa gwamnatin Faransa a wancan lokacin ta gaza kare kisan kiyashin da aka yi a kasar a 1994 yadda ya kamata, a wani mataki na sake gina alaƙar diflomasiyya da za ta kawo ƙarshen tarihin nan maras daɗi. Wadannan shekaru hudun sun nuna kwarewa da yadda ya shirya tsaf domin magance wasu matsaloli daɗaɗɗu da kuma samar da sabbin hanyoyin alaka. Macron ya kaddamar da wasu kwamiti masu zaman kansu guda uku domin su gabatar masa da rahoton kan halayya: game da yadda aka zubar da jini kan rikicin samun 'yancin Algeria. Sannan akwai batun kisan kiyashin Rwanda da kuma maganar yadda za a mayar da kayayyakin al'ada da tarihi da aka kai Faransa tun lokacin mulkin mallaka. Gwamnatinsa ta gano gazawar Faransa ne ta dalilin rahoton Vincent Duclert wanda aka wallafa baki daya. Bayan karbar rahoton masanin tarihin nan Benjamin Stora kan Algeria a watan Janairu, shugaban Faransa ya ce zai kafa wani shiri da zai sake sabunta alaka tsakanin kasashen biyu karkashin kulawar Farfesa Stora. Masu suka na ganin cewa Mr Macros bai gama fahimtar abin da ake mukata ba, amma aiwatar da shawarwarin da aka bashi kan Algeria zai iya kawo karshen rikicin siyasar da kasashen arewacin Afrika ke fama da shi. Tuni aka fara mayar da kayyyanin tarihin, an mayar wa Senegal da wani takobi dai wani kambun sarauta da aka mayar Madagascar, sannan kuma ana shirin yadda za a mayar da wasu kayan guda 26 zuwa Benin. Faransa da Tarayyar Turai, sai sun kara mayar da hankali kan yadda za a cimma alakar ta fuskar siyasa, cigaban tattalin arziki don taimakawa daga 0.55 cikin 100 a 2022, da ci gaba da zaman sojoji musamman domin taimaka wa a kawo karshen kungiyoyin masu ta da kayar baya a yankin Sahel - da kudu hamadar Sahara - da suka hadar da Mali Chadi Nijar Burkina Faso da kuma Mauritania. Amma yadda yake kokarin sabunta alakar Faransa, a gefe daya kuma yana fito da yadda Paris ta yi barna a lokacin mulkin mallaka. Idan muka koma 2017, Macron ya ce idan kasashen yammacin Afrika suka zabi su daina amfani da Saifa Faransa za ta goyi bayansu. An kuma sanar da matakin farko na sassauta matin lamba kan hakan a watan Disambar 2019. A yankin Sahel wasu na sukar Faransa da barin dakarunta domin muradinta na tattalin arziki. Faransa ta zuma jari mai yawa a hakar ma'adanin uranium a Nijar - sai dai kasashen Canada da Rasha da Astralia da kuma kamfanonin Burtaniya ne suka mamaye bangaren hakar Zinare a kasashen Sahel. Macron na son sauya kallon da ake yi wa Faransa ne a Afrika, sai dai akwai wasu abubuwa na san rai da sai an fara kawar da su da yaren da mutane za su gane. Sai dai sauya hakan ba zai taba zama da sauki ba."
entertainment	Dangantakar Sarauniya Elizabeth II da Afirka	A﻿ ranar 8 ga watan Satumban 2022 ne Fadar Buckigham ta sanar da rasuwar Sarauniya Izabel ta Ingila. A﻿ cikin jerin rahotannin da BBC ke fitarwa don waiwaye kan rayuwarta, wannan bidiyo ya yi duba ne a kan ziyarar da ta kai wasu ƙsashen Afirka tun zamanin da take Gimbiya.
entertainment	Ana takaddama tsakanin Baban Chinedu da hukumar fina-finai ta Kano kan marigayi Ibro	"Wata sabuwar takaddama ta kunno kai tsakanin shugaban hukumar tace fina-finai ta jihar Kano da kuma jarumin fina-finan Kannywood, Yusuf Haruna, wanda aka fi sani da Baban Chinedu. Takaddamar ta samo asali ne bayan da aka aike wa Baban Chinedu wata takarda a kan wani bidiyo da ya wallafa a shafinsa na Instagram yana zargin cewa gwamnatin Kano ta bai wa shugaban hukumar tace fina-finan N5m domin mika su ga iyalan marigayi Rabilu Musa Ibro. Baban Chinedu dai makusancin Ibro ne,  kuma ya ce gwamnatin Abdullahi Umar Ganduje ta bai wa Isma'il Na'abba Afakallah kudin ne a matsayin gudunmuwar bikin 'yar gidan marigayi Ibro kusan shekaru biyu da suka wuce. Lauyoyin Malam Afakalla ne suka aike wa Baban Chinedu takardar inda suka nemi  ya janye kalaman da ya yi a bidiyon ko kuma a gurfanar da shi a gaban kuliya. Lauyan Afakallah, Barista Abdullahi Musa Karaye, ya shaida wa BBC cewa duk abin da Baban Chinedu ya fada a cikin bidiyon ba gaskiya ba ne. Ya kara da cewa ya wallafa bidiyon ne da zummar bata sunan shugaban hukumar tace fina-finan. Amma Baban Chinedu ya shaida wa BBC cewa ""Ba zan janye kalaman da na yi ba, kuma ina da hujjojin da na dogara da su kan zargin da nake yi wa Afakallahu ya karbi kudi."" Baban Chinedu ya ce ""Bashi aka sa iyalan  Ibro suka karbo na kayan dakin da suka kai N700,000 ga shi tsawon shekara biyu shiru ba wani bayani, sai daga baya ne iyalan marigayin suka sayar da wani gidan gado sannan suka biya masu kayan kudin."" Ya kara da cewa: ""Ko da na yi wa Afakallah tuni kan batun kudin, sai ya ce takardar amincewar gwamna a biya kudin na dab da fitowa, amma shiru kake ji kamar an aiki bawa garinsu."" Afakallah ya ba wa Baban Chinedu awa ashirin da hudu da ya janye kalaman nasa, sannan ya bayar da hakuri idan bai yi haka ba zai gurfanar da shi a gaban kuliya."
entertainment	...Daga Bakin Mai Ita Tare da Azeema ta Gidan Badamasi	Ku latsa hoton da ke sama don kallon bidiyon: Daga bakin mai ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 37, shirin ya tattauna da 'yar fim Azeema ta shirin Gidan Badamasi, inda ta amsa tambayoyin da suka shafi rayuwarta. Ta amsa tambayoyi a kan yadda aka yi ta shiga harkar fim da tasirin da mahaifiyarta a kanta. Ɗaukar bidiyo: Yusuf Yakasai Tacewa: Fatima Othman
entertainment	Tunawa da Gimbiya Diana shekara 25 bayan rasuwarta	"Ana yi wa Diana, tsohuwar gimbiya a masarautar Birtaniya laƙabi da ""wacce ta fi kowa yawan ɗaukar hoto a duniya."" A yayin da take cika shekara 25 da mutuwa, mun yi waiwaye kan rayuwarta a cikin hotuna, ta hanyar zaƙulo wasu hotunanta masu ban sha'awa. An haifi Diana Frances Spencer ranar 1 ga watan Yulin 1961 a Park House kusa da Sandringham, Norfolk, Ingila. Ita ce ƙaramar ƴar Viscount and Viscountess Althorp. Bayan mutuwar auren iyayenta a shekarar 1969, tana yawan yin tafiye-tafiye tsakanin gidajen iyayen biyu a Northamptonshire da Scotland. Diana ta yi karatun firamarenta a makarantar Riddlesworth Hall a Diss da ke Norfolk, sannan daga bisani ta koma makarantar kwana ta West Heath a kusa da Sevenoaks a Kent a 1974. Ta bar West Heath a 1977 sannan ta wuce makarantar Institut Alpin Videmanette da ke Rougemont a Switzerland, inda ta bari a shekarar 1978. Bayan kammala karatunta sai ta fara aiki a Landan, da farko a matsayin mai renon yara, da aikin girki, daga bisani kuma ta koma aiki wata kamarantar yara ta Young England Kindergarten da ke Knightsbridge a Landan. An fara yaɗa jita-jitar cewa ta zama budurwar Yariman Wales. A wannan gaɓar ne idanun duniya da na kafafen yaɗa labarai suka koma kanta. A ranar 24 ga watan Fabrairun 1981 ne aka sanar da baikon Yarima Charles da Lady Diana Spencer a Fadar Buckingham. A wancan lokacin an kashe fam 30,000, (wato daidai da fam 36,000 na yanzu) da kuma tsadadden zobe mai daiman 14 a jikinsa. An yi ta zancen zoben baikon nata saboda tsadarsa kuma a yanzu Catherine, Duchess ta Cambridge ce ke amfani da shi. An yi wa auren nasu laƙabi da ""bikin da ya fi kowane a ƙarnin"", an ɗaura auren Lady Diana da Yarima Charles a Mujami'ar St Paul Cathedral ranar 29 ga watan Yulin 1981, aka kuma watsa shi kai tsaye a talabijin, inda miliyoyin mutane daga faɗin duniya suka kalla. A matsayinta na ƴar shekara 20 a lokacin, babu abin da ya rikitata sai sanda za ta faɗi jerin sunayen mijin nata. Mahaifinta Earl Spencer ne ya yi mata rakiya zuwa dandamalin da aka ɗaura auren. Rigar aurenta wacce David da Elizabeth Emanuel suka ɗinka tana da tsayin kamu 25 kuma an yi ta da wani tsadadden leshi ne. Mutum 600,000 ne suka yi dafifi a hanyar zuwa cocin daga Fadar Buckingham don kallon wucewar ango da amaryar. Ma'auratan sun yi ta ɗagawa cincirindon mutanen hannu daga saman benen fadar (kamar yadda ake iya gani a hoton nan na sama) tare da ƴan yara da suka yi mata ƴan amarya da kuma Gimbiya Elizabeth II. Diana ta daɗe tana fatan yin aure a babban gida. A cikin shekara ɗayar farko ta aurenta ne ta haifi ɗanta na fari ranar 21 ga watan Yunin 1982, Prince William, wanda shi ne na biyu a jerin wadanda za su iya gadar sarautar. Ta yi wa ƴaƴanta tarbiyya bisa irin tsarin da masarauta ta yarda da shi. A ranar 15 ga watan Satumban 1984 ne aka haifar wa William ƙani. An saka masa suna Henry, amma an fi saninsa da Yarima Harry. Ba a ɗaukarwa jikokin gidan sarautar malamai na musamman don koyar da su ba, an saka su ne a makarantun da sauran yara ke zuwa. Diana ta zama abar so a wajen ƴaƴanta maza biyu. Prince Harry ya ce Diana ta kasance ""ɗaya daga cikin iyaye marasa dattako"", kafin ya ƙara da cewa: ""Ta nuna mana soyayya, wannan kam babu haufi a ciki."" A ziyararta ta farko zuwa Amurka, gimbiyar ta yi rawa da wani ɗan fim John Travolta a Fadar White House. Diana ta ci gaba da yin fice da suna. Ta fara jan hankalin mutane da irin adonta, inda aka dinga mayar da hankali kan suturar ƙawa da take sakawa. An yi ta ganinta a al'amuran da suka shafi aiki a hukumance, kuma ayyukan jin ƙan da ta dinga yi sun jawo mata soyayyar mutane da kuma mamaye kanun labarai a faɗin duniya. Ta taka muhimmiyar rawa wajen dinga nuna muhimmancin mutanen da ke fama da cutar Aids. Jawabanta sun dinga ƙalubalantar halayyar nuna bambanci. Shan hannun da ta dinga yi da masu ɗauke da cutar Aids ya tabbatarwa da mutane cewa babu wata illa a yin hakan. Yarima da Gimbiyar Wales sun sha aiwatar da wasu al'amura tare kuma sun yi tafiye-tafiye tare. Sai dai a shekarun 1980 an fahinci irin zaman doya da manjar da suka fara yi. Wata tafiya da suka yi zuwa Indiya a 1992, an ga Diana ita kadai ta yi hoto zaune a gaban ginin Taj Mahal, ginin da ake alaƙantawa da soyayya. Hakan ya nuna cewa duk da ma'auratan suna tare, amma zaman doya da manja ake yi. A tsawon rayuwarta, Diana ta kasance tana da kyakkyawar alaƙa da Mother Teresa, wata fitacciyar malamar addinin Kirista ta ɗarikar Katolika. Tsakanin mituwarsu kwana shida ne kacal. Bayan shafe shekara shida ana zaman ƴar marina, a ƙarshe dai a ranar 28 ga watan Agustan 1996 sai Charles ya saki Diana. A watan Yunin shekarar da ta biyo bayan hakan ne ta yi gwanjon rigunanta 79 da aka tallata a shafukan farko na wasu mujallu a faɗin duniya. An sayar da kayan dala miliyan 4.5 aka kuma yi amfani da kuɗin wajen ayyukan jin ƙai. A ranar 31 ga watan Agustan 1997, bayan kammala cin abincin dare a Ritz Paris tare da Dodi Al Fayed, ɗan hamshaƙin attajirin nan Mohamed Al Fayed, sai suka bar wajen cin abincin tare a motar limozin. Masu ɗaukar hoto sun yi ta bin su a kan babura don son ɗaukar hoton gimbiyar da sabon saurayinta. Rububin bin nasu ya yi sanadin da suka yi mummunan hatsari a wani titin ƙarƙashin gada. Fiye da mutum miliyan ɗaya ne suka jeru a layi reras a hanyar zuwa wajen jana'izar zuwa Westminster Abbey. Kamar yadda ake gani a hoton da ke sama akwatin gawarta ne ake ɗauke da shi sai masu biye da gawar mijinta Yarima Charles da ƙaramin ɗantaYarima Harry mai shekara 12 a lokacin da ɗan uwanta Earl Spencer, da babban danta Yarima William da kuma Duke na Edinburgh. Shekara 25 bayan rasuwarta, har yanzu ana tunawa da ita cikin shauƙi a fadin duniya."
entertainment	Ibrahim Maishunku ya tsallake rijiya da baya a wajen ƴan fashi a hanyar Kaduna-Abuja	"Fittacen jarumin fina-finan Kannywood Ibrahim Maishunku ya ce ya tsallake rijiya da baya a hannun ƴan fashi masu satar mutane. Jarumin ya bayyana halin da ya shiga da shi da wasu abokanansa a shafinsa na Instagram inda ya bayyana cewa a makon da ya gabata sun gamu da ɓarayi a kan hanyarsu daga Abuja zuwa Kaduna. Maishunku ya ce ɓarayin sun shafe minti 30 suna ɓarin wuta inda suka kashe mutum 10 tare da yin awon gaba da mutum 15. ""Sun kuma yi awon gaba da abokina kuma ɗan uwa Abdullahi Abubakar Wali shugaban ƙungiyar matasa ta NYO,"" in ji shi. Jarumin ya ce lamarin ya faru ne misalin ƙarfe 7:16 na dare. Kafin sanar da abin da ya faru da shi, Maishunku ya jefa mabiyansa cikin shakku bayan ya wallafa hoto a Instagram da ke nuna alamun tashin hankali tare da rubuta ""Innalillahi wa'inna ilaihirraju'un."" Amma a saƙon da ya wallafa daga baya ya ce bai yi niyyar faɗin abin da ya same shi ba. ""Amma dole na fada domin neman addu'ar ƴan uwa,"" a cewarsa. Jarumin ya yi wa abokinsa addu'ar Allah ya kuɓutar da shi tare da cewa ɓarayin sun buƙaci a biya su kuɗi. Hanyar Kaduna zuwa Abuja ta shahara sosai wajen fama da matsalar tsaro na satar mutane don neman kuɗn fansa."
entertainment	Rahama Sadau na shan yabo da suka bayan shekara bakwai a Kannywood	"Masu bibiyar shafukanmu na sada zumunta da muhawara da ma wasu da ke bin diddigin rayuwar fitacciyar tauraruwar Kannywood, Rahama Sadau, sun bayyana ra'ayoyi mabambanta a daidai lokacin da take cika shekara bakwai tana harkokin fim. A ranar Alhamis ne tauraruwar, wadda aka fi sani da Priyanka saboda kaunar da take yi wa tauraruwar fina-finan India Priyanka Chopra, ta sanar da cewa ta cika shekara bakwai tana fitowa a fina-finan Hausa. A sakon da ta wallafa a shafinta na Instagram, Rahama Sadau, ta gode wa Allah bisa nasarorin da ta samu cikin shekara bakwai da ta yi tana fitowa a fina-finai. Sakon yana dauke da hoton fim dinta na farko, Gani Ga Wane, wanda ta fito a matsayin budurwar Ali Nuhu kodayake wani dattijo a fim din, Shehu Hassan Kano, ya nuna cewa yana son aurenta. Tun daga wancan fim din, Rahama ta fito a fina-finai masu dimbin yawa - na Hausa da na turanci da ake yi a Kudancin Najeriya. Baya ga haka, ta dauki nauyin shirya fina-finai a kamfaninta na Sadau Movies, musamman fitaccen fim din nan na Mati A Zazzau da kuma Rariya. Wasu daga cikin fina-finan su ne Jinin Jiki Na, Farin Dare, Wutar Gaba, Kasa Ta, Wata Tafiya, da Halacci. Kazalika wasu daga cikin fina-finan turancin da ta fito sun hada da Sons of Caliphate, Up North, If I Am President, da Zero Hour. Mutane da dama sun bayyana ra'ayoyi daban-daban a kan sakon da muka wallafa a shafukan sada zumuntar BBC Hausa a Facebook da Twitter da kuma Instagram inda muka nemi su gaya mana fim din tauraruwar da ya fi burge su. A shafin Instagram, Khaleed Ringeem da Abba Mai Shadda sun ce sun fi son fim dinta na Kanwar Dubarudu. Sai dai Bello Kadir Kad ya ce: ""Ni fim din nata bai taba burge ni ba."" A shafin Twitter, @Laddon_Gusau ya ce ya fi son fim din Mati A Zazzau. Su kuwa @ShapeeuBaddo da @Abdull_Azeezz sun ce sun fi son Matar Mutum. A shafinmu na Facebook ma an samu ra'ayoyi daban-daban kan tauraruwar. Real Journalist Mukhtar ya ce: ""Fina-finanta da dama suna burge ni kuma jarumata ce sosai; yanzu ne dai na yi baya da ita bayan shigowar Maryam Yahaya."" Isah Kayarda ya ce: ""Babu wata burgewa da ta yi, film dinta mafi yawa wulakanta tarbiyar addinin ce da al'adun mu, tunda take sana'ar film ba ruwanta da nuna mutuncin addininta, ballantana al'adar ta."" Sai dai ita kanta tauraruwar ta ce tana son dukkan fina-finanta. A nasa bangaren, Barrister M. Runka addu'a ya yi mata yana mai cewa: ""Ni a gaskiya na kasance daya daga cikin masoya Rahama Sadau sannan kuma a kodayaushe ina sa ta cikin addu'ata kamar yadda nake yi wa sauran 'yan uwana. Fatana a koyaushe Allah ya ba ta miji na gari ta yi aure kamar kowace mace."""
entertainment	Kannywood a 2019: Ko ta ina ba dadi	"Daga Ibrahim Sheme da Isah Bawa Doro da Abba Muhammad Kusan a kowace shekara sai harkar shirya fina-finan Hausa, wadda aka fi sani da Kannywood, ta rikida kamar hawainiya. Wani lokacin kuma ta rika juyawa kamar kosai a tanda; yanzu za a ga ta yi fari, a lokaci guda kuma sai a ga ta koma ja jawur. Kannywood dai babbar harka ce a arewacin Najeriya, inda mutane daban-daban suke kasa hajarsu domin sayarwa, ta hanyar baje kolin basirarsu. MATAKAN CIGABA A cikin shekarar 2019, an samu abubuwa da yawa na ci gaba da kuma ci baya, wanda wasu an san su wasu kuma ba kowa ne ya san su ba. Daya daga cikin cigaban da aka samu shi ne kirkirar sabuwar manhajar sayar da finafinan Hausa a intanet mai suna 'Northflix', wadda aka samar domin kasuwancin finafinan Hausa. Manhajar nan ta finafinan Amurka mai suna 'Netflix' ce ta bayar da tunanin kirkirar ta. Manufar manhajar 'Northflix' ita ce ta taimaka wa masu shawa'ar kallon finafinan Hausa da ke zaune a kasashen ketare da ma na Najeriya, wadanda idan fim ya fita kasuwa sukan dade kafin su same shi, su samu saukin samun finafinan a ko'ina mutum yake a fadin duniya ta hanyar intanet. Sai dai ga dukkan alamu ita ma manhajar ba ta samu irin karbuwar da aka so ba, domin har yanzu ba kowa ya san ta ba, sannan ba ko wane mai shirya fim ba ne ya ke bayar da sabbabin finafinansa a dora a kanta ba. Bugu da kari, su kansu masu ita sun yi karancin talla tare da wayar da kan mutane a kan yadda ya kamata a yi amfani da manhajar. Cigaba na biyu da aka samu shi ne bayyanar gagarumin gyaran da aka samu wajen kokarin tantance duk wani dan fim ko 'yar fim da ake nuna fuskokinsu a cikin fim saboda a san asalin kowa domin samar masu da tarbiyya. Tuni Hukumar Tace Finafinai ta Jihar Kano ta fara aikin tantancewar. A da, Kannywood ta zama tamkar kasuwar daji wadda kowa zai iya shiga ba tare da an tantance sahihancin halayyarsa ko inda ya fito ba. Ko da yake ita ma tantancewar ta bar baya da kura, inda wasu sun je an tantance su, wasu kuwa sun bayyana cewa babu wanda ya isa ya tantance su in dai ba aiki zai ba su ba. Wasu na cewa wannan aikin ba hurumin hukumar ba ne. Akwai ma masu ganin cewa saboda 'yan Kannywood wadanda suka yi jam'iyyar PDP ya sa aka kirkiri aikin tantacewar don a samu damar taka duk wanda ya karya doka. Sai dai hukumar ta yi ikirarin sanya kafar wando daya da duk wani dan fim tun daga kan masu rubuta labarin fim har zuwa masu tace shi, in dai har ba su je sun yi rijista ba. A gefe daya kuma akwai wadanda ke ganin kawai salo ne na neman kudi hukumar ta fito da shi, saboda yanzu an daina yawan finafinai barkatai wanda su ne hukumar ta dogara da su wurin samun kudin shiga, shi ne su ka bullo da yin rijista. Ci gaba na uku da aka samu shi ne yadda ake ta fafutikar neman ilimin harkar, tare da mayar da harkar zuwa yanar gizo, wato ""online"". A yanzu haka kusan kashi 80 cikin dari na 'yan Kannywood za ka same su da shafin YouTube inda su ke dora mabambantan shirye-shiryen da suka yi na baya da kuma sababbin da suka yi. Bugu da kari, wasu daga cikinsu sun zage damtse wurin fafutikar neman ilimin harkar ta hanyar halartar makarantun Najeriya da kuma na kasashen waje, gami da taron bita da kuma ara wa juna sani irin wanda ake gayyatar takwarorin su na kudancin Nijeriya. Ci gaba na hudu da aka samu shi ne kokarin yin wani kasuwancin na daban da 'yan Kannywood su ka zage damtse a wannan shekarar. Sanin kowa ne cewa yawancin jarumai sun dogara da fim din Hausa kadai ne, ba su da wani kasuwancin na daban. Amma a shekarar 2019 jarumai da dama sun bude shaguna: misali, Ali Nuhu da Adam A. Zango kowanne ya bude shagon sayar da kayan sawa na zamani; Sani Danja da Yakubu Muhammad sun bude gidan daukar hoto; Maryam Isah Abubakar (Ceeter) da Maryam Yahya da Samira Saje kowacce ta bude shagon gyaran gashi da sayar da jakunkuna da takalma da sauran kayan mata; Muhibbat Abdulsalam na sayar da man shafawa da magungunan gyaran fata, a yayin da kwanan nan Rahama Sadau ta bude katafaren gidan sayar da abinci da sashen yin kwalliya. Wasu manyan matsaloli da Kannywood ta fuskanta a cikin 2019, wadanda kuma aka yi ittifakin za ta ci gaba da fuskanta a shekara mai kamawa, sun sa ana ganin kamar ci gaban mai ginar rijiya aka samu a wannan shekarar da ke shudewa. Da yawa ana ganin cewa 2019 ita ce shekara mafi koma-baya da 'yan Kannywood suka tsinci kansu a ciki, sakamakon durkushewar da kasuwancin finafinai ya riska.Babbar matsalar da masu shirya finafinan Hausa su ke fuskanta ita ce ta durkushewar kasuwanci, sakamakon dogaro da suka yi da kasuwar CD ta Ƙofar Wambai a garin Kano, wadda ita ce babbar kasuwar hada-hadar finafinan. Mujallar Fim, wadda ita ce kan gaba wajen bada labaran industirin finafinan, ta dade ta na jan hankalin masu shirya finafinai da su lura da cewa kasuwar CD ta Ƙofar Wambai ta na kokarin mutuwa, amma sai wasu daga cikin 'yan fim din su ka dauki abin kamar al'mara. Sai a yanzu suka fahimci hasashen da aka yi ya tabbata. In ban a Kannywood, duk duniya babu inda ake sakin finafinai barkatai. An yi lokacin da sai a saki sama da guda 40 cikin mako biyu. Haka kuma idan ka kalle su za ka ga duk kusan labarai iri daya ne, kuma jaruman iri daya ne. Idan Ali Nuhu da Jamila Nagudu ne a cikin fim din wane, to shi ma wancan in ya tashi shirya fim su zai saka saboda wai su ake tashe. Da haka aka gundiri 'yan kallo, su ka rika ja baya da sayen finafinan. Wannan ya na ɗaya daga cikin dalilan da su ka sa kasuwar ta mutu. Jigon finafinan ma ya zo ya rika yin kama da juna. A Kannywood ne idan furodusa daya ya yi fim a kan kishi ya samu karbuwa, to sai a samu akalla mutum goma da za su yi makamancin sa; sun kasa bude kwakwalwarsu ta yadda za su tabo abin da ya shafi Malam Bahaushe. Kullum dai labarin soyayya ko aure ne, sai lafta rawa da waka a ciki! Ta haka aka rika bai wa jaruman lakabi, a ce wance ta fi dacewa da jigon mugunta, wane ya fi iya fim na soyayya, wance kuma gwanar kisisina ce, wane kuma gwanin rawa ne. Hakan ya sa da an ga fostar fim da hotunan wane da wane, to an san inda labarin ya dosa. Amma duk da haka, za ku ga finafinai masu dogon zango (wato 'series') irin su 'Dadin Kowa', 'Kwana Casa'in' da kuma 'Gidan Badamasi' da ake nunawa a talbijin sun samu karbuwa a wurin mutane saboda bambance-bambance da ke tsakanin su da irin finafinan da aka saba kaiwa a kasuwar CD ta Ƙofar Wambai. Sai dai wasu na ganin wannan yanayin na tabarbarewar kasuwancin fim da masu harkar suka tsinci kansu a ciki lokaci ne ya zo da masana'antar za ta yi tankade da rairaya inda za ta wankacalar da wasu jaruman da daraktoci har ma da furodusoshi da duk wanda ya ki tafiya daidai da zamani. Tun a yanzu ma ta fara wankacalar da wasu furodusoshin idan aka yi la'akari da cewa an rage yawan fita aikin fim. A yanzu in ban da irin su  Abubakar Bashir Abdulkareem, wanda aka fi sani da Maishadda, da irin su Naziru Ɗanhajiya, ba kowa ne ke iya  fita lokeshin ba. Tuni dai gwiwoyin wasu daga cikin masu harkar fim suka yi sanyi, kuma sun shiga tsaka mai wuya. Saboda idan sun yi fim din ma babu yadda za su yi da shi. A ka'ida, duk bayan sati biyu ya kamata a saki finafinai 12, amma yanzu sai a kai wata biyu ba a saki fim 10 ba. Akwai ma makwannin da su ka zo su ka wuce ko fim daya ba a saki ba. Hakan kuma ya kan shafi 'yan wasan, wadanda da yawan su fatara ta addabe su. Wasu sun fara neman wasu hanyoyin na neman abinci. Babban misali shi ne Adam A. Zango, wanda kwanan nan ya bayyana cewa shi fa ya koma Legas da zama don ya rika halartar bukukuwan 'yan Arewa mazauna kudu, ya na samun kuɗi. Akwai kuma masu ganin zamani ne kawai ya durkusar da kasuwar CD, saboda a yanzu za ka iya shiga gida goma ba ka samu uku masu na'urar CD ba; kowa tauraron dan'adam yake amfani da shi. A wani kwakkwaran bincike da muka yi, mun gano cewa a yanzu haka ba a iya buga kwafin CD sama da dubu biyar a fitar da shi kasuwa. Ko an buga su din ma sai an maido maka ragowa da yawa. Hakan ya sa furodusoshi da yawa sun kasa ba 'yan kasuwa finafinansu. Akwai ma wani da ya tabbatar mana da cewa yanzu duk kyan fim a Kasuwar Ƙofar Wambai bai wuce a saye shi N100,000 ba, ko nawa ka kashe wurin buga shi. Fitattun jarumai irin su Ali Nuhu, Adam A. Zango, Sadiq Sani Sadiq, Sani Danja da sauran su kowannen su ya na da sabon fim a kasa, amma sun kasa fitar da shi kasuwa saboda tsoron asarar da za su yi, da tunanin makudan kudaden da suka narkar wurin shirya finafinan. Ali Nuhu yana da 'Kar Ki Manta Da Ni', Adam A. Zango yana da finafinai irin su 'Gwaska Return', 'Gudun Mutuwa', 'Haseena' da 'Ramakon Gayya'; Sani Danja na da 'Akeelah', Sadiq Sani Sadiq da Rahama Sadau suna da 'Mati A Zazzau'. Duk wanda ka tunkara a Kannywood zai ce maka yana da fim a kasa, amma tsoron yadda kasuwar ta koma ya hana shi fitarwa. Kuma a wani bangaren na sayar da fim, samuwar gidajen talbijin irin su Arewa24 da Farin Wata da African Magic Hausa ta haifar da koma-baya ba kadan ba. Domin a shekarun baya gidajen talbijin da ke sayen fim sukan saya da tsada. Amma saboda son zuciyar wasu daga cikin 'yan Kannywood su ka lalata harkar, inda suka rinka bi su na karbar finafinan mutane su na sayarwa da tsada sai kuma su ba masu finafinan kudi kadan. Su kuma gidajen talbijin din da suka gane, sai suka daina sayen finafinan da daraja. Wannan ya kara taba harkar fim ta kowane bangare. Su ma 'yan kallo, sai su ka gwammace su kalli finafinan da wadannan tashoshin ke haskawa, maimakon su je kasuwa su sawo fayafayen CD su kawo gida. Yanzu ba kowa ba ne ke saya wa iyalinsa fim, sai ya ce kawai su kalla a talbijin. A bangaren gidajen sinima kuwa, bayan hankalin 'yan Kannywood ya dawo jikinsu, suka fahimci cewa kasuwar CD ta mutu, sai su ka rinka yin kwambar kai finafinansu a gidan kallo na Film House Cinema da ke cikin cibiyar hada-hada ta Ado Bayero Mall, a Kano. Shekara biyu da suka gabata lokacin mutane na dokin abin, an samu finafinai wadanda aka yi tururuwar kallo irin su 'Kalan Dangi', 'Mariya', 'Mansoor', 'Rariya', da 'Gwaska Return'. A lokacin, akan dauki tsawon lokaci kafin a haska fim, wanda hakan ya sa duk lokacin da aka tashi nuna fim sai mutane sun yi dandazo wurin kallon shi. Amma a shekarar 2019, mun ga abin ya canza zani, domin kuwa an samu karancin masu kallo; kusan duk sati sai an kai sabon fim, amma a satin idan mutum ya lissafa bai samun mutum 500 da suka shiga. Sai furodusa ya yi sa'ar gaske kafin ya samu kudin da suka kai N200,000. Idan kuma aka gama kallon shi a can sai dai ka zuba masa ido domin babu wurin kai shi, ko da yake an samu wadanda su ka haska finafinan su a lokacin bikin Babbar Sallah a Kaduna da Katsina, amma su din ma babu wanda ya samu sama da naira dubu dari. KALLO YA KOMA SAMAA yanzu dai haka kasuwancin finafinan Hausa ya yi mutuwar kasko, kuma ba a san lokacin gyara shi ba. Kusan a ce harkar ta mutu murus, kuma har yanzu an kasa gano hanya mai bullewa. A shekarar 2020, ana sa ran a ga abin da shugabannin Kannywood za su yi domin ceto sana'ar. Jama'a sun zuba ido su ga abin da Ƙungiyar Masu Shirya Finafinan Hausa ta Nijeriya, wato MOPPAN, za ta yi. Kwanan baya dai aka zabi sababbin shugabannin kungiyar, da Dakta Ahmed Sarari a matsayin shugaba. Sarari ya ci zabe ne bisa alkawarin zai gyara kasuwancin finafinai. To yanzu kallo ya koma kansa, ana jiran a ga da wacce ya zo. Wasu na cewa Allah ya sa dai duk kanwar ba ja ba ce!"
entertainment	'Ina fata mala'iku su raka mahaifiyata da bege zuwa makwancinta'	"A﻿ jawabinsa na alhini da ta'aziyyar rashin mahaifiyarsa, sabon Sarkin Birtaniya Charles na uku ya yi addu'a cikin nuna kauna. Sarkin ya ce: ""Muna fata sahun mala'iku su raka ki da bege zuwa makwancinki."" Y﻿a kara da gode wa mahaifiyar tasa bisa dawainiya da jagorancin da ya ce ta yi wa ahalinta, yana mai cewa ""lokaci ya yi da za ki je ki hadu da babana, abin kaunata."""
entertainment	Daga baƙonmu na mako: Labarina Series; Ma'anar mai hakuri yakan dafa dutse ya sha romonsa	Wannan maƙala ce ta musamman daga baƙonmu na mako: Hashim Abdallah Mallam-madori yana koyar da Turanci da Adabi a Binyaminu Usman Polytechnic Hadejia, da ke jihar Jigawa a Najeriya. Dukkan abubuwan da ke cikinta ra'ayinsa ne ba na BBC ba. Kallo ya koma sama, wato shaho ya suri giwa sama kamar yadda yake zarar dan tsako. Lallai Bahaushe ya yi hikima da fadin haka, domin dan tsako kadai shaho zai iya sura. Kusan wata guda ke nan, tashar talabijin ta Arewa24 ta fara nuna wani shirin fim mai suna 'Labarina' wanda rubutu ne na wani labari wanda fitaccen marubuci Ibrahim Birniwa ya kago. Hankali ya karkata ne saboda Arewa24 sun saba nuna sababbin shirye-shirye da suke fito da sababbin jarumai, sai shahara da kwarewa da kayan aikin zamaninsu da kuma iya karkatar da hankalin matasa, maza da 'yan matan cikinsu. Abu na biyu wajen karkatar matasan ko a tsakankanin marubuta ita ce, shaharar marubucin wajen rubutun labari mai rike mai kallo wajen kawo rikita-rikitar da ke sakawa mai kallo son ganin ya za a karke ko ya za a warware a ko yaushe. Abin da ya ja hankalina a kan yin wannan rubutun shi ne, tun a kashi na farko wasu masharhanta suka nuna karewar labarin - wanda maudu'insa shi ne juriya da hakuri - da watakila kashi daya kawai aka nuna daga kashi 12 ko 13 ko wajejen hakan da shi ne zango daya (season one) a fim mai dogon zango (series film). Sun fadi hakan ne domin wani abin takaicin da ya yi barazanar faruwa a kan babbar tauraruwar shirin. Sai dai shirin na biyu ya nuna lallai labarin ya tafi da masu wannan hasashen, domin hakan ba ta faru ba. Da ma ai sani ko camkar abin da zai faru ka iya zama nakasu ga marubuci, domin kunshiyar labarin da sako ko manufa ko sarrafa jigonsa na hannunsa kacokam, kuma rashin sanin me zai faru da jiran abin da zai faru din shi ne ke jan mai kallo ya ci gaba da yin kallon. Mene ne jigon labarin? Haƙiƙa ni ma ba na ganin don an yi amfani da talauci, kamar yadda yake a fim din, an tilasta wa babbar tauraruwa, an yi ma ta abu mai kama da fyade, shikenan labarin ya kare ba. Watakila, an yi hasashen lalacewar labarin ne don tausayi ko burin abin da mai kallo yake so ya kasance a kan tauraruwar. Sai dai mai kallon ya manta shi ne yake son kasancewar abin, ba marubucin ba ne. Abin lura ne, tunda an san kashi na 1 (episode 1) kawai aka nuna a lokacin da aka yi hasashen, saura wajen goma-sha, amma duk da haka aka bigi kirji aka iya cewa, idan wancan abu ya faru labari ya kare. Watakila a ganin masu ra'ayin labarin ya kare a 'episode one' kadai suna nufin babu wani abin jan hankali, ko kuma ba za a iya ci gaba da jan zaren labarin ba ne ya gamsar, ko kuma suna nufin duk wani darasi ya kare. Cewa labarin ya kare da afkuwar wancan cin zarafi ga tauraruwa, wannan ra'ayi ne kawai, domin watakila sannan labarin zai fara kamar dai yadda wata marubuciya, Hajiya Bilkisu Babandede ta fada. Lallai, a ganina ni din ma, watakila sannan ne za a tsokano tsuliyar dodon labarin. Wato, idan zan ba da misali, sai in ce sannan 'fansa' za ta iya zama wani jigo a labarin idan marubucin haka ya kunso tun farko.  Watakila ma wacce iftila'in cin zarafin ya fadawa ta haifi dan da zai zo ya kashe ubansa. Bisa la'akari da sunan labarin, abu ne mai yiwuwa wacce aka ci zarafin ta mutu (in Marubucin ya so) sai a wayi gari, ashe labari ake ba wa mai kallo, sai a ga wanda ya yi fyaden shi ne shugaban kasa ko gwamna. Kofofin marubuci na linkaya da kurda-kurda dai yawa ne da su, kuma suna kunshe a kirjinsa, ba a iya rufe su ko hasashen abin da zai faru. Domin idan har aka gane abin da zai faru, ba a bayar da tunanin mai kallo ba, to kallonsa ma ba zai yi dadi balle armashi ba. Ko in ce ba zai ma yi amfani ba, kuma hakan rashin kwarewar dabaru ne, wadanda suna daga cikin matsaloli a nakasun marubutan Hausa da na sha ji ana fada. Kamar dai an fi so marubuci kar ya bar kofar gano me zai faru. Ko a 'Labarina' din na Arewa24, iya gano abin da zai faru din ne ya sa aka ce labarin ya kare idan wancan abin takaici ya faru, amma sai aka waske, wanda ko ba a waske din ba, wadancan abubuwa da na zayyano wadanda akwai ire-irensu ba iyaka a kirazan marubuta, na iya faruwa, labarin ya zama sabo ko a samu fahimtar yanzu ma za a fara. Masana kuma masu sharhi ko kawo sukar nakasu ko duba ga kyawun labari ko kiyaye da cewar sakon makagin labari ya isa ko akasin haka, sun hadu a kan labari ba ya samuwa sai dole da wani sabani 'irony' wanda za a iya kiransa da rikita-rikita ko rudani 'conflict', ko da a labarin ban dariya ne kuwa. Sannan labari yana yin dadi 'exciting', ya yi fice, ya yi tasiri har a kira shi da 'classical' idan ya iya sa mai kallo 'viewer' ko mai karatu 'reader' ko mai sauraro 'listener' a cikin zakuwa/damuwa da aka fi sani da 'suspense', musamman a yanayin ban tausayi ko takaici ko damuwa ko da-na-sani, 'tragedy'. Irin wannan, ta yiwu ya janyo tausayi musamman saboda rashin sani ko fargaba na al'amarin da zai faru a gaba, ko kuma yayin tunkarowar hatsari ko al'amari mai daure kai, musamman idan mai kallon ya kwallafa kaunarsa ga tauraro. Kuma ga shi da gangan marubucin labarin ya cusa so da tausayin tauraron. Sai dai, wani shahararren malamina na jami'a, Farfesa Ibrahim Bello-Kano (IBK), wanda ya yi tsiri a iya nakadin Adabi da falsafar magana da sharhi ko binciko nakasu, ya ce wani Bajamushe marubucin labarin ban takaici mai suna, Franz Kafka, ba ya so ma ake tausayawa irin wannan tauraro duk irin halin da ya shiga a wani labari, The Trial. A irin wannan zubi, mai kallon yakan samu kansa yana son cimma buri ko kubuta ko yin galabar tauraron a kan makiyansa, wato 'antagonist(s)' ko duk wani cikas. Hakan na iya kasancewa a tafiyar tauraron uwa-duniya 'adventure', musamman don wani buri ko alwashi 'mission'. Mai kallon ko sauraro ko mai karatu yakan zama kuma ya rika ji kamar shi ne al'amarin ke faruwa da shi. Mun sha ganin mai sauraro yana ba wa tauraro shawara duk da ya san ba ji yake ba. Na taba ganin dan kallo a silima ya duka kasa don gocewa harsashin bam da aka harbo lokacin da ya nufo fuskar talabijin ya ga kamar zai fito. Na sha ganin mai karatu yana kukan tausaya wa tauraron labarin da ke gabansa. Kuma watakila kun sha gani. Abin da mutane suka yi ta tsinkaye a wannan shiri shi ne an yawaita fitattun jarumai a shirin ko kuma an ba su manyan wurare. Yana daga ra'ayin wasu masharhantan fina-finai cewa, saka sabon tauraro ya fi ratsa mai kallo domin in bai san tararon ba ya fi yi wa labarin kallo a sabon labari, domin in da ya san shi, zai ke masa kallon sani da kwatancen dab'iunsa da na fim dinsa na baya. Ga sabon tauraro kuma, duk abin da ya bayyana zai ke ganin gaske ne. In aka ce ka gama ganin tauraro da sunaye ba adadi, da iyaye daban-daban fiye da ashirin a fina-finai kusan dari ko fi, watakila ya mutu sau 3 mafi karanci. Komai nasa dai ka hakkake ba gaske ba ne, shiri ne bayan an san koyaushe so ake ake koyaushe ake kaddarawa al'amarin wata kirkirar Adabi zahiri ne. Wanda hakan ne yake sa dan kallo ko mai karatu ko sauraro yake sha'afa da al'amarin shiri ne ya zubar da hawayensa. Abu na gaba game da sanya sababbin jarumai, wanda shi ma muhimmi ne, shi ne fito da su, su nuna irin tasu baiwa da kwarewar. Domin ba wani abu da ya fice shahara ko yin fice ko kawarewa da ke sa ake ci gaba da sa tsofaffin jarumai ana maimaitawa. Ai kuwa sai an ba wa sabon jarumin dama ya taka rawa har za a ga kwarewar tasa. Shi ma fitaccen da guda daya ya fara, ko in ce dama aka fara ba shi ya gwada. Dadi da kari, zan iya cewa dadin sabo shi ne, yakan dage ya ba da iya iyawarsa saboda yana son fitowa. Ga shi ba ya tsada, balle yanga ko saka sharadi. Ta kai ta kawo, shaharar wasu tana sa suna iko kuma masu shirin, tun daga darakta zuwa kan furodusa suna dari-dari da juya su yadda suke so, hakan kuwa, ba karamin nakasu zai kawo wa shirin ba. A sababbin kuwa, akwai wanda zai yi a kyauta, yana rawar jiki don kawai sunansa ya fito. Mutane da yawa, musamman matasa suna da baiwarwaki da Ubangiji ya huwace musu, sai dai rashin samun dama. In suka samu damar za a gano da magani a gonar yaro.
entertainment	Nasarorin da shirin Izzar So ya kawo min - Lawan Ahmad	Ku latsa hoton da ke sama don kallon bidiyon: A cikin wannan bidiyon, furodusan shirin Izzar So mai dogon zango da ake nunawa a Youtube ya ce ya samun dumbin nasarorin sakamakon shirin. Lawan Ahmad ya ce ba shi ba ma hatta da 'yan downloading da taurarin shirin kowa ya samu alkhairi.
entertainment	An karrama Ali Nuhu a India	"An karama tauraron fina-finan Hausa Ali Nuhu a Indiya, kamar yadda ya bayyana wa BBC. Wasu dalibai 'yan Arewacin Najeriya da ke karatu a kasar Indiya da malamansu Indiyawa ne suka gayyaci jarumin bikin Ranar Al'adu kuma suka karrama shi a wajen taron. ""Daliban na karanta fanni daban-daban kama daga fannin likita zuwa hada magunguna da injiniya da dai sauransu,"" in ji Ali Nuhu. Jarumin ya ce baya ga wadannan dalibai, wasu makarantu a kasar sun ba shi lambobin yabo. Ali Nuhu ya ce ""akwai makarantar Dayananda Sagar School of Physiotherapy su ma sun ba ni lambar yabo kuma sun nuna jin dadinsu kan yadda daliban Najeriya ke mayar da hankali kan karatunsu."" Tauraron ya ce ya yi matukar farin ciki da wannan karramawa da kuma yadda malaman wadannan makarantu ke da sha'awar al'adun Hausawa. ""Wasu daga cikin malaman har fina-finan Hausa suke kallo saboda su ga yadda yanayin rayuwar Bahaushe ta ke."" ""Shi ya sa idan wani dan wasa ya zo taro irin wannan su kan karrama shi,"" in ji Ali Nuhu."
entertainment	Yaran Lagos da sana'ar rawa ta kai su kasashen duniya	Ku latsa lasifikar da ke sama don kallon bidiyon: Footprints of David Art makaranta ce da ake koyar da yara rawa da zummar fito da irin baiwar da Allah ya yi musu. Makarantar tana yankin Bariga da ke wajen birnin Lagos a kudu maso yammacin Najeriya. Kuma akwai yaran da wannan rawa ta yi sanadin kai su wasu kasashen duniya. Makarantar tana yankin Bariga da ke wajen birnin Lagos da ke kudu maso yammacin Najeriya.
entertainment	Sarauniyar Ingila Elizabeth ta II ta rasu, a cewar Fadar Buckingham	"Sarauniyar Ingila Elizabeth ta II,  basarakiyar da ta fi dadewa a kan karagar mulkin Birtaniya, ta rasu a Balmoral tana da shekaru 96. Ta rasu ne bayan ta shafe shekaru 70 a kan mulki. Iyalanta sun taru a fadarta da ke Scotland bayan an rika nuna damuwa game da yanayin koshin lafiyarta ranar Alhamis. Sarauniyar Ingila ta hau kan mulki ne a 1952 kuma ta ga sauye-sauye da dama. Babban danta Charles, tsohon Yarima na Wales, ne zai jagoranci kasar wajen jimami a matsayinsa na sabon Sarki da kuma shugaban kasashe 14 na kungiyar Commonwealth. A wata sanarwa, Mai Martaba sabon Sarki ya ce: ""Mutuwar mahaifiyata abar kaunata Mai Martaba Sarauniya, lokaci ne na matukar bakin ciki a gare ni da dukkan iyalaina. ""Muna matukar jimamin rasuwar Basarakiya abar bege kuma mahaifiyata abar kaunata. Na sani cewa rashinta zai matukar yi wa 'yan kasar nan da  Commonwealth zafi."" Ya kara da cewa a yayin da suke jimamin rasuwarta da kuma sauyin da aka samu, shi da iyalansa za su ""nutsuwa da kwanciyar hankali ne bisa sanin cewa duk fadin duniya ana girmamawa da kuma kaunar Sarauniya"". A sanarwar da Fadar Buckingham ta fitar ta ce: ""Sarauniya ta rasu salin-alin a Balmoral da rana. ""Sarki da mai dakinsa za su ci gaba da kasancewa a Balmoral da wannan maraice kuma za su koma London gobe."" Dukkan 'ya'yan Sarauniya sun tafi Balmoral, kusa da Aberdeen, bayan likitoci sun sanya ido sosai kan Sarauniya. Jikanta, Yarima William, shi ma yana can, tare da dan uwansa, Yarima Harry, yana kan hanyar zuwa Balmoral. Firaminista Liz Truss, wacce sarauniyar ta Ingila ta nada a ranar Talata, ta ce sarauniyar ''ta samar mana da abubuwan da muke so da kuma karfafa gwuiwar mu ako da yaushe''. T﻿a ce daga yanzu za a san Charles a matsayin Sarki na III. Mulkin Elizabeth ta II a matsayin sarauniya ya biyo bayan yakin basasa, sauyi daga Sarauta zuwa Commonwealth, da karshen yakin cacar-baka da kuma shiga da kuma ficewar Birtaniya daga Kungiyar Tarayyar Turai. An samu firaministoci 15 lokacin mulkinta fara wa da Winston Churchill wanda aka haifa a shekarar 1874 hada da Ms Truss, da aka haifa a 1975, shekara 101 bayan nan. Ta kasance tana ganawa da firaminista a kowane mako tsawon mulkinta. A fadar Buckingham da ke birnin Landan, dandazon mutane da ke jiran sanin halin da sarauniyar ke ciki sun barke da kuka bayan jin labarin mutuwar ta. An yi kasa-kasa da tutar da ke saman fadar da misalin 18:30 na yamma. A﻿n haifi sarauniya Elizabeth Alexandra Mary Windsor ne a Mayfair, da ke birnin Landan ranar 21 ga watan Afrilun 1926. Mutane kalilan ne suka yi tunanin za ta zama sarauniya amma a watan Disambar 1936 kanen mahaifinta, Edward VIII, ya sauka daga sarauta inda ya auri wata Ba'amurkiya, Wallis Simpson, wadda sau biyu aurenta na mutuwa. Daga nan ne mahaifin Elizabeth, King George VI ya zama sarki, kuma Lilibet, kamar yadda 'yan uwanta suke kiranta a wancan lokacin da take 'yar shekara goma, ta zama mai jiran gadon sarautar kasar. Cikin shekaru uku, Birtaniya ta gwabza yaki da Jamus karkashin mulkin 'yan  Nazi. Elizabeth da kanwarta, Gimbiya Margaret, sun kwashe galibin lokacin yakin a fadar Windsor bayan iyayensu sun ki amincewa da shawarar da aka ba su cewa su tsere zuwa Canada. Yayin da ta kai shekara 18, Elizabeth ta kwashe wata biyar tana koyon kanikancin mota da sanin dabarun tuka mota. Daga bisani ta bayyana cewa ""Na soma fahimtar irin juriyar da ake yi a yayin da ake fuskantar kalubale."" Lokacin yaki ta rika musayar wasiku da dan uwanta Philip, Yariman Girka, da ke aiki da rundunar sojin ruwan Burtaniya. Soyayyarsu ta zurfafa kuma sun yi aure a cocin Westminster Abbey a ranar 20 ga watan Nuwamban 1947, a lokacin da aka bai wa Yariman sarautar Duke na Edinburgh. Daga baya ta rika kiran shi da ‘’mai karfafa mini’‘ tsawon shekaru 74 kafin mutuwarsa a 2021 yana da shekaru 99. Dansu na farko, Charles, an haife shi ne a 1948, sai Gimbiya Anne, wadda aka Haifa a 1950, sai Yarima Andrew a 1960, sai Yarima Edward da aka haifa a 1964. Sun samar da jikoki takwas ga iyayen nasu, da tattaba kunne 12. Gimbiya Elizabeth na Kenya a 1952, tana wakiltar mahaifinta da ke jinya, a lokacin da Philip ya sanar da ita cewa mahaifinta ya rasu. Ba tare da ɓata lokaci ba ta koma London a matsayin Sarauniya. ‘’Nada ni wani abu ne da ya zo bagatatan kuma dole in yi iya kokari na,"" kamar yadda ta sanar daga baya. An nada Elizabeth a cocin Westminster Abbey a ranar 2 ga watan Yunin 1953 tana da shekara 27, a bikin da masu kallo a akwatin talabijin miliyan 20 suka kalla. Shekarun mulkinta sun zo da sauye sauye masu ma’ana da suka hada da kawo karshe mulkin Burtaniya a kasashen waje. Elizabeth ta yi wa masarautar Burtaniya garambawul, inda ta rika ganawa da al’umma da kuma halartar tarukansu. Sadaukarwar da ta nuna ga kasashe renon Ingila na Commonwealth ba karama bace, don ta ziyarci duka kasashen akalla sal daya. Amma akwai lokutan da abubuwa marasa dadi suka faru. Shekarar 1992 ta zama ta bakin ciki ga Sarauniya, don a lokacin ne aka yi wata gobara a gidanta da ke Windsor Castle, kuma auren uku daga cikin ‘ya’yanta ya mutu. Bayan mutuwar Diana, Gimbiyar Wales a wani hatsarin mota a birnin Paris a 1997, Sarauniya ta sha suka saboda rashin bayyana alhininta cikin jama’a. Akwai kuma tambayoyi a kan tasirin masarautar ga wannan zamanin. Ta taba fadar cewa ‘’ba bu wata hukuma da za ta yi tsammanin na za ta fuskanci matsi daga wadanda ke goyon bayanta, ba maganar wadanda ke adawa da ita ake yi ba.’’ A matsayin ta gimbiya mai shekaru 21, Elizabeth ta sha alwashin sadaukar da rayuwarta ga yi wa al’umma aiki. Da take tuna kalaman da ta yi bayan shekaru da dama a 1977, ta bayyana cewa ‘’duk da na yi kalaman ne da tunanin komai zai tafi lami lafiya, har yanzu ba na da na sanin yin su.’’ Ta kuma maimaita kalaman sadaukar da rayuwarta ga al’umma cikin watan Yuni a lokacin da ta cika shekara 70 a kan mulki. An gudanar da bukukuwan azo a gani bisa al’ada, duk da rashin isassar lafiya ba ta bari Sarauniya ta halarci wasu daga cikin bukukuwan ba, to amma a lokacin ta sanar da al’ummarta cewa ‘’ Zuciyata na tare da ku.’’ Ta kuma gana da jama’a tare da ‘ya’yanta da jikokinta da tattaba kunnenta a fadar Buckingham a wani biki da aka gudanar don karramata bayan cika shekaru 70 tana mulkin."
entertainment	Waka ta farko a 2019 ta 'Hafiz ga ni na zo'	Waka ta farko ta 'Hafiz ga ni na zo'
entertainment	...Daga Bakin Mai Ita tare da TY Shaban	Daga Bakin Mai Ita shiri ne na BBC Hausa da ke kawo muku hira da fitattun taurari da mawakan harkar fim din Hausa na Kannywood kan abubuwan da suka shafi rayuwarsu zalla. A wannan kashi na 116, mun tattauna da tauraron fina-finan Hausa, TY Shaban, inda ya amsa tambayoyi da dama da suka shafi rayuwarsa.
entertainment	Girke-Girken Ramadan: Yadda ake hada cucumber cooler	Danna hoton da ke sama domin kallon bidiyon: Wannan wani shiri ne da BBC Hausa ke kawo muku a kullum da azumi don bai wa mata damar gwangwaje basirarsu ta girki. Sannan don taimakon sauran matan da ke son samun sabbin girke-girke don yin abincin buda-baki. A yau za mu nuna muku yadda ake  hada cucumber cooler daga wurin Murjanatu Muhammed.
entertainment	Kyautar girmamawa ta Edinburgh – Yadda Philip ya zaburar da matasa	"In har akwai wata kungiyar da za a ce ta tasirantu da yanayin tunanin Yarima Philip, to ba ta wuce Kyautar girmamawa ta Edinburgh ba. Tushen kyautar ta samo asali ne daga tsananin dogaro da kai, wanda ya taimaka masa yayin matsananciyar rayuwa da ya fuskanta a lokacin yarintarsa da kuma irin gogayyar da ya samu a lokacin da yake a makarantar Gordonstoun karkashin kulawar shugabanta wato Kurt Hahn. Muhimmin abu, kamar yadda Yarima ya bayyana da kansa, shi ne ""idan ka nuna wa saurayi yadda zai aiwatar da wani abu a cikin nasara, to tabbas zai sake samun nasara a wasu abubuwan da yawa. Irin wahalhalu da kuma gwagwarmayar da Yarima Philip ya sha a lokacin da yake Gordonstoun ne suka yi sanadiyyar kafuwar yadda tsarin ya tafi. Yarima ya yi bayanin irin kalubale da gwagwarmar da dalibai suke fuskanta a wata ganawa da BBC ta yi da shi bayan shekaru. Ya bayyana cewa ""a shekarar 1938, na tsinci kaina ina yin tafiyar mil biyar a kafa, cikin sauri a kan titunan Morayshire. Ban taba yin irin wannan tafiyar kasa ba a rayuwata kuma ba na addu'ar sake yin hakan a nan gaba."" Hakika Allah ya amsa rokona domin kuwa hakan ya haifar da samun cikakkiyar nasara, har aka kafa wannan kyauta ta girmamawa. A 1951, bayan an yi nadin sarauniya, shi kuma fa Yarima a wannan tsarin, ba shi da wata rawar da tsarin mulki ya keɓe masa, don haka, sai ya yi ta kokarin samarwa da kansa mafita. Mr Hahn ya tuntube shi tare da neman taimakonsa domin farfado da Moray Badge. Wannan yunkuri ne ya haifar da samuwar tsarin kyautar girmamawa ta yara wanda aka fara a 1956. John Hunt ne ya dinga bayar da kyautar gami da tsare-tsaren yadda za ta kansance. Domin mutum ne gwarzo kuma haziki, shi ne ya taba jagorantar tawagar da ta yi nasara a kan Mount Everest, shekara ukun da suke shude. Baya ga 'yan aikace-aikace na zahiri, sabon shirin ya hadar da ayyukan tallafa wa al'umma, wannan kuma ya faru ne domin a magance damuwar da Mr. Hahn yake da ita game da halin ko-in-kula a rayuwar al'umma da rashin sanin ciwon-kai a tsakanin matasa. Da farko sai aka fara shirin da kyaututtuka a mataki-mataki, kuma hakan ya zama wani bangaren na tafiyar da shirin. Wannan kungiya ba ta da wani tsari na shiga ko kayan sawa kamar irin na kungiyoyin 'yan sikawut da dai sauransa, a maimakon haka, ana ba wa duk mai son shiga damar zabar shirin da yake so a cikin tarin shirye-shirye da ake da su. A lokacin da kungiyar ta fara a 1956, wasu sun yi tunanin ko za ta kawo wani sauyi ne na daban, al'amarin ya kai ga ministan ilimi Sir Dabid Eccles ya taba wani subul-da-baka ya nuna kowa Yarima yana da tunanin sake kirkirar samarin Hitler. Da farko-farkon tsarin, an takaita shi ne kawai iya maza, wanda a wannan lokacin sama da mutum 7,000 suka shiga a watanni 12 na farko. Amma a 1958 sai aka shigo da yara mata domin su ma a dama da su, duk da dai cewa da farko shirye-shiryensu sun bambanta da na yara maza inda aka fi mai da hankali a kan dabarun aikace-aikacen gida da kuma hidimta wa al'umma. Ba a bar mata sun shiga shirin dumu-dumu ba a shekarar 1965, inda kuma aka sami daidaito a tsakanin yara maza da mata a 1980. A farkon shekarar 1960 ne shirin ya zama gidauniyar tallafawa masu rauni. Shirin ya fadada zuwa kasashen ketare, inda aka dinga kirkirar shirye-shirye irinsa a kasashe da yawa rainon Ingila. A hakikanin gaskiya, Yarima bai tsaya kawai a bayan fage ba, ya shiga an dama da shi sosai a cikin al'amuran kungiyar, inda ya dinga jagorantar kwamitoci da bayar da shawarwari da kuma ba da kyaututtuka ga matasa. Ya kasance shugaban kwamitin amintattu har shekarar 2001, daga baya kuma ya ci gaba da kasancewa a matsayin uban kungiya. Matasa daga kowane lungu da sako, daga bangarori daban-daban sun shiga shirye-shiryen kungiyar, inda hakan ya tabbatar da irin nasarar da Yarima ya samu wajen jawo hankalin mutane zuwa ga kungiyar daga kowane sassa da dama na al'umma. Haka kuma, kungiyar ta kulla alaka da 'yan kasuwa da masana'antu wanda hakan ya ba ta damar tara isassun kudaden da ake bukata da kuma karfafa gwiwar kamfanunnuka wajen karfafa kyaututtukan ga ma'aikatansu. A yayin da sabon ƙarni ya tunkaro, sai aka kara fadada shirye-shiryen, inda aka shigo da masu zaman gidan kaso da kuma gidajen kangararrun yara. Jay Passmore mutumin Debon ne wanda ya kasance a karkashin kulawa ta musamman tun yana dan shekara 10 sannan kuma ya ci gaba da rayuwa a karkashin kulawar mutane daban-daban. Ya yi rashin ji a makaranta inda aka kore shi. Daga nan kuma sai ya addabi mutane, har sai da 'yan sanda suka zo inda ake riƙe da shi domin su kama shi. Wuya ta sa shi dole ya sauya tunani inda da taimakon mai kula da shi, sai ya shiga wata kungiyar 'yan sa kai wadanda sun taba taimaka masa a baya. Sai kuma ya yanke shawarar gwada sa'arsa a kyautar girmamawa ta Yarima, inda ya sami tallafin fam 1,500 domin biyan kudin wasu matsugunai a kauyen Zulu da ke kasar Afirka Ta Kudu. Ya sami kyauta a watan Fabrairun shekarar 2013 inda daga nan sai ya ci gaba da tallafa wa samari domin cimma tasu nasarar. A yayin gudanar bukukuwan cikar shekara 60 da samuwar kyaututtukan, Yarima ya bayyana cewa shirye-shiryen kungiyar suna ci gaba da taimaka wa al'umma kamar kullum kuma ya kara da cewa: ""Abin lura dai lura shi ne matasa suna nan yadda suke. Amma dai yanayin da suke ciki na rayuwa ya sauya sosai, sai dai tsarin da ake bi don gane al'amuran da ke tafiya a duniya, yana nan yadda yake"". A yayin wadannan bukukuwa, sarauniya ta yaba irin gudunmawar da wannan shiri ya bayar ga ci gaban kasa, inda ta ba da takardar amincewar masarauta da ƙarfafa gwiwa. Ta gaya wa majinta cewa: ""Ka yi hangen nesa gami da jajircewa wajen kafa wannan kyauta ta Duke of Edinburgh shekaru 50 da suka shude."" ""Na yi matukar farin ciki da wadannan nasarori"". Tsare-tsaren da Yarima ya samar ta wannan kungiya sun taimaka kwarai, tare da ƙarfafa gwiwoyin matasa da dama wajen samar da sababbin dabaru, tamkar yadda aka taimaka wa Philip wajen bunkasa tunaninsa a lokacin da yake ƙarami, ba wai kawai ya tsaya iya abin da ya koyo daga aji ba. Ya zuwa lokacin yin bikin murnar cikar kungiyar shekaru 60 a shekarar 2016, fiye da matasa miliyan biyu da dubu dari bakwai ne a Ingila suka ci moriyar samun wannan kyauta. Lallai idan har wannan adadi ya ci gaba da ƙaruwa to tabbas an taba rayuwar matasa daban-daban wajen koyar da dabaru da aikace-aikace da makamantansu. Akwai fitattun mutane da suka ci moriyar wannan shiri, wadanda suka hada da Dame Kelly Holmes da Ben Fogle da Richard da Peter Chambers da sauransu. Yarima ya kara bayyana hikimar kafa wannan shiri a wasu kalamai da ya yi a shekarar 2010, inda ya ce: ""Daya daga cikin kalubalen rayuwar dan-adam shi ne, matasa na kowane zamani dole ne su gano yadda rayuwa take da kansu"". Ya ci gaba da cewa ""Kujiba-kujibar rayuwa na koya wa mutum darussa sannan kuma sukan nuna wa mutum cewa ana cin nasara ne a rayuwa ta hanyar kudirar aniya da hakuri da kuma jajircewa. Dukkanin hotuna suna da hakkin mallaka."
entertainment	Jawabin Sarki Charles na farko a gaban majalisun dokokin Birtaniya	Sarki Charles na III ya yi jawabi a gaban Majalisar Dokokin kasar a karon farko a matsayinsa na sarki a dakin taro na Westminster. Shugabannin majalisun wakilai da na dattawa sun yi ta jawabai na ta'aziyyar Sarauniya.
entertainment	Nura Mustapha Waye: 'Yan Kannywood na jimanin rasuwar daraktan 'Izzar So'	A ranar Lahadi ne aka yi jana'izar Nura Mustapha Waye, daraktan shirin nan mai dogon zango na 'Izzar So', wanda ake nunawa a dandalin YouTube. Tun bayan rasuwarsa, jama'a da dama musamman abokan sana'arsa ta fim, suke ta yin alhini a shafukan sada zumunta. Sanarwar rasuwarsa dai ta bai wa mutane da dama mamaki ganin cewa ba a san shi da wata rashin lafiya ba, kuma lafiya kalau aka rabu da shi kwana guda kafin rasuwarsa, kamar yadda makusantansa suka bayyana. An gudanar da jana'izarsa a unguwarsu ta Goron Dutse da ke birnin Kano a arewacin Najeriya. Furodusan shirin Izzar So, Lawan Ahmed,  ya bayyana Nura a matsayin mutumin kirki sannan ya yi addu'ar Allah ya gafarta masa ya kuma yafe kurakuransa. Ita ma Aisha Najamu wadda aka fi sani da Aisha Izzar So ta yi masa addu'ar Allah jikansa da gafara. Jarumi a masana'antar Kannywood Ali Nuhu shi ma ya saka hotonsa da ya ɗauka tare da marigayin inda ya roƙi Allah ya kyautata makwancinsa. Darakta a masana'antar Kannywood, Malam Aminu Saira, shi ma ya wallafa hoton marigayin a shafinsa na Instagram inda ya yi masa addu'ar Allah ya jikansa da rahama kuma ya saka shi Aljanna Firdausi. Ita ma Khadijah Yobe, wadda aka fi sani da Karima a shirin Izzar So, ba a bar ta a baya ba wurin wannan ta'aziyya inda ta roki Allah ya sa Aljanna ce makoma ga darakta Nura.
entertainment	D﻿alilin da ya sa na daina rubuta fim ɗin Labarina - Ibrahim Birniwa	"S﻿hahararren marubucin fina-finan Kannywood Ibrahim Birniwa ya ce ya daina rubuta fitaccen fim ɗin Labarina mai dogon zango saboda rashin jituwa tsakaninsa da masu shirya shi da kuma aiki kan nasa fim ɗin. D﻿uk da cewa rashin jituwa ce ta sa marubucin ya fita daga fim ɗin, sai dai ya ƙi faɗa wa BBC Hausa ainahin abin da ya faru, yana mai cewa ""da ni nake rubuta fim ɗin da zuwa yanzu ya zo ƙarshe"". D﻿a yake magana ta cikin shirin Amsoshin Takardunku na Sashen Hausa na BBC a ƙarshen mako, Birniwa ya ce ba zai yiwu ya koma rubuta labarin fim ɗin ba a nan gaba saboda wasu dalilai. G﻿a masu bibiyar fim ɗin na Labarina, za su lura da daina ganin sunan Ibrahim Birniwa a cikin marubutansa, inda Nasiru Gwangwazo da Yakubu M. Kumo da Saddika Yahaya da Maimuna Beli suka maye gurbin sa. B﻿irniwa ya ce duk da ba salin-alin suka rabu da mashiryan Labarina ba, wanda Aminu Saira ke ba da umarni, amma dai ba baram-baram suka rabu ba kamar taurarin fim ɗin Nafisa Abdullahi (Sumayya) da Nuhu Abdullahi (Mahmud). ""﻿Kafin fim ɗin Labarina, mun yi ayyuka da dama da Aminu Saira, wasu manyan fina-finai da ya ba da umarninsu, ni ne na rubuta su, saboda haka muna da alaƙar da ba za a yi baram-baram ba,"" in ji shi. ""﻿Abin da ya faru bai kai a kira shi baram-baram ba duk da cewa ba haka aka so ba. Kamar yadda na faɗa, akwai ayyukana da na saka a gaba."" Yanzu haka fim ɗin Labarina da ake haskawa a tashar Saira Movies ta dandalin YouTube da kuma tashar talabijin ta Arewa 24 na zango na biyar bayan fara haska shi a watan Yulin 2020. I﻿brahim Birniwa ne marubucin fim ɗin har zuwa tsakiyar zango na uku, kamar yadda ya faɗa wa BBC. Da aka tambaye shi ko akwai yiwuwar ya ci gaba da rubuta fim ɗin, ya amsa da cewa: ""Ko da akwai yiwuwar dawowar ma zan ce maka a'a, saboda da ni nake rubuta labarin da na kai shi wajen da ya kamata a ce ya ƙare. ""﻿Sannan ko su da suke rubutawa ma ina tsammanin sun zo ƙarshe. Wataƙila sun gama rubuta labarin daga nan har zuwa ƙarshe."" B﻿BC ta tuntuɓi Aminu Saira game da zargin amma ya ce ""ba na son saka baki a irin waɗannan maganganun, ba zan ce komai ba"". B﻿irniwa ya ce aikin da ya sa a gaba shi ne na 'Matasa Games' da ake haskawa a gidan talabijin na Arewa 24, wanda ya ce ""yanzu ma aka fara haska shi""."
entertainment	Cardi B na son zama 'yar Najeriya	"Mawakiyar nan Cardi B ta ce tana neman takardar shaidar zama 'yar Najeriya bayan da Amurka ta kashe Kwamandan Iran. Mawakiyar 'yar Amurka mai salon wakar ""rap"" ta nemi shawarar masoyanta da su zabar mata suna irin na 'yan Najeriya. Ta bayar da zabi guda biyu kan sunan da take so wato tsakanin Chioma B da kuma Cadijat. An sake wallafa rubutun da tayi a tuwita fiye da sau 10,0000. Jaridar Premium Times ta Najeriya ta ruwaito cewa an rada mata sunan Chioma B irin na 'yan Najeriya, a ziyararta ta farko da ta kai wa Najeriya a Disamban 2019, yayin da kuma jaridar ta ce masoyanta musulmai 'yan arewacin kasar, sun zabar mata sunan Cadijat. A ranar uku ga watan Janairun shekarar nan ne Cardi B ta wallafa a shafinta na tuwita cewar, tana neman takardar shaidar zama 'yar kasar Najeriya bayan da Shugaba Trump na Amurka ya ba da umurnin kashe Kwamandan Iran Qasem Soleimani. Shugaba Trump ya ce suna da tabbacin cewa, Soleimani na shirya kai hare-hare wa Amurka kuma sun kashe shi ne a harin jirgi da Amurkan ta kai wa Baghdad ranar Juma'a. Mawakiyar tace wannan shi ne mafi munin mataki da Shugaba Trump ya taba dauka. Kisan ya janyo tashin hankali a yankuna da dama, yayin da Iran ke barazanar 'ramuwar gayya'."
entertainment	Abin da ya sa za a hana ɗora fina-finan Kannywood da ba a tantance ba a Youtube	"Wata sanarwa da Hukumar Tace Fina-finai ta Ƙasa wato National Film and Video Censors Board ta ja kunnen furodusoshin Kannywood kan fitar da fina-finai da waƙoƙi da suke yi a shafin Youtube ba tare da hukumar ta tantance su ba. Sanarwar mai ɗauke da sa hannun Umar G. Fage, muƙaddashin babban jami'in da ke kula da shiyyar arewa maso yammacin Najeriya a hukumar ta ce, haƙƙin hukumar ne ta bai wa duk wani mai shirya fim lasisin fitar da ko wane irin bidiyo. Umar G. Fage ya shaida wa BBC cewa masu shirya fina-finan sun saɓa wa sashe na 5 (1), 33 (1) na dokar hukumar ta 1993, cap. N40 LFN 2004 da kuma Dokar 2008. ""Don haka duk wanda ya saki fim ko bidiyo a shafin Youtube ya yi laifi kuma yana iya fuskantar hukunci saboda dokar ta ce ne a ko ta wani nau'i mutum zai fitar da fim dole ne hukuma ta tantace"" a cewarsa. A baya-bayan nan dai furodusoshi da dama sun tattare a shafin Youtube inda a nan ne suke fitar da fina-finansu saɓanin yadda aka sani a baya da ake fitar da fim a kan faifan CD. Kuma ana iya alaƙanta haka da matsalar satar fasaha da suka daɗe suna fama da ita, inda wasu ke ɗaukar fina-finai su buga marasa inganci sannan su sayar a farashi mai arha. Sai dai shahararren mai shirya fina-finan nan Falalu Ɗorayi ya ce a nasa ɓangaren ba ya ja da batun tantance fina-finai kafin a sa a Youtube. ""Ya yi dai-dai a riƙa tace ko wane fim ko waƙa kafin a fitar, dama haka ya fi dacewa,"" in ji Falalu. Sai dai ya ce ya kamata hukumar ta NFVCB ta fahimci cewa ba wani kuɗi masu shirya fina-finai ke samu ba a Youtube kafin ta bijiro da wani hukunci a kansu. ""Duka-duka kuɗin da muke samu a Youtube bai yi rabi-rabin abin da muke samu a baya ba lokacin da muke yin fim a kan CD. Don haka ɓullo da wannan mataki da hukumar ta yi ba shi da wani amfani idan ba za ta taimaka mana da kasuwancin fim ba,"" a cewarsa. Ya ce duka hukumomin da ke sa ido kan harkar fim ba su yi wa furodusoshi wani abun a zo a gani ba kuma a matsayinsa na mai shirya fim ba shi da wani buri illa ya ga harkar kasuwancin fim ta bunƙasa. ""Ba don wani abun muke ɗora fina-finai a Youtube ba, kawai dai don kara a yi ba mu ne. Kuma kana nishaɗantar da masu bibiyarka,"" a cewar Falalu Ɗorayi. Umar G. Fage na hukumar NFVCB ya bayyana cewa suna nan suna tattaunawa da kamfanin Google mai shafin Youtube don ganin an yi maganin masu dora fina-finai da waƙoƙin a Youtube ba tare da an tantance su ba. ""Muna nan muna tattaunawa da Google kan yadda za mu hana ɗora waɗannan finan-finan da waƙoƙi da ba a tantance ba. Hatta na baya da aka riga aka ɗora ba tare da tantancewa ba, su ma za mu san yadda za a yi"" in ji shi. Ba wannan ne karon farko da hukumomin da ke sa ido kan harkar fina-finai suka samu matsala da furodusoshi ba. Ko a kwanakin baya ma sai da Hukumar Tace Fina-finai ta Jihar Kano ta bayar da umarnin a daina sakin fina-finai da waƙoƙi a Youtube ba tare da ta tantance su ba."
entertainment	Labari mai daɗi na gano Hanifa, yarinyar da ta ɓace a Kano tsawon kwanaki	"Bayan ta dawo daga makarantar Islamiyya da misalin karfe 5 na yamma a ranar Asabar, sai aka yi mata wanka sannan sai ta fita waje don yin wasa tare da sauran yara. Wannan shi ne lokaci na karshe da aka ganta a ranar. Khalifa Hudu, kawun Hanifa Usama, ƴar kimanin shekaru hudu da haihuwa, ya shaida wa BBC Pidgin cewa bayan ya samu labarin cewa 'yar dan uwansa wadda ta je ta zauna da su na wani wani tsawon kwanaki tare da kakarta a unguwar Gobirawa da ke jihar Kano ta ɓata, sai hankalinsa ya tashi. Ya ce, ""Bayan sa'a guda suna wasa kowanne yaro ya koma gida sai aka ji Hanifa shiru ba ta shigo gida ba, sai ni da sauran mutane muka fita don ganin me ke faruwa."" Khalifa ya ce, bayan sun duba gidajen ƙawayen Hanifa ba su ganta ba daga nan ne sai suka fara fargaba da kuma shiga cikin tashin hankali. Ya ce, ""Abu na gaba da muka yi shi ne sai muka garzaya zuwa ofishin 'yan sanda da na Hisba don kai rahoto a kan ɓatan Hanifa, a lokacin abin da muke tunani shi ne ka da abin da ya faru da wata Hanifar a baya ya faru da tamu Hanifar."" Mahaifiyar Hanifa, Hauwa Hamidan Ibrahim, ta shaida wa BBC Pidgin cewa, Hanifa ta je gidan kakarta da kawunta ne don ta yi ɗan hutu. Ta ce, "" A lokacin da suka kira ni ranar Asabar da yamma suka ce ba su ga Hanifa ba, sai hankalina ya tashi na tabbata da an auna jinina na san ya hau, saboda babu abin da ya dawo mini illa abin da ya faru da wata Hanifa a baya a Kano."" Mahaifiyar Hanifar ta ce, ""Daga nan na shiga cikin damuwa na kasa zaune na kasa tsaye, sai kawai na tafi ofishin Hisba na kai rahoto, anan ne suka tambaye ni sunan 'yata na fada musu cewa sunanta Hanifa, a nan ne suka ce, 'to fa, wata Hanifar ta sake ɓata ke nan? Tun daga wannan rana babu abin da nake illa kuka musamman idan na tuna da abin da ya faru da mai irin sunanta, sai na ji hankalina ya kara tashi."" Mahaifiyar Hanifa ta ce tun daga ranar Asabar din ita da sauran 'yan uwa da abokan arziki suka rinka yawo waje-waje suna neman Hanifa. Ta ce sai a ranar Litinin kwatsam sai ga labari mai dadi, wanda ta ce shi ne labari mafi dadi da ta taɓa ji a rayuwarta. Mahaifiyar Hanifa ta ce, ""Ina zaune a ranar Litinin da rana, sai kawai na ga ana kirana a waya da wata lamba, aka tambaye ni ke ce Mamar Hanifa? To mun ga 'yarki."" ""Ba zan taba mantawa da wannan rana ba a rayuwata"" in ji ta. Ta ce mutumin da ya kira ta ya ce mata a Rijiyar Lemo yake, don haka mu je can an ga Hanifa tana gidan mai unguwa. ""Daga baya ne bayan mun je muka gano cewa wata mata ce ta ga Hanifa ita kadai tana gararanba sai ta dauketa ta kai ta gidanta ta zauna tare da ita da 'ya'yanta kafin daga bisani ta kai rahoto gidan mai unguwar yankin."" Mamar Hanifa ta ce ta so a ce abin da ya faru da waccar Hanifar da mai makarantarsu ya yi garkuwa da ita ya kuma kasheta daga baya, ya faru da tata Hanifar. Ta ce,"" Tun daga nan bayan ta ga 'yarta, duk inda take tana tare da ita, ba na barinta zuwa ko fita, ko ina tana katarata don ba na son jin wani labari kuma."" Dangane da batun ko za ta sake barin ta ta je gidan kakarta da kawunta inda abin ya faru, ta ce ko shakka babu za ta je, kuma abin da ya faru da Hanifa zai sa kowa ya shiga taitayinsa a rinka sa ido sosai a kan zirga-zirgar yara. Mahaifiyar ta ce yarinyar 'yar shekara hudu tana da yayye uku, kuma za ta fara zuwa makaranta idan suka koma Legas da zama inda mahaifinta yake aiki. A watan Yulin shekarar 2022 ne, babbar kotu a Kano ta yake wa Abdulmalik Tanko, mai makarantar Noble Kids Academy, hukuncin kisa ta hanyar rataya saboda samunsa da laifin kashe Hanifa Abubakar 'yar shekara biyar wadda kuma daliba ce a makarantar tasa. Mai Shari'a Suleiman Na Abba, ya kuma yanke wa Hashim Isyaku wanda ya taimaka aka binne gawar Hanifa hukuncin kisa ta hanyar rataya shi ma. Yayin da ita kuma Fatima Musa, aka yanke mata hukuncin zaman gidan yari na tsawon shekara daya saboda rawar da ta taka wajen ajiye Hanifa a wajenta. Kisan Hanifa Abubukar, ya girgiza Kano da ma Najeriya baki daya inda aka rinka yada labarin a kafafan sada zumunta. Mutane da dama sun yi alawadai da kisan da aka yi wa yarinyar ciki har da shugaban Najeriya Muhammadu Buhari."
entertainment	AMVCA 2022: Stan Nze da Osas Ighodaro ne suka lashe gwarazan kyautar	"Yayin bikin karrama 'yan wasan fina-finan Afirka ta Africa Magic Viewers Choice Awards (AMVCA), Stan Nze da Osas Ighodaro ne suka yi nasarar zama gwarzo da gwarzuwar tauraro na shekarar 2022. Ms Osas wadda 'yar Najeriya ce mai shaidar zama 'yar ƙasar Amurka ta doke 'yan wasa kamar Kehinde Bankole, da Bisola Aiyeola, da Nancy Isime da sauransu wajen lashe kyautar a ɓangaren dirama. da fim ɗinta mai suna ""Rattlesnake"". Nze wanda shi ma ya fito a fim ɗin Rattlesnake: The Ahanna Story, ya doke Timini Egbuson, da Gabriel Afolayan, da Femi Jacobs. Fim ɗin ne dai ya ba wa Darakta Ramsey Nouah kyautar gwarzon mai ba da umarni. Sauran 'yan wasan da suka lashe kyautuka na AMVCA su haɗa da Funke Akindele, da Samuel Perry (Broda Shaggi). Fim ɗin tarihi mai suna ""Amina"" ne ya lashe kyautar gwarzon fim."
entertainment	...Daga Bakin Mai Ita tare da Ladin Cima Haruna	Ku latsa hoton sama domin kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 85 din, shirin ya tattauna da fitacciyar ƴar wasan Hausa, wadda ke fitowa a matsayin uwa ko kuma kaka a masana'antar Kannywood wato Ladin Cima Haruna wadda aka fi sani da Tambaya. Ta bayyana cewa ta soma harkar fim bayan rasuwar mijinta inda ta ce dama tun a baya tana da sha'awar fim din. Ta ce Kaduna suke zuwa su yi fim saboda a zamanin babu gidan talabijin a Kano. Ta bayyana cewa ta soma fim tun zamanin mulkin tsohon shugaban Najeriya Yakubu Gowon. Ta bayyana cewa ta yi aiki a asibiti kuma zamanin Kabiru Gaya na gwamnan Kano ne ya ɗauke su aikin asibiti amma a yanzu ta yi ritaya. A cewarta, a tsawon lokacin da ta ɗauka tana fim, ba ta yi fim din da za a ɗauko dubu ashirin ko talatin ko hamsin a bata ba inda ta ce ana biyanta daga dubu biyu zuwa dubu biyar idan ta yi fim. Ta ce a zamanin, ba a biyansu kuɗi, amma saboda sha'awar fim ɗin, suna ƙagara ranar Juma'a ta zo su tafi yin fim ɗin idan sun kammala sai Lahadi su koma Kano.
entertainment	Waƙar 'Daina Kuka'	Waƙar Daina Kuka
entertainment	...Daga Bakin Mai Ita tare da Fati Slow Motion	Latsa hoton da ke sama domin kallon wannan bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 88 ɗin, BBC ta tattauna da Fati Usman, wacce aka fi sani da Fati Slow Motion. Ko da yake a yanzu ba ta fitowa a fina-finai, amma ta bayyana rawar da masana'antar Kannywood ta taka a rayuwarta.
entertainment	Aminu Umar Mukhtar: Hukumar tace fina-finan Kano ba ta isa ta kama ni ba a kan din 'Makaranta'	"Daraktan fim din nan da ake ta yin tallansa mai suna 'Makaranta'  ya ce bai damu da barazanar da hukumar tace fina-finan Jihar Kano ta yi na kama shi ba. Hukumar tana neman Aminu Umar Mukhtar ne ruwa a jallo, inda take zargin sa da lalata tarbiyya da kuma rashin bin ka'ida yayin fitar da tallan fim din. Fim din 'Makaranta' ya nuna abubuwa da dama da mutane da dama suke ganin ba su dace a yi fim a kansu ba, wadanda suka hada da madigo da batsa da makamatansu. Hakan ne ya sa shugaban hukumar tace fina-finan ta Kano, Isma'ila Na'abba Afakallah, ya shaida wa BBC cewa sun aika wa daraktan takardar gayyata a watan jiya domin ya je gabansu ya yi musu bayani na dalilan da suka sa ya soma tallan fim din ba tare da samun izininsu ba. A cewarsa, Aminu Umar Mukhtar ya shaida musu cewa zai zo gabansu idan aka shiga sabuwar shekara amma bai je ba, lamarin da ya sa suka soma nemansa ruwa a jallo. Afakallah ya kara da cewa za su tuhumi daraktan fim din bisa laifukan da suke ganin ya aikata. 'Ba don mutanen Kano na yi fim din ba' Sai dai a tattaunawarsa da BBC, Aminu ya kare kansa bisa fitar da tallan fim din, yana mai cewa bai damu da neman da hukumar tace fina-finan Kano ke yi masa ba. ""Na samu labarin cewa hukumar tace fina-finan Kano tana nema na. Ban yi ko gezau ba domin kuwa ban aikata wani laifi ba,"" in ji shi. ""Fim din da na yi ba a kan mutanen Kano ko Hausawa na yi ba, na yi amfani da harsuna 17 a cikinsa. Kuma ba a Kano aka dauki fim din ba, don haka ban san dalilin da ya sa ya zama abin ce-ce-ku-ce ba. ""Fim dina ba kawai yana magana ba ne game da ilimin jima'i ba, yana kuma nuna illolin kaciyar mata da wayar da kai kan abubuwan da ke faruwa a tsakanin Hausawa da ma wasu al'ummomi."" Daraktan fim din na 'Makaranta' ya musanta cewa wasu ne suke daukar nauyin sa domin ya bata tarbiyyar mutane. Fim din'Makaranta' Bidiyon tallan fim din mai tsawon minti biyu da dakika 20 da ke ta wadari a shafukan sada zumunta, ya ja hankalin mutane ne saboda yadda aka yi amfani da kalmomi irin su 'jima'i' da 'bireziya' (rigar mama) da 'pant' (kamfai). A wani bangare na tallan fim din, an nuna wata matashiya tana gaya wa wata kawarta cewa tana dauke da cikin wata uku yayin da kawar tata take gaya mata cewa za ta taimaka mata domin zubar da shi. A gefe guda kuma, an nuna wani wuri da ake cashewa tsakanin maza da mata inda suke tika rawa tare."
entertainment	'Yan Najeriya da India sun yi fim kan soyayya	"Wani fim mai suna 'Namaste Wahala' da aka hada gwiwa wajen shirya shi tsakanin taurarin fina-finan Indiya da takwarorinsu na Najeriya ya ja hankalin 'yan kallo. Za a soma nuna fim din ne ranar 24 ga watan Afrilun 2020. Tauraruwa Ini Dima-Okojie da tauraron fina-finan Indiya Ruslaan Mumtaz sun yi fim din ""wanda yake bayar da labarin wasu masoya da ke nuna al'adun kasashen biyu"". Fim din ya ja hankalin masu kallo inda suka yi ta tsokaci. ""Fina-finan Najeriya sun hada gwiwa da na Indiya? Wannan abu ya yi armashi, kuma shi ne fim irinsa na farko,"" a cewar wani mai amfani da Twitter. Sauran taurarin da za su fito a fim din sun hada da; Richard Mofe Damijo da Joke Silva da Osas Ighodaro da mai barkwancin nan broda shaggi da mawaki M.I Abaga da dai sauran su. Wanda ya bayar da umarni a fim din ya ce an dauki fim di ne a Najeriya da Indiya."
entertainment	Ali Nuhu ya taya Adam Zango murna	"Allah ya kawo mu Juma'atu babbar rana, ranar da ke alamta hutun karshen mako mai dimbin farin jini. Wannan makon ya zamo mai muhimmanci a Najeriya don a ranar Talata ne kasar ta cika shekara 59 da samun 'yanci daga turawan mulkin mallaka. Masu iya magana dai kan ce rai dangin goro ne, sai da ban iska. Tunda mako ya zo karshe, an yi ta fadi tashi da kai-komo, bari mu dan kutsa shafukan sada zumunta mu lalubo wainar da aka toya a duniyar fina-finan Hausa don mu nishadantu. Jaruma Fati Washa ta wallafa hotuna da dama a shafinta na Instagram a wannan makon amma wanda ya fi daukar hankali shi ne wani hoto da ta wallafa ranar 1 ga watan Oktoba, wato ranar da Najeriya ta cika shekara 59. Fati ta sanya koriyar rigar 'yan kwallo da farin mayafi mai alamar tutar Najeriya kuma ta daga kanta sama tana dariya. Wannan hoton ya janyo ce-ce-ku-ce inda wasu suka rika sukar yanayin shiga suna ganin cewa surar jikinta ta bayyana. Wata mai amfani da shafin mai suna @alimikeh ta ce ""Gaskiya wannan rigar ba ta dace ba duk surar kirjinki ya bayyana."" Yayin da @b.simoli ya ce ""Adai tuna cewa akwai MUTUWA."" Wasu masu amfani da shafin na Instagram kuwa sun bar wa jarumar sakonni na kambamawa da yabo a karkashin hoton. Jarumi Ali Nuhu ya wallafa hotuna kala-kala a shafinsa na Instagram amma wanda ya fi daukar hankali shi ne hoton jarumi Adam A Zango da ya wallafa yana yi masa murnar zagayowar ranar haihuwarsa. Hoton ya samu 'like' sama da 18,000. Haka kuma, Ali Nuhu ya sa hotunansa kala 3 ranar 1 ga watan Oktoba sanye da koriyar taguwa da farin wando rike da tutar Najeriya. Jaruma Rahama Sadau ta yi wata sanarwa a shafukanta na Twitter da Instagram sai dai ta bar masu bibiyarta a cikin duhu. Jarumar ta wallafa wani hoto mai dauke da rubutun ""Sadauz Home"" kuma ta ce tana farin ciki da wannan sanarwa, sai dai fa ba ta bayyana abin da take sanarwar ba. Ta bukaci masu bibiyarta su canki manufar wannan kuma wanda ya canka dai-dai za ta ba shi goron gayyatar bude wani wuri. Sama da mutane dari da hamsin ne suka yi ta yin tinini-tanana a karkashin wannan sako na Rahama a shafin Twitter, don canko gaskiyar lamarin da kuma yin nasarar lashe kyautar jarumar. Kawo yanzu dai jarumar ba ta fayyace abin da hoton ke nufi ba. Jarumi Adam Zango, wanda a yanzu ya nisanta kansa daga Kannywood ya zuba hotuna da bidiyo a shafinsa na Instagram wanda suka hada da bidiyon wakokinsa da fina-finansa da yake saki a shafin Youtube. Sai dai wani hoto da ya ja hankali shi ne wani wanda ya hada hotunan wasu jarumai mata tara a wuri daya kuma a kasansa ya rubuta ""Kowa ya ga zabuwa...ku nuna min wadda kuka fi so a cikin jarumaina. Jaruman kamfanina na da da na yanzu."" Jaruman da ke cikin hoton dai sun hada da shaharrarun 'yan wasa kamar su Zainab Indomie da Zainab Umar (Raga) da Fati Ladan da dai sauransu. Wannan hoto da Zango ya sa ya janyo 'comment' sama da dubu biyu sannan an yi masa 'like' sama da dubu goma. Adam Zango ya kara da cewa duk jarumar da ta fi yawan masoya 'comments section' zai ba ta kyautar waya samfurin Techno Phantom 9 da katin layin MTN na 20,000 da kwalin Indomie . Duk wani ma'abocin shafin Instagram kuma mai bibiyar jaruman Kannywood ya san da zaman jaruma Saratu Gidado Daso, don kuwa tana daya daga cikin jaruman da ke nishadantar da masoyanta a shafin. A wannan makon, Daso ta sa wani hoto na ita da wata tsohuwar jarumar fina-finan Nollywood wato Hilda Dokubo. Duk wani ma'abocin fina-finan Nollywood a shekarun 1990 zai san Hilda wacce ta kan taka rawar uwargida da kan fada halin kaka-ni-ka-yi. Haka kuma jarumar ta sa wani bidiyo wanda ke nuna ta tana wasan kwaikwayo a dandali da harshen turanci tare da wasu 'yan wasan na Nollywood. Mawaki Ali Isa Jita ya fitar da sabuwar waka a wannan makon mai taken 'Arewa Angel'. Wakar dai ta soyayya ce kamar sauran wakokin Jita kuma jaruma Rahama Sadau ta fito a matsayin matarsa a wakar. Bidiyon wakar ya samu 'like' sama da dubu goma sha biyar a shafin Instagram kuma jarumai da sauran masoyan Ali Jita suna ta 'repost' a kan wakar. Wakar Arewa Angel dai ta dauki salon wakokin turanci da 'yan kudu ko turawa kan yi."
entertainment	...Daga Bakin Mai Ita tare da Hauwa Garba, Sabirar Gidan Badamasi	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 76, shirin ya tattauna da ƴar fim Hauwa Garba wacce aka fi sani da 'Yar Auta ko Sabirar Gidan Badamasi, inda ta amsa tambayoyin da suka shafi rayuwarta da fina-finai. A cikin hirar ta shaida mana cewa ta taɓa auren marigayi Rabilu Musa Ibro har ma sun haifi ɗa sai dai ɗan ya rasu. Sannan a yanzu tana da ƴa budurwa da take shirin fara fitowa a fina-finai. Tsarawa da gabatarwa: Halima Umar Saleh Daukar bidiyo da tacewa: Abdulsalam Usman Abdulkadir
entertainment	Dalilin da ya sa nake son sanya gwanjo – Sadiq Sani Sadiq	"Latsa bidiyon sama domin kallo Daga Bakin Mai Ita: A wannan makon mun tattauna da shaharraren dan wasan Hausa Sadiq Sani Sadiq. A tambayar da aka yi masa ta farko ko yana da budurwa a Kannywood, sai ya ce ""Ba ni da budurwa a Kannywood yanzu"". An kuma tambaye shi game da sirrin aurensa da babbar aminiyarsa a Kannywood da kuma dai wasu tambayoyi da suka shafi rayuwarsa da sana'arsa ta fim."
entertainment	Waƙar 'Mamar-Mamar'	Waƙar 'Mamar-Mamar'
entertainment	Ƴar Masar ɗin da aka kama a Saudiyya kan yaɗa bidiyon batsa	"An cafke fitacciyar 'yar kasar Masar din nan mai amfani da shafin TikTok a kasar Saudiyya kan zargin wallafa abubuwan batsa. Tala Safwan na da mabiya miliyan biyar a shafin TikTok, da wasu 800,000 a shafin Youtube, kuma ta ja hankali ne bayan wallafa wani bidiyo da aka yi amfani da kalaman ‘yan madigo a ciki. Sai dai Ms Safwan ta ce ba ta yi hakan da wata mummunar manufa ba. ‘Yan sanda a Saudiyya sun ce bidiyon ka iya cutar da wasu, da yada rashin tarbiyya. Tala na jan hankalin matasa ma’abota shafukan sada zumunta da gajeren nannadadden bakin gashinta. Bidiyon da take wallafawa na yawan tayar da kura a shafukan intanet, inda takan yi wa mabiyanta jawabi kan batutuwan da suka shafi soyayya da abubuwan da ba su dace ba. Tana yawan yi wa mabiya shafinta barkwanci, da kokarin sanya su yin wani abu na nishadi da nufin ganin wanda ya fi yi daidai, kamar dai yadda aka san fitattun masu amfani da shafukan sada zumunta ke yi. Sai dai a wannan karo, bidiyon da ta wallafa na aikewa da sako na daban. Cikin takaitaccen bidiyon, an nuna Tala na hira da wata kawarta ‘yar Saudiyya, wadda ta gayyata gidanta. Wasu dai sun dauki maganganun da ta ke yi a bidiyon a matsayin na batsa. Wannan ya sanya aka kaddamar da wani gangami a shafin Tuwita kan abin da ta yi, mai maudu’in ""Tala ta bata wa jama’a rai."" Sai dai Tala ta mayar da martani da cewa ana yi mata mummunar fahimta, tare da musanta yin kalaman ‘yan madigo, wanda babban laifi ne dokokin kasar Saudiyya. Ta kara da cewa an dan tsakuri wani bangare na cikakken bidiyon da ta yi, domin a shafa mata kashin kaji. Yayin da batun ya ci gaba da ta da kura a shafukan sada zumunta, ‘yan sanda a birnin Riyadh sun ce sun kama wata ‘yar kasar da ta fito cikin bidiyo tana kalaman badala tare da wata mace, wanda hakan ka iya gurbata tarbiyya da ɓata wa jama’a zukata. Sai dai ‘yan sandan ba su ambaci sunan Tala Safwan ba, amma sun wallafa sanarwa kan kamen da bidiyon da Tala ta yi da cikakkiyar fuskarta da kawarta. Wannan na zuwa ne kwanaki kadan bayan hukumar da ke sa ido a kan kafafen yada labarai ta Saudiyyar ta bukaci shafin YouTube ya cire tallace-tallacen da ba su dace da tarbiyya da koyarwar kasar ta Musulmai ba. Hukumar ta yi barazanar daukar matakin shari’a matukar YouTube bai dauki mataki ba. An fitar da sanarwar ce bayan korafin da iyaye suka yi kan ana yada abubuwan da ka iya gurbata wa ‘ya’yansu tarbiyya, cikin tallace-tallacen da YouTube ke yi."
entertainment	Wakokin Hausa 10 da suka fi fice a shekarar 2019	"DAGA IBRAHIM SHEME DA ABBA MUHAMMAD Kamar yadda ya faru a shekara ɗaya zuwa biyu da suka gabata, a bana ma mawaƙan Hausa na zamani su ne kan gaba wajen fito da sababbin waƙoƙi tare da mamaye zukata da kuma kafafen yaɗa labarai, musamman gidajen rediyo da soshiyal midiya. Hakan ya sa su ne aka fi yayi fiye da waƙoƙin makaɗan gargajiya irin su Shata, Ɗanƙwairo, Uji, Uwaliya, Barmani ko Ɗan'anace. Su mawaƙan gargajiya, babu wata sabuwar waƙa da ta fito daga gare su a bana har ta yi suna tare da mamaye zukata. Hasali ma dai yawancin mawaƙan gargajiya sun mutu, 'yan ƙalilan ɗin da suka rage - irin su Atta Dabai, Musa Ɗanbade, Shehu Ajilo Ɗanguziri da Babangida Kakadawa - ba su yi wata sabuwar waƙa da za a ce ana zancenta ba a cikin wannan shekara. Yawanci a kan saka su a rediyo ne saboda sabo, kuma ana jin su a kafafen soshiyal midiya irin su Facebook, WhatsApp, YouTube da Telegram inda aka buɗe dandali daban-daban domin su. Yawancin masu sauraren su ɗin ma manya ne ko matasan da ke gab da shiga da'irar dattijai. Hasali ma dai, in ban da Musa Ɗanbade da ya yi wa Sarkin Jiwa waƙa, da kuma Gwaggo Marka daga Jihar Nassarawa, babu wani mawaƙin gargajiya da za a ce ya yi wata sabuwar waƙa da aka saurare ta sosai a bana. Wani abin lura kuma shi ne, mawaƙan zamani (kusan dukkan su masu amfani ne da fiyano wajen kiɗa), waɗanda su ka ciri tuta a shekara ɗaya ko biyu baya, yawanci su ɗin ne dai suka riƙe kambunsu na jagaban mawaƙa a 2019. Sun yi waƙoƙi masu yawan gaske waɗanda suka yi fice, ta yadda aikin zaƙulo guda goma kacal mafi shahara a cikinsu ya kasance babban tasku. Duk da haka, mun yi bincike mai zurfi a masana'antar fina-finai ta Kannywood tare da bibiyar wasu gidajen rediyo na FM da na talabijin da masu sayar da waƙoƙi, inda bayan mun tace sai muka zaƙulo goma da aka fi so ko aka fi saurare a wannan shekara ta 2019. Ga su kamar haka: Waƙar 'Hafeez' ta fito ne a fim ɗin 'Hafeez' na furodusa Abubakar Bashir Maishadda, wanda Ali Nuhu ya ba da umarni. Fitaccen mawaƙi kuma jarumi, wanda yana kan gaba a cikin jerin matasan jaruman da tauraronsu ke haskawa a wannan zamani, wato Umar M. Shareef, shi ne ya rubuta waƙar tare da rera ta tare da Khairat Abdullahi, kuma shi ne ya hau waƙar a fim ɗin tare da jaruma Hassana Muhammad. Waƙa ce tsakanin masoya biyu. A cikinta, Umar da Khairat sun nuna ƙwarewa wajen zuba kalaman soyayya da kuma raushin murya. Waƙar ta yi fice matuƙa, musamman a wurin bukukuwa. Waƙar ta ƙara shiga zuciyar masoyan mawaƙin bayan an nuna fim ɗin a gidan sinima na Film House da ke Ado Bayero Mall, Kano. Ita ce waƙar da ta fi kowace waƙar fim yin fice a shekarar 2019. Fitaccen mawaƙi Nura M. Inuwa shi ma ya yi waƙa da aka saka a fim ɗin  'Hafeez' na furodusa Abubakar Bashir Maishadda. Kamar yadda aka sani, kusan dukkan fina-finan Maishadda daga Umar M. Shareef, Nazifi Asnanic, sai Abdul D. One ne suke yi masa waƙoƙin su, to amma a wannan karon, kwatsam, sai aka ji Nura M. Inuwa ya yi masa waƙoƙi a wasu fina-finan sa, waɗanda suka haɗa da 'Hafeez'. Waƙar ta soyayya ce, inda mawaƙin ya yi amfani da kalamai masu ratsa zuciya kamar yadda aka san shi da yi. Fitaccen mawaƙi kuma jarumi Umar M. Shareef ne ya hau waƙar a fim ɗin tare da Maryam A.B. Yola, A'isha Humaira, Maryam Yahya, Bilkisu Shema, Firdausi Muhammad, Hassana Muhammad da Amal Umar, inda dukkan su kowacce ta na neman soyayyar Hafeez. Mawaƙin ya canza salo a ƙarshen waƙar, kamar yadda ya kan yi a wasu waƙoƙinsa. Waƙar sai ta zama kamar kishiya ga wadda Umar M. Shareef ya rera, wadda sunansu ma ɗaya. Hakan ya sa masoyan mawaƙan suka dinga musu kan wacce ce ta fi daɗi. Wannan waƙa ta fito ne a fim mai sunanta, wato 'Kar Ki Manta Da Ni'. Fitaccen matashin mawaƙi Abdul D. One, wanda tauraruwarsa ke haskawa a wannan zamani, shi ne ya rubuta ta kuma ya rera ta, inda nan da nan ta yi farin jini musamman a fim ɗin 'Kar Ki Manta Da Ni' na darakta Ali Nuhu. Duk da cewa shi ma ubangidan Abdul ɗin, wato Umar M. Shareef, ya yi waƙoƙi a fim ɗin, amma sai mutane su ka fi son ta Abdul ɗin. Waƙar ta soyayya ce wadda a cikin ta mawaƙin ya ba soyayya haƙƙin ta yadda ya kamata. Ya baje basira da hazaƙa ta yadda idan masoya su na sauraren ta za su ji kamar babu wani abu da ya kai soyayya daɗi a duniya, musamman masoyan da su ka yi wa juna alƙawarin ba za su taɓa mantawa da juna ba. Mata, musamman sababbin shiga zarafin soyayya, suna son waƙar matuƙa. Jarumi Garzali Miko, wanda a bana ya rikiɗe zuwa mawaƙi, ya shigo dandalin waƙa da ƙafar dama. Ana kiran Garzali sabon mawaƙi ne domin bai daɗe da fara waƙa ba. Duk da haka  cikin ƙanƙanin lokaci ya yi fice. Sai dai kuma masu saurare da dama ba su san cewa shi da kansa ne ya rera waƙoƙin ba, saboda murya da salon waƙoƙinsa sun yi kama da na mawaƙi Hamisu Breaker Ɗorayi ko Adam A. Zango. Wani abu da ya ƙara yayata waƙar shi ne bayan an sake ta a YouTube, shi ne kama daraktan waƙar, Sunusi Oscar 442, da hukuma ta yi har ya yi zaman gidan yari na 'yan kwanaki. Daga nan sai ta kasance kowa yana so ya ga abin da aka yi a cikin waƙar da har ya yi sanadin sakaya daraktan. Dalilin kamun da aka yi wa Sunusi Oscar ya sa duk inda ka bi a arewacin Nijeriya ko ka saurari kafafen sadarwa na zamani, za ka ji kawai ana ta yaɗa waƙar. Hamisu Sa'id Yusuf, wanda aka fi sani da Hamisu Breaker Ɗorayi, fitaccen mawaƙi ne wanda ke kan ganiyarsa. Tauraronsa yana haskawa yadda ya kamata, domin da wuya ka ga ya fitar da sabuwar waƙa ba ta yi tashe ba. A wannan shekara ta 2019, waƙarsa ta 'Na Yi Sa'a' ita ce waƙarsa da ta zagaya ko'ina, ta kasance waƙar da mata suka yi ta ɗaukar bidiyon kansu da wayarsu, suna bin ta suna ɗorawa a shafukansu na Instagram. Har ta kai ga wasu yara ƙanana, mace da namiji, suka kwaikwayi rawar da Hamisun da jaruma Rakiya Moussa Poussi suka yi. Waƙar ta ɗau hankalin matasa sosai. Tijjani Gandu ya fara yin tashe ne da waƙar 'Yar Maye' a 'yan shekarun baya, amma kuma daga bisani sai aka ji shi tsit, kamar ba a taɓa yayinsa ba a masana'antar Kannywood. A baya ya yi waƙoƙi masu zafi da aka yi fina-finai da su. Kwatsam, a bana sai ga mawaƙin ya faso fage da waƙa mai taken 'Abba Gida-Gida Abba' gab da zaɓukan shekarar 2019. Waƙa ce ta yaƙin neman zaɓen Alhaji Abba Kabir Yusuf wanda aka tsayar a matsayin ɗan takarar zama gwamnan Jihar Kano a jam'iyyar PDP. Lokaci guda waƙar ta bazu a jihohin Arewa kamar wutar daji. Duk lungu da saƙon da ka shiga za ka ji ana jin waƙar. Maza da mata, yara da manya suna rera ta. 'Yan mata daga jihohi daban-daban sun yi ta ɗaukar bidiyon kansu, suna bin waƙar, suna sakawa a shafukan su na Instagram don nuna ƙaunarsu ga waƙar da kuma ɗan takarar. A Gombe, wani mawaƙi ya ɗau samfur ɗin waƙar ya yi 'Inuwa Gida-Gida'. Dalilin waƙar ta Tijjani Gandu ne aka daina kiran ɗan takarar na PDP da cikakken sunansa, sai Abba Gida-Gida. Mawaƙin ya kambama gwanayen sa a cikin waƙar. An tabbatar da cewa waƙar ta taimaka wa ɗan takarar wajen samun ƙarin magoya baya a zaɓen. Mawaƙin siyasa Dauda Adamu Kahutu, wanda ake yi wa laƙabi da  Rarara, ya mayar da martani ga mawaƙin 'Abba Gida-Gida', wato Tijjani Gandu. Rarara ya yi waƙar ne bayan Tijjani Gandu ya fitar da waƙar 'Abba Gida-Gida Abba', inda shi kuma ya kira tasa waƙar da 'Baban Abba Ganduje'. Waƙar kusan daga farkonta har ƙarshen ta habaici ce. Wannan ya sa masoyan 'yan takarar suka samu abin da suke so; masoyan Gwamna Ganduje suka riƙa yaɗa waƙar don ɓata wa masoyan Abba rai. Waƙar ta yi fice, ta inda ko'ina ka shiga za ka ji ta. Har a gidajen biki ana saka ta don a nishaɗantar da mahalarta bikin. Waƙar ta ƙara tashe ne bayan zaɓe da aka sanar da cewa Ganduje ne ya sake lashe zaɓe. Waƙar 'Sabada' ta zo da wani sabon salo da ba a saba ji daga mawaƙan Hausa na wannan zamani ba. Umar ya yi tattaki tun daga Kaduna zuwa Legas ya yi waƙar tare da fitaccen matashin mawaƙi Korede Bello na kamfanin waƙoƙi mai suna Mavin Records, mallakin fitaccen mawaƙi Don Jazzy. Korede Bello ya yi waƙar ne cikin harshen Turanci, inda shi kuma Umar M. Shareef ya gwamutsa Turanci da Hausa. Umar ya nuna waƙa burinsa ce, kuma ya kama da wuta. Shi kuma Korede ya kama sunan Khadija ne yana cewa yana son yadda take rawa shi ma. Waƙar ta yi daɗi matuƙa, ta inda masoyan Umar suka yi ta tururuwar neman ta. Haka kuma Umar ya ƙara samun masoya daga Kudu saboda saka Korede da ya yi a waƙar. Waƙar dai salon hip-hop ce, ba ta nanaye da su Umar suka saba yi ba. To amma fa ba wannan ba ce waƙar da fara yi da mawaƙan Kudu ba, don kuwa a 2017 ya yi waƙa da fitaccen makaɗi kuma mawaƙi Selebobo. Sai dai wannan da ya yi da Korede ta fi yin fice fiye da waccan, domin ita 'Sabada' har bidiyo an yi mata. DJ AB, TEESWAGG, LIL PRINCE, da JIGSAW mawaƙan salon hip-hop ne da ke zaune a garin Kaduna. Sun yi waƙoƙi da dama, sai dai wannan waƙar ta haɗaka ce, inda aka nuna su a wani wurin cin abinci suna hira, daga nan ɗaya bayan ɗaya kowannen su ya fara ba junansu labarin sabuwar budurwar da ya yi, har ya ke nuna masu hotonta a wayarsa a bidiyon waƙar. Nan take duk suka gane cewa ai yarinya ɗaya su ke nema. Waƙar ta yi fice wurin samari da 'yan mata, musamman masu sauraren waƙoƙin hip-hop. Hatta wasu manyan da ƙananan yara suna sonta. Waɗannan mawaƙa dai tauraruwarsu na hasakawa a ɓangaren waƙoƙin hip-hop. Sai dai shi DJ Abba ya ɗauki shekaru yana jan zarensa, domin ya yi waƙoƙi da suka yi suna a baya irin su 'Su Baaba Ne', 'Kumatu', 'Kowa Ya Ɓace Don Babar Sa', 'Totally', 'Babban Yaya' da sauran su. 'Tsaya' waƙar haɗaka ce da fitattun mawaƙa su ka rera. Ta bambanta da wasu waƙoƙin da Lilin Baba ke yi, duk da cewa ita ma samfurin ta hip-hop ce, sai dai saka Umar M. Shareef cikinta ya ƙara mata karsashi domin sun yi amfani da kalamai na soyayya. Duk yarinyar da ta saurari kalaman mawaƙan za ta ji kamar da ita ake yi, domin kalamai ne masu ratsa zuciya. Mawaƙan sun yi bidiyon waƙar ne da fitacciyar jaruma Rahama Sadau, inda aka nuno su a cikin kantin sayar da kayayyaki, sun yi ƙoƙarin yi mata magana a dalilin karin waƙar kenan 'Tsaya'. Bidiyon waƙar ya yi kyau sosai. Har sai da ta kai waƙar ta zama abar maimaitawa a shirin ""Top 10"" wanda mawaƙi Nomiis Gee ke gabatarwa a tashar talabijin ta Arewa 24."
entertainment	Abin da ya faru a wajen naɗin Sarki Charles na Birtaniya	Majalisar naɗa sarki ta sanar da naɗa sabon sarki a bainar jama’a a ranar Asabar, a wani biki da aka kwashe kusan shekara 70 ba a ga irinsa ba. Daga wata murna da aka yi ta bai daya domin taya sabon sarki murna zuwa wani bayani mai taba zuciya, ya sha rantsuwa sannan dakarun kasa sun sara masa. Ga dai wasu abubuwa da suka faru a fadar St James. An sanar da Charles III a hukumance a matsayin Sarki a wani biki da aka yi mai cike da tarihi a Fadar St James da ke Landan. Yayin bikin da aka yi a gargajiyance a safiyar ranar Asabar – wanda aka haska a kusan duka gidajen talabijin a karon farko – an yi kasa da tutoci da safe domin girmamawa ga marigayiya sarauniya – an kuma daga su yayin bikin domin nuna girmamawa da biyayya ga sabon Sarki. Za a ci gaba da wasu lamuran nade-naden a fadin Birtaniya har sai ranar Lahadi, inda za a kara sassauta tuta yayin ci gaba da makokin mutuwar Sarauniya Elizabeth II wadda ta mutu a ranar 8 ga watan Satumba. Sabon Sarki ya sha rantsuwa daga kwamitin nada Sarki a yayin wani bikin gargajiya, wanda rabon da a yi irinsa a Birtaniya tun shekara 70 baya. Kai tsaye dama Charles ne Sarki saboda mutuwar mahaifiyarsa – karkashin dokar zamantakewa ta 1701. Aikin kwamitin nadin sarki shi ne yayin biki, domin sanar da sunan sabon Sarki a hukumance. A al’adance, ana yin wannan ne cikin kwana guda da mutuwar wanda ke kan karagar mulki. Amma a wannan karon an dan samu karin lokaci tsakanin bikin nadin da aka yi a Fadar St James da kuma mutuwar Sarauniya Elizabeth II, wanda aka yi a tsakiyar birnin Landan kusa da Fadar Burkingham. A wani mataki da ya saɓa da al’ada, Sarki Charles ya bayar da damar a haska bikin a gidajen talabijin a karon farko cikin tarihi. Sama da mambobin majalisar koli 200 ne suka halarci taron – wanda yawanci masu bayar da shawara ne ga basaraken da ke mulki, mafi yawansu tsofaffi da kuma yan siyasa ne na yanzu – sun taru a Fadar St James tare da malaman coci masu yawa. Majalisar ta dade tun zamanin sarakunan karni na 10. Mambobinta sun kai 700, amma 200 kawai aka kira. Tsofaffin Firaiministocin Birtaniya irin su Gordon Brown da David Cameron da Boris Johnson da kuma Theresa May wadda ta hadu da Sarauniya a wurare da yawa cikin shekaru masu dama – duk sun halarci taron. Sai kuma magajin gari Birnin Landan da manyan alkalai da kuma jami’ai masu dama. Camila Parker Bowels matar Charles sama da shekara 17 da ɗansa Williams wanda shi ne sabon Yariman Wales duka sun halarci taron. An raba kwamitin nada Sarki zuwa gida biyu, kuma Chrles ya fito ne cikin gida na biyu. A matakin farko, Shugaba – kuma mamba a majalisa karkashin jam’iyyar masu ra’ayin rikau Penny Mordaunt wadda aka rantsar a ranar 6 gawatan Satumba – ta sanar da mutuwar Sarauniya. Daga nan kuma ta nemi malaman coci da na kwamitin nadi su gabatar da ayyana sabon Sarki, wanda ciki har da Charles da aka bai wa matsayin Sarki Charles III. Sannan mutane kusan 200 ko sama da haka da suka halarci taron suka ce “Allah ya kiyaye Sarki” bayan kammala karanta bayanai. An yi hakan a gaban Yarima William da Firaiminista Liz Truss da shugaban cocin Ingila Justin Welby. Sai dai duka iyalan Gidan Sarautar ne suka sanya hannu kan takardar da ta ayyana Sarkin, da sauran wasu manyan baki ciki har da Earl Marshall – Duke na Norfolk – wanda shi ne ke da hakkin tara wannan biki. Mataki na biyu shi ne taruwar kwamitin naɗa Sarki za su taru gaban Sabon Sarki a dakin da ake nada Sarki da ke Fadar St James. Taron farko kenan da wadannan mutane suka yi a gaban sabon Sarki kenan cikin gwamman shekaru. Kansiloli sun yi layi sun tsaya domin yin maraba da Sarki, kowa yana tsaye babu wanda yake zaune kamar dai yadda aka saba yi a al’adance. Ya fara da wani bayani mai taba zuciya ga kwamitn da ke nada sarki, “ya yi bayani kan mahaifiyarsa da yake mutakar ƙauna da yadda ta yi wa al’umma bauta” ya kuma yi fatan bin sawunta. “Duka duniya na tausaya mani kan wannan gagarumin rashin da na yi, wanda ba za a iya maye gurbinsa ba.” Mulkin da mahaifiyata ta yi babu wanda za ka iya kwatanta shi da shi a lokacinta, yadda ta sadaukar da kanta da bautar da ta yi wa jama’a. Don haka dole mu yi godiya da rayuwarta da ta yi.” Ya kuma ci gaba da yin bayani kan hakkokin da suke a kansa. “Ina sane da irin manyan ayyukan da na gada da kuma wajiban da ke kaina ko kuma wadanda aka dora mani.” Ya bayyana Camilla a matsayin Sarauniya consort, matar Sarki, “Ina alfahari da farin ciki da irin goyon bayan da matata ta ke bani,” in ji shi. Karkashin dokar rantsuwar, dole ne sabon basarake ya yi rantsuwa domin yin biyayya ga cocin Scotland. Saboda a Scottland an raba iko tsakanin coci da kuma kasa. Charles ya rattaba hannu kan wasu kwafi biyu na takardu gaban majalisar koli. Wadanda suka halarci taron suma sun sanya hannu, ciki har da yarima Williams – wato sabon yarima na Wales kenan – tare da Camilla Sarauniya. A karshe mahalarta taron sun yi wake, masu ganga suka taya su. Bayan an gama komi sai aka koma wajen fadar. Duka mutane sun fita daga wajen dakin taron domin ganin yadda za a ayyana Sarki Charles na uku. Dakarun gidan Sarautar sun fito wajen barandar a saman Friary Court domin karanta ayyanawar tukunna aka yi busar sarewa irin ta gidan sarauta. An yi taken kasa wanda a karshe aka ce “Allah ya kiyaye Sarki” a Turance “God Save the King” maimakon “Allah ya taimaki Sarauniya da aka fi shekaru sama da 70 ana fada. Bikin ya zo karshe ne lokacin da shugaban Majalisar Koli ya ayyana Charles a matsayin sabon “Sarki, Shugaban kasashen rainon Ingila mai kare addini” kafin daga bisani a ce “Allah ya kiyaye Sarki”. Penny Mordaunt ta rufe taron ne da karanto daftarin dokar ayyanawar wanda za a sahhale, sannan Sarki Charles ya sanya musu hannu daya bayan daya. Daya daga cikinsu shi ne na ranar binne Sarauniya wadda za ta zama ranar hutun mutanen kasar baki daya. Amma yanzu za a dauki lokaci kafin a zo a yi bikin mubaya’a da nadin sarki. A baya wata 16 aka dauka tsakanin mutuwar mahaifin Sarauniya Elizabeth Sarki George na shida da nadata, wanda ya mutu a watan Fabirairun 1952, ita kuma aka nadata a watan Yuni 1953.
entertainment	... Daga bakin mai ita tare da Hadiza Gabon	Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 14, shirin ya tattauna da Hadiza Aliyu Gabon, wata tauraruwar fina-finan Hausa. A cikin hirar, ta bayyana abubuwa da yawa da suka shafi rayuwarta da za su saku dariya da al'ajabi, ciki har da inda take hango kanta nan da shekara biyar. ...Daga Bakin mai ita tare da Saima Mohammed ...Daga bakin mai ita tare da Dan Azumi Baba ...Daga bakin mai ita tare da Adamar Kamaye; Shirmen da na yi ina amarya
entertainment	...Daga Bakin Mai Ita tare da Bashir Nayaya Ɗanmagori	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 54, shirin ya tattauna da Bashir Nayaya wanda aka fi sani da Ɗanmagori, inda ya amsa tambayoyin da suka shafi rayuwarsa. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Halima Umar Saleh
entertainment	Mawaƙiya Abida Illo	Ku latsa hoton da ke sama don sauraro: Saurari Abida Illo kan yadda ta soma waka da kuma ranar da waka ta yi mata
entertainment	Hotunan bikin fina-finai karon farko a Saudiyya	Wasu hotunan bikin fina-finai karon farko a Saudiyya An buɗe bikin fina-finai na farko a ƙasar Saudiyya a birnin Jeddah - kasa da shekaru hudu da ɗage haramcin nuna fina-finai a ƙasar. Bikin fina-finai a ƙasar, wanda aka soma ranar Litinin da daddare, zai gudana ne tsawon kwanaki 10 inda za nuna fina-finai 138 daga sassan duniya. Wannan ne karon farko da ake yin bikin nuna fina-finai na duniya a Saudiyya, wanda fitattun taurarin fina-finan duniya suke halarta. Za a karrama darakta mace ta farko a Saudiyya Haifa al-Mansour - wacce ta fara fim din Wadjda da ta lashe kyauta. Manufar bikin ita ce bunƙasa masana'antar fina-finai a ƙasar Saudiyya - ta fuskar shirya fina-finai da kuma kasuwarsu da nunawa a sinima da aka buɗe tun shekarar 2018.
entertainment	...Daga Bakin Mai Ita tare da 'Stephanie' ta Daɗin Kowa	Latsa hoton sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 21, shirin ya tattauna da fitacciyar tauraruwar da ke fitowa a shirin Daɗin Kowa na talabijin wato Sarah Aloysious da aka fi sani da Stephanie, inda ta amsa tambayoyin da za su sa ku dariya. Sarah haifaffiyar jihar Adamawa ce amma ƴar asalin jihar Borno da ke arewa maso gabashin Najeriya. Ita ƴar ƙabilar Margi ce kuma a Maiduguri ta taso. A can ta yi karatu tun daga firamare har zuwa Kwalejin Kimiyya ta Ramat Polytechnic. A yanzu tana karatun digiri ɗinta a Jami'ar Karatu daga gida ta Najeriya a Kano wato Noun. Baya ga shitin Dadin Kowa, Sarah ta ce ta fito a wasu fina-finan Kannywood da ba su fito kasuwa ba tukunna kamar su Hikima da Ameer da Ƙaddararmu ce, sannan tana da kamfani nata na kanta da take shirya fina-finai da za su fito nan gaba. Ɗaukar bidiyo da Gabatarwa: Yusuf Ibrahim Yakasai Tacewa: Yusuf Yakasai da Fatima Othman
entertainment	Hirar BBC Hausa da Ado Gwanja	Hirar BBC Hausa da Ado Gwanja
entertainment	...Daga bakin mai ita 2: Na kusa amarcewa – Rukayya Dawayya	Latsa hoton da ke sama don kallon bidiyon: Wani sabon shiri na BBC Hausa da zai dinga kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na biyu, fitacciyar jarumar fina-finan Hausa a Najeriya Rukayya Dawayya ce, ta amsa tambayoyin da za su sa ku dariya ciki, har da batun cewa ta kusa shiga daga ciki.
entertainment	...Daga Bakin mai ita tare da Saima Mohammed	Latsa hoton da ke sama don kallon bidiyon: Daga bakin mai ita wani shiri na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zallah. A wannan kashi na 13, shirin ya tattauna da Saima Mohammed, wata fitacciyar jarumar fina-finan Hausa. A cikin hirar, ta bayyana abubuwa da yawa da suka shafi rayuwarta da za su saku dariya da al'ajabi. Bidiyo: Fatima Othman Wasu na baya da za ku so ku gani
entertainment	Aisha Zaki da Sudeenly: Rigimar TikTok ta janyo zubar da jini	"Mummunan rikici ya ɓarke tsakanin wasu fitattun 'yan Tiktok a arewacin Najeriya, Aisha Zaki da Suddenly abin da ya kai har da zubar da jini tsakani. Wannan kuwa na zuwa ne bayan wani bidiyo da ya rika yawo a Manhajar Tiktok kamar kwanaki biyar baya, wanda ya nuna wasu mata suna dukan Suddenly a wani gida da ake cewa gidansu ne. Cikin bidiyon an ji wata mata na cewa ""dan rashin mutunci a gaban uwatta"" ita kuma Suddenly bayan an shaketa tana cewa ""Mama"". Wannan bidiyo ya janyo cece-kuce tsakanin 'yan Arewa masu amfani da wannan manhaja. Daga baya Aisha Zaki ta saki wani bidiyon cikin farin ciki tana cewa Suddenly ba ta ga komai ba, yayin da ita kuma Suddenly a nata ɓangaren ta saki bidiyo tana cewa babu wata 'ya da take tsoro a Tiktok. Ana cikin haka sai wani sabon bidiyo ya fito, cikin sa an nuno Aisha Zaki jina-jina da rauni a goshinta, ana kuma jin muryar wata mata na cewa ""Suddenly ce ta sa aka yi mata haka, Suddenly 'yar fashi ce"". Wannan bidiyo ya fara janyo magana tsakanin masu amfani da shafukan sada zumunta a arewacin Najeriya, inda suke tofa albarkacin bakinsu kan cewa abubuwan da ke faruwa tsakanin wannan mata sun fara wuce gona da iri. Rikicin da ke tsakanin wadannan mata ba yau ya fara ba, sun kusa sama da shekara suna sa'insa tsakaninsu, duk da cewa wannan rikici ya fara ne daga irin kalubalen da yake tashe tsakanin masu yin Tiktok. Duka matan biyu suna da  mabiya sama da 250,000 kuma suna yawan samun wadanda ke nuna kauna ga bidiyon da suke sanya wa a shafukan nasu. A wasu lokuta kuma sun rika rikici ne kan wanene ya fi wasu mabiya da samun da kuma samarin da suke mu'amala da su. Sai dai wannan rikici bai tsaya iya wadannan mutane biyu ba a gefe guda akan samu masu bin bayan ko wacce daga cikin Aisha da Suddenly. Wasu na ganin ""alfahari da ji da kai da jin babu wanda ya isa ko ya kai ni, shi ne asalin abin da yake janyo wadannan rikice-rikice."" Sunddenly na da wasu abokan rikicin da babu abin da ya hada su da Aisha Zaki. Maizool na daya daga cikin matan Arewa da ke amfani da Tiktok kuma suka yi ƙaurin suna wajen rikici da Suddenly. Mazauniyar Saudiyya ce, wadda kuma daga can ne suke sa'insar da suke yi da abokiyar rikicinta, a mafiyawan lokaci suna zama inuwa daya da Aisha Zaki saboda suna da abokiyar rigima guda. Sun fara rikici ne da Suddenly, wani lokaci da Suddenly ta dauki jaka ta ce za ta koma Saudiyya da zama, wata murya ta nuna cewa me zaki je ki yi bayan kina da komai a Najeriya, sai Suddenly ta ce za ta je neman ""Haja"" ne. Mazauna Saudiyya sun rika mayar mata da martani saboda yadda suka fahimci bidiyon tana musu yafuce ne kan cewa zaman da suke yi ba halattacce ba ne. Masu amfani da Tiktok 'yan Arewacin Najeriya mazauna Saudiyya irin su Mai Zool da @Hajarayahaya da @MunnaMusa da dai makamantansu. Daddylola2 ya yi kaurin suna wajen tsoma bakin rikicin wadannan mata, a kwana a tashi sai kawai aka ji shi yana zagin Suddenly wani lokaci. Lokacin da rikicin wadannnan mata ke ƙamari yakan hada su duka ya zaga a matsayin babba wanda ke taka rawar mai tsawatarwa a tsakaninsu. Duka wadannan mutane suna da alaƙa kai tsaye da rikicin Aisha Zaki da Suddenly. Manhajar Tiktok manhaja ce da aka kirkira domin nishadi, akan sanya bidiyon fitattun mutane suna waka ko rawa ko kuma wani bayani da za a kwaikwaya domin nishadi. Wasu mutanen su suke kirkirar abinsu kuma ya samu karbuwa tsakanin mabiyansu da wadanda ba mabiyansu ba. Masu amfani da shafin na yawan kokawa da yadda ake samun rikici tsakanin masu amfani da manhajar a Najeriya musamman a Arewacin kasar, ta yadda ake zage-zage da fada da juna. A wasu lokutan kuma idan mace ta sanya bidiyonta na nishadi sai a yi ta zaginta ana ci mata mutunci, abin da yake hana wasu da yawa ci gaba da amfani da wannan manhaja kenan. Wasu da yawa sukan buɗe shafin ba tare da sa komai ba kuma ba za su bi kowa ba babu wanda zai bi su."
entertainment	Waka ta biyu a 2019 'Hafiz Ka zo'	Waka ta biyu 'Hafiz Ka zo'
entertainment	Sarauniyar Ingila ta kamu da korona	"Sarauniya Elizabeth ta Ingila ta kamu da cutar korona, kamar yadda fadar Buckingham ta sanar. Fadar ta bayyana cewa sarauniya na tattare da alamun sanyi amma ana sa ran za ta ci gaba da gudanar da ayyukanta sama-sama a Windsor a mako mai zuwa. ""Za a ci gaba da duba lafiyarta kuma za a bi duka hanyoyin da suka dace,"" kamar yadda fadar ta bayyana a wata sanarwa da ta fitar. Sarauniya Elizabeth mai shekara 95 ta haɗu da babban ɗanta kuma magajinta wato Yarima Charles wanda shi ma ya kamu da korona a makon da ya gabata. Sanarwar na zuwa ne mako guda bayan da sarauniyar ta kafa tarihi ta zama wadda ta fi daɗewa kan karagar mulki a tarihin Masarautar Ingila bayan ta cika shekara 70 a kan mulki a ranar 6 ga watan Fabrairu. Wakilin BBC a Masarautar Ingila Nicholas Witchell ya bayyana cewa babu shakka sarauniya an yi mata riga-kafin korona zagaye na farko da na biyu. Ya bayyana cewa tana bin rayuwa a hankali a ƴan kwanakin nan tun da ta kwana a asibiti a Oktobar bara yayin da ta je duba lafiyarta."
entertainment	...Daga Bakin Mai Ita tare da Nura Dandolo, Yaya Dankwambo na Gidan Badamasi	Ku latsa hoton da ke sama don kallon bidiyon: Daga Bakin Mai Ita wani shiri ne na BBC Hausa da ke kawo muku hira da fitattun mutane kan wasu abubuwan da suka shafi rayuwarsu zalla. A wannan kashi na 50, shirin ya tattauna da Nura Yakubu wanda aka fi sani da Dandolo ko Yaya Dankwambo a shirin Gidan Badamasi, inda ya amsa tambayoyin da suka shafi rayuwarsa. Ɗaukar bidiyo da Tacewa: Abdulsalam Usman Abdulkadir Tsarawa da gabatarwa: Halima Umar Saleh
entertainment	'Abin da ya sa aka canza Salma ta Kwana Casa'in'	"Latsa hoton da ke sama domin kallon bidiyon: Salisu T. Balarabe, daraktan shirin nan mai farin jini na Kwana Casa'in, ya bayyana dalilinsu na sauya tauraruwar da ke taka rawa a matsayin Salma. A wata hira da BBC Hausa, daraktan ya ce ita da kanta ce ta bayyana cewa ba za ta ci gaba da fitowa a shirin ba. A cewarsa: ""A tsarinmu na Kwana Casa'in duk lokacin da za a gabatar da wani zango, akan tuntubi jarumai kafin lokaci cewa an sa lokacin da za a dauki wannan zangon; wadansu sukan fadi cewa ba za su samu yi ba saboda yanayi na karatu ko kuma wani dalili da su suka bar wa kansu sani. Lokacin da muka tuntubi ita Salma a kan cewa za mu dauki shirin Kwana Casa'in Zango na shida ta fada mana cewa gaskiya ba za ta samu dama ba, mun so mu san dalili sai ta fada mana cewa yana da nasaba da iyayenta wanda ba lallai ne ta iya bayyanawa b.''"
entertainment	Ba na jin kunyar haɗa sana'ar gwanjo da waƙa - Ali Fiya Fiya	"M﻿atashin mawaƙi Ali Ussaini - wanda aka fi sani da Ali Fiya Fiya mai korona - ya ce ba ya jin kunya idan masoyansa suka gan shi a wurin sana'arsa ta sayar da kayan gwanjo. M﻿atashin ya ce ya fara waƙa tun a shekarar 2011 da waƙarsa mai suna ""Fiya Fiya"", inda ya samo sunansa ke nan. ""﻿Tun ina fitowa ana gani na ana yi min dariya, har na saba da mutane,"" in ji shi game da kallon da mutane ke yi masa a wurin sana'arsa ta sayar da kayan gwanjo. K﻿azalika, ya bayyana dalilin da ya sa ya yi waƙar ""Mai Korona""."
health	Mataimakiyar shugaban kasar Iran ta kamu da Coronavirus	Mataimakiyar shugaban kasar Iran na daga cikin manyan jami'an gwamnatin kasar da suka kamu da cutar coronavirus a baya-bayan nan. Rahotanni daga Iran na cewa coronavirus din mataimakiyar shugaban kasar ta yi tsanani amma ba a kai ta asibiti ba. Gwamnatin Iran ta sanar da mutuwar mutum 26 ta dalilin coronavirus da ta kama mutum 245 a kasar. Manyan jami'an gwamnatin kasar sun kamu da cutar, ciki har da mataimakiyar shugaban kasar da mataimakin Ministan Lafiya Iraj Harirchi. 'Yan majalisar dokokin kasar guda biyu na daga cikin wadanda da suka kamu da cutar. Daya daga cikin 'yan majalisar ya fito ne daga birnin Qom. ''Yaduwar cutar coronavirus a Iran na iya fin yadda ake zato,'' in ji Michael Ryan na Hukumar Lafiya ta Duniya. Ya ce duk da cewa kasar na da ''ingantaccen bangaren lafiya,'' mutuwar kashi 10% na masu cutar a kasar na nufin gwajin da ake yi ba ya gano masu cutar idan ba ta yi tsanani ba. Ma'aikatar Lafiyar Iran ta bukaci 'yan kasar da su guji yin tafiye-tafiye a kasar sai in yin hakan ya zama dole. Makwabtan kasar sun rufe iyakokinsu da ita, yayin da aka samu bullar cutar a Hadaddiyar Daular Larabawa, da Kuwaita da  Bahrain da  Lebanon da Afghanistan da Pakistan, da Estonia, yawancinsu bayan dawowarsu daga Iran.
health	Ranar ma'aikatan jinya ta duniya: ‘Na yi aiki lokacin cutar HIV, Ebola da Korona’	"""Har yanzu ina raye, ina kuma ci gaba da aiki. Ina farin ciki da hakan, ganin na samu damar yin aiki da ceton rayukan al'umma,"" in ji malamar jinya Sylvia Jabbie, cikin wani yanayi na ba yabo ba fallasa. ""Ina daga cikin jami'an lafiya sahun farko a kula da masu cuta mai karya garkuwar jiki, da annobar Ebola da Korona. Yawancin mutane na yaba wa aikina,""in ji  Haurace Nyandemoh. Wadannan mutane biyun, na daga cikin wata karamar kungiyar ma'aikatan jinya a kasar Saliyo da ke yammacin Afirka, wadanda suka kula da majinyatan da ake fama da cutar HIV mai karya garkuwar jiki, da lokacin barkewar cutar Ebola da annobar Korona da ta shafi daukacin duniya. A ranar ma'aikatan jinya ta duniya, matan biyu Sylvia da Haurace sun shaida wa BBC tashin hankali da mawuyacin halin da suka shiga a matsayin su na jami'an lafiya da ke sahun gaba a yaki da cutukan. Sylvia Jabbie ta na aiki ne a Lunsar da ke arewa maso yammacin kasar Saliyo - a yanzu ta fi aiki a dakin karbar haihuwa, tana kuma kula da matan da suke haihuwa musamman ta hanyar tiyata. Idan ta yi waiwaye a shekarar 2002, lokacin tana aiki a babban asibiti da ke birnin Freetown, an bukaci ta kula da wata matashiya mai shekara 22 da ke fama da cuta mai karya garkuwar jiki wato Aids. Aiki ne mai matukar wuya: a wancan lokacin ana matukar kyamar masu cutar Aids. ""Mutane na kallo na a shekeke. Yawanci sun gargade ni na kiyaye kada na dauki cutar. Jikina ya mutu murus, wasu lokutan na kan yi tunanin ko dai ina da cutar da kai na a wannan aikin."" Duk da wannan damuwar, ta ci gaba da aikinta. Sylvia na aikin kula da mutane a gida, yi mata wanka, sauya mata tufafi, da sharce gashi, da taya ta hira. ""Wata rana, maras lafiyar ta tambaye ni ko za ta warke."" Lamari ne mai karya zuciya. Sylvia ta shaida wa mara lafiyar, garkuwar jikinta ta gaza, wasu sassan jikinta kamar hanta za su dakatar da aiki a kowanne lokaci. Abin da Sylvia ta iya mata alkawari shi ne za ta taimaka mata samun sassaucin radadin ciwo. ""Mun dauki mintina shiru. Sai maras lafiyar ta ce min, 'Na san mutuwa zan yi, gara mutuwa da irin halin da na ke ciki.'"" ""Sai ta sanya min albarka, tare da yi min addu'a."" A wannan lokacin babu isassun magungunan da za a bai wa masu cutar Aids a Saliyo, don haka Sylvia, ta dogara da dan abin da suke samu na tallafi daga asibiti. Ta shafe kwanaki 51 ta na jinyar matar. ""Ta mutu lokacin da ta sarkafe hannunta cikin nawa. Ban yi kuka ba lokacin da ta rasu.  Duk da cewa ina tsammanin hakan,"" kamar yadda Sylvia ta tuna. Cuta mai karya garkuwar jiki ta yi ajalin mutum miliyan 36 tun barkewarta a duniya a shekarun 1980, kamar yadda Hukumar Lafiyar ta Duniya ta duniya ta bayyana. Ashekarar 2020, kusan mutum 680,000 cutuka masu alaka da AIDS suka yi ajali a fadin duniya. Saliyo na da mutum 3200 a cikin mamatan. An bai wa Haurace Nyandemoh aikin kula da kwantar wa masu cutar HiV hankali a shekarar 2017. ""Yawancin matan matasa ne 'yan shekara 20. Ana ba su magungunan da suka shafi karfafa garkuwar jiki,'' kamar yadda ya shaida wa BBC. Daya daga cikinsu ma ta rasu shekara daya baya. Ana ba su maganin kashe kaifin ciwon,"" ya fada a hirarsa da BBC. Dukkan marasa lafiyar da yake kula da su, suna samun sauki. Hasali ma ya ce mutum guda kadai ya mutu, kimamin shekara guda kenan. Godiya ga ci gaban da aka samu na magungunan cutar, da kwararrun jami'an lafiya, da kirkirar shirin lafiya da shigar kungiyoyi masu zaman kansu wajen ba da tallafin magunguna a kasashe matalauta, har da kokarin gwamnatoci na kula da masu cutar ta HIV. ""A yanzu ana samun masu cutar HIV da ke gudanar da rayuwarsu cikin walwala. Suna da aikin yi, wasu ma aikin gwamnati da sauran su, ko a fuska ba za ka taba cewa suna fama da wata cuta ba bare kuma HIV,"" in ji Haurace. Daga Sylvia har Haurace na da mummunan abin da ya faru da su lokacin barkewar cutar Ebola. An fara gano cutar Ebola ne a shekarar 1976, bayan wannan lokacin sai ta sake bayyana. Barkewa ta baya-bayan nan a kasar Saliyo ne a shekarar 2014, kimanin shekara biyu bayan barnar da cutar amai da gudawa ta yi, da ta hadassa mutuwar kusan mutane 400 a kasar. ""Alamomin cutar kwalara sun hada da amai da gudawa. Su ma masu cutar Ebola na da alamomi kamar kwalara lamarin da ke ta matukar sarkakiya,"" in ji Haurace. Mace-macen da annobar Ebola ta haddasa, ta haddasa tsoro da fargaba a zukatan mutane. Sai kuma kullaliyar da aka kulla wa jami'an lafiya da cewa su ne suka yada cutar. ""Yadda jama'a suka dauki lamarin na daga cikin abin da ya kara dagula lamura. Wasu kauyawa kan kai wa motocin jami'an lafiya wadanda aka turo su dauki marasa lafiya,"" in ji Sylvia. Cikin daya daga hari mafi muni da aka kai wa jami'an lafiya, an kashe takwas daga cikin tawagar jami'an lafiya da suka je kauyuka domin wayar da kai kan cutar ta Ebola, kauyawan suka far musu da sara da suka da adduna a makwafciyar Saliyo wato Guinea a watan Satumbar 2014. An kai matakin da sai an hada da jami'an 'yan sanda domin ba su kariya kafin su binne gawa, haka kuma hatta asibitocin da ake killace masu cutar. A birin Freetown, baya ga kamarantar da horas da 'yan sanda da aka maida wurin killace masu cutar Ebola, an kuma sake ware wasu asibitocin.  Haurace Nyandemoh ya kadu matuka kan abin da ya gani a can. ""Mutane da dama na ta mutuwa. Wata ranar Lahadi marasa lafiya 48 ne suka mutu a cibiyar. Lamarin mai tada hankali ne."" Shida daga cikin abokan aikin Haurace sun mutu sanadiyar Ebola. Wasu malaman jinya sun tsere saboda tsoro sun gwammace su ajiye aikin, amma duk da hakan Haurace bai karaya ba, ya ci gaba da aiki. ''Akwai kaduwa matuka. Babu wanda ke son kula da marasa lafiyar. Ina sanya safar kariya ta hannu guda shida, kafin shiga inda masu cutar ebola suke. A gida kuwa, killace kai na nake yi, ba na taba yadda mu hadu da matata ko da na."" Haurace ya shiga matsananciyar damuwa da tsoro, lokacin da dan shi ya fara rashin lafiya. ""A firgice nake, na gagara daukar shi zuwa asibiti domin a yi masa gwaji."" Ashe ba Ebola ba ce, kwanaki kadan yaron ya samu lafiya. Da gangan Sylvia ta daina zuwa wajen aiki. Amma rokon da abokan aikinta ke yi ya sanya dole ta koma bakin aiki. ""Na sanya rigar kariya, aka kuma fesa min maganin kashe kwayoyin cuta."" Sinadarin Chlorine da aka fesa wa kayan jikinta na kariyar, ya sanya ta shiga mawuyacin hali, cikin jikinta tana jin wani matsanancin zafi saboda rashin sabo da rigar kariyar. ""An shaida mana kada mu je kusa da marasa lafiyar. Yawancinsu na cikin mawuyacin hali. Sun fita daga hayyacinsu, sannan dakyar suke iya magana."" A kowacce rana, akalla mutum biyar zuwa 10 na mutuwa a dakin da take kula da su. Ebola ta kashe jami'an lafiya 12 ciki har da likita daya da malaman jinya takwas a asibitin da take aiki. ""A ɗarare na ke, kullum ina fadawa kai na, ya kamata na jajirce a aikin nan saboda nan ce makarfafata."" Babu maganin cutar Ebola, amma likitoci na amfani da magungunan cutar malaria da masu dauke da sinadarin zinc domin karfafa garkuwar jikinsu. ""Ba kamar yadda aka saba ba. Da safe na tunkari marasa lafiya dauke da murmushi a fuskata, tare da tambayar karfin jikinsu. A kan hanyar komawa gida, ina yawan tunawa da mara lafiyar da ya mutu a lokacin da nake bakin aiki."" Idan lafiyar wasu ta inganta, suka fara magana, Sylvia ta kan ba su wayar tarho. ""Su dinga hira da 'yan uwansu, wannan na sanya su suna samun sauki cikin sauri,"" in ji ta. Cibiyar dakile cutuka masu yaduwa ta Amurka, ta ce cutar Ebola ta kama mutum 28,616 da hallaka mutum 11,310 a kasashen Guinea, Laberiya, da Saliyo tsakanin shekarar 2014 zuwa 2016. An kuma sake samun wasu 36 da suka kamu da 15 da suka mutu a wasu kasashe uku. Ana tsaka da jin dadi sai kuma aka fara yada jita-jitar bullowar wata sabuwar cutar. Haurace  ta tuna lokacin da mambobinsu ke cewa a lokacin da aka samu batun barkewar annoba, ""sabuwar cutar ba za ta yi wa bakaken fata 'yan Afirka."" Ranar 30 ga watan Maris 2020, cutar Korona ta isa kasar Saliyo, dalilin wani matafiyi. Cibiyoyin da aka kafa na yaki da cutar Ebola, kamar wuraren killace marasa lafiya sun yi amfani lokacin da cutar Korona ta bulla a kasar Saliyo. Wani abin birgewa shi ne, Korona ba ta yi wa Saliyo mugun duka ba. Kamar yadda hukumar lafiya ta duniya WHO ta bayyana mutum 125 ne korona ta kashe a kasar. ""Mutane sun fahimci hadarin da suke ciki da fahimtar halin da duniya ke ciki, suna bai wa jami'an lafiya hadin kai saboda karonsu da Ebola bai yi dadi ba. Don haka bin dokoki lokacin korona bai zo da wuya ba,"" in ji Sylvia. WHO ta ce kusan mutum miliyan 15 ne korona ta hallaka a fadin duniya baki daya, wannan adadi ya rubanya sau biyu idan aka kwatanta da kididdigar da ba ta hukuma ba. Aiki lokacin barkewar annoba har biyu, da cuta mai yaduwa sun sauya rayuwar dukkan malaman jinyar. Sylvia ta kara jin dadi da alfaharin abin da ta karanta, wanda shi ne burinta tun tana karama, duk a cewa an fuskanci kalubale da dama. Sylvia mai 'ya'ya biyu, ta ce ta na jin kwarin gwiwa, da fatan ''mummunar annobar ta korona ta yi sallama da duniya."" Haurace ma kyakkyawan fatan gare shi: ""Yanzu mun san abin da barkewar annobar da yadda ta ke da makomarmu ta ke, za kuma mu samu kwarin gwiwa idan wata annobar ta sake barkewa.''"
health	Amfanin ganyen tazargade ga lafiyar ɗan adam	"Kasar Madagascar ta ja hankalin duniya a watan Afrilu lokacin da ta sanar cewa tana yin amfani da wani ganyen tazargade domin maganin cutar korona. Shugaban kasar Andry Rajoelina ya rika tallata ganyen tazargade mai dauke da sinadarin artemisia a matsayin maganin korona. Kasashen Afirka da dama ciki har da Najeriya sun karbi maganin domin gwada shi kan masu fama da cutar korona. Babu wata shaida da ke nuna cewa ganyen - wanda yake maganin zazzabin ciwon sauro - zai iya warkar da Covid-19, a cewar Hukumar Lafiya ta Duniya. Masana tsirrai sun ce maganin ya samo asali ne daga wani tsiro da ake hada maganin maleriya, wanda a turance ake kira Artemisia annua, wanda dangi ne na tazargade da Hausawa suka sani. Malam Umar Suleiman mai karatun digiri na uku a fannin magungunan da akan samu daga bishiyoyi da dabbobi da ma'adinai, a Jami'ar Ahmadu Bello Zariya ya ce bishiyar ta samo asali ne daga China wacce ake amfani da ita wajen hada maganin maleriya na ACT. Ya ce tun 1972 aka gano cewa ganyen bishiyar yana dauke da sinadarin da yake kawar da zazzabin maleriya. Amma ya bambanta da ganyen tazargade da ake kira Artemisia Absinthium. Har yanzu lalube ake ba a gano magani ko riga-kafin cutar korona ba. Akwai bincike da ake a kasashe da dama domin samar da maganin cutar. Ko da yake sama da mutum miliyan 28 ne suka kamu da cutar a duniya amma kuma ana warkewa daga cutar idan an kiyaye wasu ɗabi'u na inganta garkuwar jiki da shawarwarin likita. ""Kusan kashi 90 na waɗanda suka kamu da korona suna warkewa, domin kana iya cin wasu abubuwa ko yawan shan ruwa kuma ka warke,"" kamar yadda Dr Sani Aliyu babban jami'i a kwamitin shugaban ƙasa kan yaƙi da korona a Najeriya ya shaida wa BBC. Sai dai Dr Muhammad Ibrahim Jawa shugaban wata makarantar koyar da kimiyar maganin gargajiya ta Afirka a Najeriya da ke Damaturu a jihar Yobe ya ce ma'aunin tabbatar da ingancin maganin gargajiya ba daidai yake da maganin bature ba. Kuma ba ma'aunin bature mutane suke amfani da shi a Afirka ba, domin tafiyarsu ba daidai ba. ""A maganin gargajiya ba sinadari ba ne domin ba mu da ma'aunin sinadarin da ke cikin itace amma ɗabi'ar ce da za a gano ko maganin da za a iya sha ne ko na shaƙa ko turarawa. Farfesa Ibrahim Adamu Yakasai shugaban sashen binciken magunguna a Jami'ar Bayero Kano, ya ce maganin gardajiya na Madagascar abu ne wanda ake ganin ci gaba ne wanda idan aka tabbatar da ingancinsa zai taimaka wa mutane da dama. Sai dai ya ce binciken tabbatar da ingancin magani yana ɗaukar lokaci, watakila har cutar ta wuce ba a kamamala binciken ba. ""Matakan da ake bi na gwajin magani domin tabbatar da ingancinsa ana ɗaukar lokaci, domin sai an gwada da dabbobi kafin a dawo kan mutane. Za a iya ɗaukar watanni ko shekaru kafin tabbatar da ingancin maganin."" Ya kuma ce ko wane mai magani yana son kare maganinsa, don ba ya son kowa ya san yadda maganin yake domin a ɗinga amfani da shi yadda aka ga dama. ""Don haka Madagascar ba za ta so Najeriya ta yi binciken ƙwaƙwaf ba domin gano abin da maganin ya kunsa ba,"" in ji shi. Umar Sulaiman, mai karatun digiri na uku a fannin magungunan da akan samu daga bishiyoyi da dabbobi da ma'adinai, a Jami'ar Ahmadu Bello Zariya ya ce bishiyar tana da bambanci da tazargade ta fuskar sinadaran da suke ɗauke da su amma dukansu dangi ɗaya ne. Ya ce ba lalle ba ne sinadaran da ke cikin tazargaden da Hausawa suka sani a same su a ganyen da Madagascar ta ce yana maganin korona. Sai dai Dr Muhammad Ibrahim ya ce dukkaninsu tazargade ne amma sukan bambanta daga yanki zuwa yanki da kuma ɗabi'unsu. Ya ce ya taɓa zuwa bincike Madagascar lokacin da yake karatun digirisa na uku kuma har ya taɓa zuwa da samfurin ganyen bishiyar Madagascar. ""Dukkaninsu tazargade ne, amma sun banbamta ne saboda yanayin kasa da kuma sinadaran da suke ɗauke da su."" ""Idan har za a yi noman tazargade a Nijar da kuma Najeriya za a samu bambanci saboda yanayin bambancin ƙasa."" ""Idan da za a yi noman tazargade a kudancin Najeriya, to zai iya bambanta da wanda aka noma a arewaci,"" in ji Dr Jawa. Aliyu Muhammad Dan Hausa, masanin magungunan gargajiya kuma marubucin ""Hausa Mai Dubun Hikima"" da 'Kundin Magani"" na itatuwa da tsirrai 1111 na haɗin guiwa da Jami'ar Bayero da ke Kano ya ce Tazargade da yawa Hausawa na mafani da shi wajen magance cutuka bambanta. Masanin ya ce ana amfani da tazargade wajen magance kamar matsalolin da suka shafi dattin ciki, kumburi da ƙugi na ciki. Ana hada tazargade da kamar gauta da tsamiya domin maganin ciwon ciki.  Ana kuma jiƙa shi a ajiye idan ya jiƙu duk lokacin da aka ci abinci a sha. Ya kuma ce Hausawa na amfani da shi domin inganta garkuwan jiki. Sannan a Bahaushiyar al'ada, Hausawa sun yadda da maita da camfi da shedanun boye. Bahaushe ya yadda idan yana shan tazargade yana da wahala wani shedani ya kama shi ta hanyar maita ko wata hanya ta daban. Dan Hausa ya ce ana amfani da tazargade wajen magance cutuka da ke hana wa mutum rashin samun isasshen bacci ko wasu al'amurra na damuwa ko miyagun mafarkai."
health	Kuna tsoron kamuwa da cutar korona? To ga mafita	Ku latsa hoton da ke sama don kallon bidiyon: Kusan wata tara tun bayan bullar cuta korona, hr yanzu akwai mutanen d ke tsoron kamuwa da cutar. A wannan bidiyon an yi nazari ne kan abubuwan da suka fi hadari da barazanar sa mutum ya kamu da cutar korona. Ana ci gaba da shawartar mutane da su ci gba da bin matakan kariyar da aka sanya.
health	Ko kun san hadarin da 'Yan madigo ka iya fuskanta a rayuwa?	"Hukumar Lafiya ta Ingila NHS ta ce ""mummunan camfin"" nan da ake yadawa cewar 'yan madigo ba za su iya kamuwa da sankarar mahaifa ba, na nufin dubban mata ba sa yin gwaji. Ana iya yada kwayar HPV a yayin kowane irin lamari da ya shafi saduwa, wadda ita ce take jawo mafi yawan sankarar mahaifa. Amma wani bincike ya nuna cewa daya daga cikin mata biyar 'yan madigo ba sa zuwa gwaji. Masana lafiya sun ce ya kamata duk wadda take da mahaifa kuma tana tsakanin shekaru 25 zuwa 64 ta dinga zuwa gwaji akai-akai. An samu adadin ne daga wani rahoto na dabi'ar 'yan madigo wajen yin gwajin mahaifa a Kudu maso Yammacin Ingila. Yayin da da yawan mata ke bukatar zuwa gwajin sankarar mahaifa, kashi 8 cikin 100 na 'yan madigo ba su taba zuwa ba, ko ma ba su san muhimmancin hakan a gare su ba. Kashi 21 cikin 100 kuma na tunanin mata 'yan madigo ba sa fuskantar barazanar kamuwa da kansar mahaifa idan aka kwatanta da masu bin maza da kuma yin madigon a lokacin guda. An yi binciken ne a kan fiye da mata 600. NHS ta Ingila ta ce hakan na nufin fiye da 'yan madigo 50,000 ba su taba yin gwajin mahaifa ba. Dokta Michael Brady jami'i a hukumar NHS kuma mai bai wa kungiyar 'yan luwadi da madigo LGBT shawara, ya ce: ""Camfin da ake yadawa cewa 'yan madigo ba sa fuskantar barazanar kamuwa da sankarar mahaifa ba haka ba ne, domin hakan ya jawo dubban mutane da dama ba sa zuwa gwaji, kuma hakan abin damuwa ne ga al'ummarmu. ""Ya kamata mu gane cewa kansa ba ruwanta da wariya, tana iya kama kowa. ""Idan dai har kina da mahaifa to za ki iya kamuwa da sankarar mahaifa, kuma ana iya yin riga-kafinta, ya kamata mutane su dinga yin gwaji akai-akai."" 'Camfe-camfe masu cutarwa' An yi wa fiye da kashi 71 cikin 100 na mata da ke tsakanin shekaru 25 zuwa 64 gwaji akai-akai, kamar yadda alkaluman shekarar da ta gabata suka nuna. Gwajin sankarar mahaifa da ake kira Pap Smear, na taimakawa wajen gano cutar tun tana matakin farko-farko. Wata kwayar cuta da ake kira Human Papillomavirus (HPV) ce take jawo kusan dukkan sankarar mahaifa. Farfesa Anne Mackie, daraktra a cibiyar gwaji ta Ingila, ta ce matan da ke madigo za su iya kamuwa da kwayar cutar HPV a yayin saduwa. ""Don haka dole ne mu karfafawa duk wadda ke da mahaifa gwiwa da ke tsakanin shekara 25 zuwa 64, su dinga yin gwaji akai-akai."" Robert Music na kungiyar Jo's Cervical Cancer Trust, ya ce: ""Dole ne a yi gaggawar kawar da camfe-camfen da ake yadawa cewa gwajin sankarar mahaifa ga 'yan madigo ba shi da muhimmanci. ""Gwajin mahaifa zai kasance mai wahala saboda dalilai da dama kuma dole mu mayar da hankali wajen kawar da shingen ke tsakani mu kuma tabbatar da cewa kowane mutum mai hankali ya fahimci amfanin gwajin sankarar mahaifa."" Hukumar NHS ta Ingila za ta samar da wata sabuwar hanya ta gwajin mahaifa nan da shekarar 2020."
health	Abubuwan da ya kamata ku sani kan ciwon Ƙoda	"Latsa alamar lasifikar domin kallon bidiyon Yau ce ranar Ƙoda ta duniya wadda hukumar Lafiya ta Duniya ta keɓe don nusar da jama'a kan muhimmancin lafiyar ƙoda. Alƙaluma sun nuna cewa cikin duk mutum 9 a kan samu ɗaya da ke fama da larurar ƙoda. Wani nazari da aka yi a 2019 ya nuna cewa a duk mako, mutum 5 kan mutu yayin jiran dashen ƙoda. Taken ranar a bana shi ne ""zama cikin ƙoshin lafiyar ƙoda"". Dr Aisha Nalado, wata likitar koda a asibitin koyarwa na Mallam Aminu Kano da ke jihar Kano ta bayyana cewa ""a cikin kashi 100 za a ce kashi 20 na mutane suna ɗauke da cutar ƙoda"". Ta bayyana cewa cutar ta ƙoda tana iya kama kowa daga manya har ƙanana - a kowane lokaci na rayuwa za a iya samun cutar ƙoda."
health	Cutar Coronavirus za ta iya habaka tattalin arzikin Amurka - Wilbur Ross	"Sakataren kasuwanci na Amurka Wilbur Ross ya ce annobar coronavirus a China na iya zama ci gaba ga tattalin arzikin Amurka. Yayin wata hira da wani gidan talabijin Mista Ross ya ce: ""Ina tunanin za ta taimaka matuka wajen hanzarta dawo da ayyukan yi zuwa Arewacin Amurka"". Bazuwar coronavirus ta sanya fargaba game da tasirin cutar ga tattalin arzikin China da kuma ci gaban duniya. Wadannan kalaman sun fuskanci suka daga masu adawa da gwamnatin Shugaba Trump. Da yake amsa wata tambaya kan ko barkewar cutar hadari ne ga tattalin arzikin Amurka, Mista Ross ya ce: ""Ba na son magana game da samun nasara kan mummunar cuta."" Daga bisani, ma'aikatar kasuwancin Amurka ta sake jaddada kalamansa: ""Kamar yadda Sakatare Ross ya fada, mataki na farko shi ne dakile bazuwar cutar sannan a taimaka wa wadanda suka kamu da ita."" ""Yana da mahimmanci a duba illar yin kasuwanci da kasar da take da dadadden tarihin boye hadarurruka ga al'ummarta da kuma duniya baki daya,"" a cewarsa. An caccaki kalaman inda dan majalisa daga jam'iyyar Democrat Don Bayer ya shiga shafin Twitter domin kalubalantar batun gano ribar kasuwanci yayin da ake fama da annobar. Masana tattalin arziki su ma sun kalubalanci kalaman na Mista Ross. Simon Baptist na sashen kula da bayanan sirri na tattalin arziki a Singapore ya shaida wa BBC cewa kalaman na Ross sun yi matukar ba shi ""mamaki"". ""Kamfanoni ba za su dauki wasu matakan zuba jari ba kan barkewar wata cuta da ka iya shafe tsawon wata uku zuwa shida ana fama da ita,"" a cewarsa. Ya ce akwai yiwuwar kwayar cutar za ta iya yin mummunan tasiri ga Amurka maimakon samun ci gaba: ""A zahiri, Amurka za ta yi babbar asara saboda ko da komai, China har yanzu babbar abokiyar kasuwancin Amurka ce, idan kuma tattalin arzikin China ya fuskanci koma baya hakan zai iya shafar Amurka. """
health	Lafiya Zinariya: Tsangwamar da mata marasa haihuwa ke fuskanta	Latsa alamar lasifika domin sauraron shirin A wannan makon Habiba Adamu ta tattauna da wasu mata kan matsalar rashin haihuwa da ke ci wa ma'aurata musamman mata da dama tuwo a kwarya. Batun rashin haihuwar dai na daga wa maza hankali, al'amarin da a wasu lokutan ke janyo rabuwar aure. A arewacin Najeriya da jamhuriyar Nijar da ma sauran kasashen Afirka matar da ba ta haihuwa kan samu matsala da dangin mijinta. An samu yanayi da dama da iyayen maza kan umarci 'ya'yansu da su rabu da matar da ba ta haihuwa ko kuma su sa 'ya'yan nasu kara aure ko a dace.
health	Ko shekarun daina al'adar mace na illa ga rayuwar aurenta?	"Ranar 18 ga watan kowace Oktoba ita ce ranar da aka ware don duba batutuwan da suka shafi shekarun daukewar jinin haila ga mace. Don haka ne muka sake wallafa muku wannan rahoton da muka taba wallafa shi ranar 17 ga Junairun 2018. Mata na hawa mataki-mataki a rayuwarsu, kamar tun daga haihuwa da 'yan matanci har zuwa girmansu da tsufansu. A ko wanne mataki kuma sukan ci karo da al'amura daban-daban ko dai na sauyin tsarin halitta ko na rayuwa, kamar jinin al'ada da aure da haihuwa da raino. Wani mataki kuma da ke kawo sauyi sosai a rayuwar mace, shi ne na daukewar jinin al'adarta gaba daya, da kuma tsayawar haihuwa, wanda a turance aka fi sani da Menopause. Dakta Yelwa, kwararriyar likita a asibitin Maitama da ke Abuja, ta ce Menopause mataki ne na manyantar mace da za ta daina yin al'ada. Kuma mace na shiga wannan mataki ne idan ta yi tsawon watanni 12 ba tare da ganin jinin al'ada ba. A yayin da mace take girma tana al'ada, yawan jakar miliyoyin kwayayen da ke jikinta na raguwa har zuwa lokacin da za ta shiga matakin da al'adar za ta dauke baki daya. Daukewar jinin al'ada da ake kira Monopause a turance ba cuta ba ce, illa lokaci ne da idan shekarun mace sun kai zai same ta. Mace kan shiga mataki na menopause da karfinta ba sai ta tsufa juguf ba. ""Mace za ta ji ba ta sha'awar namiji saboda raguwar wasu sinadarai da suke taimakawa jini da ake kira Oestrogen"" a cewar likita. Akwai alomomi da dama da mace za ta fuskanta a lokacin da ta shiga mataki na Menopause. Mace za ta iya daina ganin al'ada idan ta kai shekara 45 zuwa 55, wato shekarun da mata ke fuskantar daukewar al'ada ke nan. Amma likita ta ce mafi yawanci wasu tun daga shekara 51 suke daina ganin al'ada. ""Mace kan iya fuskantar daukewar al'ada, kafin lokacinta idan misali an yi mata tiyata a wajen haihuwa ko kuma wata matsala ta sa an cire mahaifa."" Dakta Yalwa ta kuma ce duk wadannan matsaloli ne da kan iya faruwa ga mace a ko wane lokaci. ''Mace na iya fuskantar daukewar al'ada saboda wadannan matsalolin, ba wai don shekarunta sun kai ba"". Sai dai kuma likitar ta ce wasu matan kan zarce har shekaru 60 suna jinin al'ada, amma mafi yawanci tsakanin 45 zuwa 55 ne al'ada ke daukewa. Daukewar al'ada kan zo ne mataki mataki, wato ba lokaci daya ba. Likita ta ce mace na iya ganin wasu sabbin sauye-sauye da alamu na daukewar al'ada a tsakanin shekara 8 zuwa 4. 'Sauyin ya shafi sauyin kwanakin al'ada, misali idan mace ta saba yin al'ada duk bayan kwanaki 30 ko 28 to za ta iya ganin kwanakin sun haura zuwa 40, wata ma har wata biyu kafin jinin ya dawo'. Sannan mace za ta iya ganin sauyi a yawan zubar jinin da ta saba gani.Likita ta ce idan mace ta saba yin kwanaki biyar ko bakwai, to za ta ga ta dawo tana yin kwanaki biyu, wani lokacin ma kwanakin su karu fiye da bakwai. Wasu alamomin kuma ga matan da suka shiga shekarun daukewar al'adar, sun hada da gumi, mace za ta ji tana yawan zufa, wanda ba ta saba ji ba, ko da kuwa ba lokacin yanayin zafi ba ne. Rashin bacci ma wata alama ce, inda mace za ta dade kafin bacci ya dauke ta da dare, ko idan ta farka daga bacci zai yi wahala ta sake komawa baccin. Haka kuma matan da suka shiga shekarun daukewar al'ada sukan fuskanci matsalar yawan ciwon kai da ciwon gabobi, da kuma mace ta ji ta shiga wani yanayi na bacin-rai. Sauran alamomin daukewar al'adar ga mata sun hada da sauye-sauye a jikinsu musamman yawan fitsari da zubewar gashi da bushewar fata da farji inda mace za ta ji ba ta son saduwa da mijinta. ""Idan har ta kai wannan mataki, za ta fara jin zafi a lokacin saduwa da miji maimakon jin dadi"". Likitar ta ce mata za su ga sauyi sabanin kuruciya, ko kuma lokacin da suke ganiyar haihuwa, kamar gushewar ni'ima"", a cewar Dakta Yelwa. Ta kara da cewa duk wadannan alamomin suna faruwa ne a yayin da sinadarin jini da ake kira 'oestrogen' a jikin mace ke yin kasa sosai. 'Sinadarin shi ke tallafawa al'ada, kuma a yayin da ya yi kasa sosai, yana rage kwari da ingancin kashin mace.' Likita ta ce bayan daukewar jini a lokacin da Mace ta shiga mataki na menopause, tana kuma iya ganin jini daga baya, kila bayan kamar tsawon wata 10 ko shekara daya. 'Wani lokaci kuma mace na iya ganin jini bayan ta sadu da maigida a mataki na 'menopause"". Amma likita ta ce yana da kyau mace ta tafi asibiti domin a binciki dalilin dawowar jinin. Likita ta ce mataki na farko shi ne, ya kamata mace ta fahimci yanayin jikinta, wato ta banbance matsala da kuma matakin daukewar al'ada. Ya dace mace ta san matsalolin da za ta iya fuskanta a lokacin da ta shiga shekarun daukewar al'ada, kamar sabbin sauye-sauye a jikinta. Likita ta ce zuwa asibiti zai taimaka a banbance, tsakanin cuta da alamomin daukewar al'ada, domin akwai cututtuka da ke haifar da yawan zubar jini da gudajin jini wadanda ba su da alaka da lokaci na 'menopause'. 'Idan jinin yakan zo da yawa har da gudaji, to akwai matsala, ya kamata a tafi asibiti a bincika. 'Haka kuma, idan ana fama da yawan fitsari, a lokacin da mace ta shiga shekarun 'menopause' to yana da kyau a tafi asibiti a bincika ko kila cutar ciwon shuga ce ta ci karo da lokacin daukewar al'adar. Wasu mata kan yi koken cewa suna fama da matsaloli da suka shafi alamomi na daukewar al'ada tun kafin su haura shekaru 30. Matsalolin sun hada da bushewar farji da gushewar ni'ima, lamarin da ke haifar da matsaloli na auratayya tsakanin matan da mazajensu. Kuma kamar yadda bayani ya gabata, mace kan shiga yanayin 'menopause' ne tsakanin shekaru 45 zuwa 55. Dakta Yelwa ta ce hakan ba ya da nasaba da daukewar al'ada, illa abin da ya kamata matan su yi shi ne su tafi asibiti a yi bincike domin gano matsalolin da ke damunsu. Ta la'akari da alamomin lokacin manyantakar mace, kamar gushewar sha'awa da rashin sinadarin 'Estrogen' da zai haifar da bushewar farji da fata da raguwar ni'ima da kuma raguwar gashin kai. Dakta Yelwa ta ce akwai magungunan da mace za ta iya amfani da su. Amma kuma ta ce likita ne zai iya duba yanayin mace sannan ya ba da shawarwari da kuma magungunan da suka dace. Likitar ta ce a kasashen Turai wasu matan kan yi amfani da ""hormone therapy"" wasu nau'in magunguna ko dashen wasu abubuwa domin gyara jiki da farfado da sha'awa da sauran alomin da suka gushe. ""A shagon sayar da magunguna ana sayar da wasu abubuwa da mace za ta iya gogawa a farjinta wanda wurin zai sa ya yi laushi maimakon bushewa"". Sai dai Dakta Yelwa ta ba mata shawara kafin shan wani magani ya kamata su ziyarci likita domin ya tantance magungunan da suka fi dacewa da za su taimakawa a lokacin manyantakarsu. Da aka tambayi Dakta Yelwa ko akwai wani tasiri da magungunan gargajiya da ake kira kayan mata za su yi idan mace ta shiga shekarun manyantaka, sai likitar ta ce magungunan na iya haifar da matsaloli ga lafiyar mace."
health	Yadda ƙarancin abinci ke shafar yara ƙanana a arewacin Najeriya	Latsa hoton sama domin sauraren shirin Najeriya mutane sama da miliyan 80 ne kidididga ta nuna suna fama da matsanancin talauci a cikin kasar, wanda kuma za a iya kimantasu da kashi 40 cikin 100 na yawan al'ummar kasar. Ranar 16 ga watan Oktoba ne Majalisar Ɗinkin Duniya ta ware a matsayin ranar abinci ta duniya. To sai dai bikin  na zuwa a daidai lokacin da aka samu karuwar miliyoyin mutane da ke fuskantar rashin abinci yawanci sakamkon barin muhallansu saboda tashe-tashen hankula a sassa daban-daban na duniya. Shiyyar arewa-maso-gabashin Najeriya na daga cikin yankunan duniya da ke da adadi mai yawa na mutanen da ke fuskantar matsalar rashin isasshen abinci sakamakon sama da shekaru 10 da yankin ya kwashe cikin rikici. Haruna Shehu Tangaza ya duba yadda rashin abinci ke shafar mutane musamman kananan yara a shiyyar arewa-maso-gabashin Najeriya da kuma kokarin da ake na tallafa musu.
health	Covid-19: Nan da mako 2 za a aika wa Amurkawa tallafin kudi	Shugaba Trump ya sa hannu kan dokar kunshin kudi mafi girma a tarihin Amurka, don zaburas da jama'a da kuma rage radadin annobar koronabairus kan tattalin arzikin kasar. Tun da farko sai da kudurin dokar na dala tirliyan biyu ya samu amincewar Majalisar wakilan Amurka, inda duka 'yan jam'iyyar Republican da takwarorinsu na Dimokrat suka ce ya zama tilas don tallafa wa Amurkawa magidanta da 'yan kasuwa. Miliyoyin Amurkawa ne tuni suka rasa ayyukansu sakamakon wannan annoba ta koronabairus. Amurkawa kimanin miliyan 3 da dubu 300 ne ala tilas suka yi rijista don samun tallafin da ake bai wa marasa aikin yi saboda annobar, Shugaba Trump ya ce kunshin tallafin kudin zai kawo saukin da ake bukata cikin gaggawa ga iyalan kasar da ma'aikata da kuma harkokin kasuwanci. Ana fatan za a aika cekin kudi ga Amurkawan a cikin mako biyu. Duk Ba'amurken da ke daukar albashi kasa da dala 75,000 a shekara. zai samu agajin dala 1,200 zuwet. Yayin da asibtoci a fadin kasar ke kokarin biyan bukatun adadin marasa lafiyan da ke k'aruwa, Shugaba Trump ya ce za a yi amfani da biliyoyin daloli wajen sayo kayan bukatun asibiti a karkashin dokar samar da kayayyakin tsaro. Dokar dai ta bai wa shugaban kasar ikon tilasta wa masana'antun 'yan kasuwa samar da kayayyakin da ake bukata don tsaron kasa. Ya ce ana bukatar hakan don tilasta kamfanin kera motoci na Geneal Motors ya sarrafa na'urorin tallafawa yin numfashi, wadanda gwamnatin tarayya za ta raba. Mista Trump ya ce yana da kyakkyawan fatan cewa nan gaba kadan asibitocin da ke bukatar kayan aikin za su same su. New York ya ci gaba da kasancewa matattarar wannan annoba a Amurka, ko da yake sauran birane ciki har da Chicago da New Orleans da Detroit su ma sun samu habakar mutanen da ke neman kulawar likitoci saboda kwayar cutar
health	Mece ce sabuwar cutar Langya da aka gano a China?	"Wata tawagar ƙwararru kan kimiyya sun sanar da ɓullar wata ƙwayar cuta dangin Henipavirus, wani rukuni da ke haddasa annobar cutuka masu saurin kisa a tsakanin mutane. A cewar tawagar binciken, ƙayar cutar Langya henipavirus (LayV) ta harbi mutum 35 a China daga 2018 zuwa 2021. Wani rahoto da Mujallar New England ta wallafa a ranar 4 ga watan Agusta ya ce ƙwararru sun bayyana cewa babu alamun mutane sun yaɗa cutar LayV a tsakaninsu. Suka ƙara da cewa akwai yiwuwar tana yaɗuwa ne daga dabbobi. \nTawagar ta ce akwai hujjar da ke nuna jaɓa ce ke ta fi yaɗa Langya, amma dai har yanzu akwai buƙatar tabbatar da wannan bincike da ƙarin wasu binciken. An iya nazartar mutum 26 sosai cikin 35 da suka harbu da cutar, ind aka gano cewa dukkansu na fama da zazzaɓi, a wasu lokutan kuma da gajiya (kashi 54 cikin 100), da atishawa (kashi 50), da ciwon kai (kashi 35), da amai (kashi 35). Haka nan, an gano yadda zuciya ke aiki ba bisa tsari ba (a cikin kashi 35 cikin 100 na marasa lafiyar) da ƙoda (kashi 8). Sai dai babu bayani game da mutuwa. Ƙwararrun da BBC ta tattauna da su sun ce hakan ba ya nufin lallai wata annoba na shirin ɓarkewa a duniya, amma gano cuta a irin wannan rukunin na Henipavirus abu ne mai haifar da damuwa saboda sauran 'yan uwanta sun haddasa annoba iri-iri a yankunan Asiya da Oceania. Waɗannan annoba-annoba ""dangin"" LayV ne da ake kira Hendra henipavirus (HeV) da Nipah henipavirus (NiV). Ba a fiya harbuwa da Hendra ba amma fa yawan kisan da take yi ya kai kashi 57 cikin 100, a cewar hukumar yaƙi da cutuka masu yaɗuwa ta Amurka (CDC). Ita kuwa Nipah, cikin annoba-annoba da aka ruwaito daga 1998 zuwa 2018 ƙiyasin waɗanda suka mutu sun kama daga kashi 40 zuwa 70 cikin 100. Dukkan ƙwayoyin na haddasa matsalolin numfashi da na ƙwaƙwalwa. Ƙasar Indiya na cikin waɗanda suka yi fama da annobar Nipah a 2018, inda ta kashe mutum 17 daga cikin 19 da aka tabbatar a Jihar Kerala. Abu ne mai wuya a iya kwatanta yadda waɗannan cutuka ke kashe mutane ba da kuma korona saboda bayanan da ƙasashe suka fitar da kuma lokutan da suka fitar da shi. Jansen de Araujo, wani farfesa a sashen binciken sabbin ƙwayoyin cuta a Jami'ar Sao Paulo, yana ganin gano cutar Langya ba ya nufin wata annoba na shirin ɓarkewa a duniya ganin yadda ƙwararru suka shafe lokaci suna bin diddigin cutar. ""Abin da aka lura da shi shi ne babu wani yanki da za a ce shi ne cibiyar cutar kamar yadda aka samu lokacin korona,"" a a cewar Farfesa Araujo. Ian Jones, farfesan binciken cutuka a Jami'ar Reading da ke Birtaniya, ya ce Langya ba ta nuna wasu alamun za ta iya yaɗuwa daga mutum zuwa mutum ba. ""Abu mafi muhimmanci, daga Hendra har Nipah babuw wadda ta nuna alamun zama annoba,"" kamar yadda ya faɗa wa BBC. ""Babu alamu ƙarara da ke nuna suna iya rikiɗewa zuwa wasu nau'ukan duk da cewa za su yi tunanin ita ma Langya haka take,"" a cewar Farfesa Jones. Duk da haka, masanan biyu sun yi amanna cewa hakan wajibi ne don a dinga sa ido kan yaɗuwar Langya. Tawagar da ta gano Langya ta ce dukkan waɗanda suka kamu da cutar 'yan yankunan Shandong ne da Henan na China. Dukkansu ba su taɓa haɗuwa da juna ba kuma ba su taɓa bi ta wani wuri ɗaya ba. Akasarin masu cutar manoma ne, abin da ya sa ba a yi mamaki ba saboda da ma cutar na yaɗuwa ne a cikin mutane ta hanyar mu'amala da dabbobi. Da suke neman asalin cutar Langya a jikin dabbobin gida da na daji, ƙwararru sun gano cewa jaɓa na da kashi mafi yawa na samun cutar - fiye da kashi 25 cikin 100 na ɓerayen da aka nazarta na ɗauke da ƙwayar cutar. An san jemagu da zama matattarar ƙwayoyin Hendra da Nipah. A cewar CDC, har yanzu ba a san inda wani mutum ya harba wa wani mutum ƙwayar Hendra ba, wadda ake iya ɗauka daga ruwan jikin jiki kamar ko kashi ko kuma dawakai da ke ɗauke da cutar. A gefe guda kuma, ƙwayar Nipah, a cewar CDC, an san ta da yaɗuwa idan mutane suka taɓa dabbobin da ke da cutar ko kuma ruwan da ke fita daga jikinsu, ko kuma yin mu'ala ta kusa sosai da mutumin da ke da NiV. Sai dai Farfesa Jones ya yi imanin cewa babu wani dalilin da zai sa a tayar da hankali. ""A tunanina, Nipah ba ta da wata barazanar haddasa annoba. Ƙwayar cutar na nuni da wasu ƙalubale ga ɗan Adam, amma za a iya kare kai daga su ta hanyar iliminatarwa, sama da a ce an ƙirƙiri riga-kafi,"" in ji shi. Masanin ya kuma ce cutar ta fi ratsa sassan ɓargon mutum, abin da ya sa mutum ba ya iya yaɗa wa mutum, ba kamar korona ba wadda ke ratsa hanyoyin numfashi. ""Abu mafi muhimmnanci shi ne kada a firgita idan an ga wata sabuwar ƙwayar cuta. A kullum ƙwararru na bin sawun ƙwayoyin cuta kuma hakan ya ƙaru bayan afkuwar annobar korona,"" kamar yadda Farfesa Jones ya ce. ""Akwai ƙwayoyin cutuka mafiya haɗari amma hakan ba ya nufin za mu kamu da su."""
health	Matar da jininta ya gagari cutar HIV	"Wata mata 'yar Argentina ta zamo ta biyu a duniya da ta yaki cutar HIV mai karya garkuwar jiki, ba tare da shan kowanne magani ba. Likitoci sun yi amanna da cewa garkuwar jikin matar ce ta kakkabe cutar daga cikinta. Rahoton da mujallar Internal Medicine ta wallafa, bayanin gwaje-gwajen da aka yi wa matar sun gano garkuwar jikinta ce ta fatattaki kwayar cutar. Kwararru sun ce indai aka ci gaba da samun masu yakar cutar irin hakan, zai kawo sassaukar hanyar yaki da cutar HIV. Kakkabe cutar HIV Binciken ya gano ana halittar tsirarun mutanen da garkuwa jikinsu ke yakar cutar HIV. Wasu kuma su na da garkuwa ta musamman da ake gadonta. Ciki har da wadanda sam cutuka masu yaduwa ba sa kama su, da kuma ba sa son as an da su. Yawancin mutanen da suka kamu da cutar HIV, rayuwarsu na dogaro ne ga shan magunguna. Idan suka daina shan maganin, garkuwar jikinsu na yin rauni tare da karawa kwayar cutar karsashi daga nan kuma sai wata matsala ta faru. A shekarun baya, an samu rahotannin samun wani maganin da zai karya laggon cutar HIV, ba tare da shan ainahin wadancan magungunan ba. Adam Castillejo, daga birnin London, ya daina shan maganin cutar HIV, bayan an yi masa dacen kwayoyin halitta don maganin cutar daji da yake fama da ita. A lokacin da ake yi masa gashin kashe cutar kansa, aka yi nasarar kashe kwayoyin cutar HIV da yake dauke da ita. Abin damuwar shi ne ana samun kashi 1 na masu kwayoyin halitta irin wanda ya taimaka masa. Sai dai babu tabbas din tsawon lokacin da wannan hanya za ta yi wa Mista Castillejo aiki. 'Kashe kwayoyin cuta' Sai dai ba a samu alamun kwayar cutar HIV a jikin maras lafiyar Esperanza har tsawon shekara 8. Ita ma Loreen Willenberg, daga San Francisco, alamu sun nuna garkuwar jikin ta ta yi yaki da cutar HIV, sam ba ta dauke da ita. Wannan ya sanya an samu kyakkyawanb fatan da ke nuna za a iya amfani da hanyar kashe kwayar cuta domin magance cutuka masu yaduwa. Jagoran binciken Dakta Xu Yu, daga cibiyar bincike ta babban asibitin Ragonf a Massachusetts, wanda aikin hadin gwiwa ne tsakaninsu da cibiyar binciken kimiyya ta Massachusetts ta ce: ""Akwai matakin da za a iya dauka na inganta amfani da hanyar kashe kwayoyin cuta, ta yadda mutanen da ba su da garkuwar jikin da za ta yaki kwayar cutar da suke dauke ta da ita. ""A yanzu mu na duba yiwuwar gabatar da irin wannan hanyar, ta amfani da allurar rigakafi, da nufin gabatarwa da garkuwar jikin marasa lafiyar wani bakon abu, ta yadda za a iya shawo kan kwayar cutar."" 'Kwayoyin cutar da za a iya zubarwa' Farfesa John Frater, na jami'ar Oxford, ya shaidawa shirin BBC News, cewa ya yin da ake ganin kwata-kwata babu wata hanya ta magance cutar HIV, amma sai gashi masu binciken sun gano wata hanyar ta daban, ana bukatar ci gaba da bincike domin gani karin hanyoyin warkar da cutar.'' ""Babbar tambayar ita ce  shin marasa lafiyar da kan ta ta yi magani, ko kuma sun yi amfani da hanyoyin magance cutar, ko an gano su na da cutar akan lokaci akai magani,"" in ji shi. ""Garkuwar jikinta ta nuna karara, an taba samun kamuwa da cutar, dan haka babu batun tambayar ko ta taba kamuwa da ita. ""Watakil an taba samun wasu marasa lafiyar da suka yaki cutar ta wata hanyar, amma ba a san da su ba, dan haka ana bukatar fadada bincike."" Farfesa Sarah Fidler, kwararriya kan cutar HIV a kwalejin Imperial da ke London ta wannan bincike zai taimaka wajen bunkasa hanyoyin yaki da cutuka masu yaduwa, musamman a halin da ake ciki na neman hanyoyin magance cutuka masu yaduwa ba lallai sai an yi amfani da magungunan da akan dora maras lafiya akai ba, ciki har da cutukan da masu dauke da su ke kare rayuwarsu a shan magani kamar dai cutar HIV."
health	Rahoto na musamman kan 'annobar' cutar koda a Jigawa da Yobe	Ku latsa hoton da ke sama don sauraron rahoton: Cutar koda ta zamo tamkar wata annoba da ke addabar al’umma a yankunan wasu jihohin arewacin Najeriya, irin su Borno da Yobe da Kano da Jigawa da Adamawa. Cutar dai tana sanadin mutuwar dubban mutane, da talauta wasu da dama saboda rashin halin daukar dawainiyarta. Hakan ce ma ta sa wasu daga cikin jihohin suka sa wankin kodar yanzu ya zama kyauta. Sai dai duk da yadda cutar ke ci gaba da addabar al’umma, har yanzu ba a kai ga gano musabbabin cutar ba. Yankin Hadeja a jihar Jigawa na cikin wuraren da jama’a suka fi fama da wannan cuta, kuma Muhammad Annur Muhammad ya ziyarci yankin inda ya hada mana rahoto na musamman: Karin labaran da za ku so ku karanta da suka shafi lafiya
health	Coronavirus: Buhari ya jajanta wa shugaban China Xi Jinping	"Shugaba Muhammadu Buhari na Najeriya ya yi wa Shugaban China Xi Jinping fatan alheri da kuma al'ummar kasar yayin da suke dawainiya da annobar cutar nimfashi ta coronavirus. ""Yunkurin China na yaki da cutar coronavirus abin a yaba ne,"" kamar yadda Garba Shehu, mai magana da ywaun gwamnatin Najeriya, ya rawaito Shugaba Buhari yana fada. Cutar coronavirus dai ta tashi hankalin China tun bayan barkewarta, inda zuwa yanzu ta kashe sama da mutum 300 sannan sama da 14,000 suka kamu. Birnin Wuhan da ke yankin Hubei ne cibiyar cutar, abin da ya janyo hukumomi suka kulle garin ba shiga ba fita, sannan kuma kasashe na kwashe jama'arsu daga kasar. ""China ta dade tana agaza wa kasashen Afirka musamman a baya-bayan nan. Saboda haka ya kamata China ta sani cewa Najeriya tana tare da ita a wannan lokaci maras dadi,"" in ji sanarwar. Ta kara da cewa: ""Ganin irin kokarin da ake yi, nan da wani lokaci za a kawo karshenta."" Shugaba Buhari ya gode wa 'yan Najeriya game da yadda suke tarbar 'yan kasar ta China da kuma jajircewar da ake nunawa domin hana cutar bulla Najeriya. Sannan ya yi addu'ar Allah ya kara wa mutanen China juriya da kuma hakuri ga wadanda suka rasa 'yan uwansu sakamakon cutar."
health	Ko kun san tafiya a hankali na janyo 'saurin tsufa'?	Irin yadda mutane ke tafiya a lokacin da suka haura shekaru 40 alama ce da ke nuna irin yadda kwakwalwarsu da kuma jikinsu ke tsufa, kamar yadda masu binciken kimiyya su ka gano. Masanan sun yi amfani ne da wata manhaja da ke nuna  yadda matakan tsufa su ke. Ba kawai jikin masu tafiya a hankali ke nuna saurin tsufa ba,hatta fuskokinsu kan takure kuma da ma suna da karamar kwakwalwa. Kungiyar ta kasa da kasa da ta gudanar da wannan bincike ta bayyana matukar mamaki kan abin da ta gano. Mafi yawancin loikitoci kan yi amfani da manhajar 'gait speed' domin duba lafiyar jama'a musamman tsofaffi da suka haura shekaru 65,wurin gano karfin jijiyoyinsu da lafiyar huhunsu da kashin baya da kuma idonsu. Bugu da kari, tafiya a hankali ga tsofaffi na da alaka da cutar mantuwa. Binciken ya yi amfani da mutane 1,000 a New Zealand da aka haifa a shekarar 1970, inda aka gudanar da bincike kan yanayin jikinsu da kwakwalwarsu tare da yin gwaji kan yadda suke fahimtar abubuwa duk bayan wasu shekaru tun a lokacin kurciyarsu. Binciken dai ya tabbatar da cewa tafiya a hankali alama ce ta wata cuta da ta dade a jikin mutun wadda kuma ta kama shi ne shekaru da dama kafin tsufansa, a cewar Prof Terrie E Moffitt,wanda ke jagorantar binciken daga Jami'ar King's College London da kuma Jami'ar Duke da ke Amurka. Ko a shekaru 45 akwai bambanci sosai bayan lura da cewa masu tafiya da sauri kan yi tafiyar mita biyu a cikin dakika daya ba tare da sun yi sassheka ba. A takaice, masu tafiya a hankali sun nuna alamun 'tsufa da wuri' yayin da huhunsu da hakoransu da kuma kwayoyin halittarsu ke samun nakasu ba kamar na sauran takwarorinsu ba da ke tafiya da sauri. Bayan zurfafa bincike an kuma gano cewa  kwalkwalwar masu  tafiya a hankali kan tsufa da wuri. Kuma masu binciken sun yi nasarar gano yanayin saurin tafiyar masu shekaru 45 ta yin amfani da manhajoji daban-daban tun suna da shekaru uku. Hakan ya nuna cewa kananan yara da ke girma da matsalar tafiya a hankali na da nakasun karfin kwakwalwa da kashi 12 idan aka kwatanta da takwarorinsu da ke tafiya da sauri bayan sun shekara 40 ko fiye da haka. Sai dai wata kungiyar masu bincike ta gano cewa bambancin lafiya da karfin kwakwalwa na da alaka da irin yadda yara ke samun kula da lafiya tun bayan haihuwarsu. Sun kuma bayyana cewa tun a lokacin za a iya fahimtar wanda zai iya tsufa da cikakkar lafiya. Gano irin saurin da jama'a ke yi a lokacin da suke tafiya tun lokacin kuruciyarsu ita ce babbar hanyar magance wannan matsala. Akwai wasu hanyoyin kawar da wannan cuta da suka hada da cin abinci maras kitse sosai, da kuma amfani da kwayar 'metformin' duk da ba a kammala bincike maganin ba. Akwai kuma bukatar jama'a su kula da lafiyar kwakwalwa da kuma ta jiki tare da sauya yanayin tsarin rayuwarsu tun suna da kuruciya da cikakkar lafiyar yin hakan.
health	Kallon kwallon kafa na iya sa bugun zuciya	Wani bincike ya nuna cewa masu sha'awar kwallon kafa na fuskantar tsananin damuwa a lokacin da suke kallon tawagar da suke mara wa baya idan tana buga wasan, kuma mai yiwuwa suna jefa kansu cikin hadarin kamuwa da bugun zuciya. Masana kimiyya a Jami'ar Oxford da ke Burtaniya sun gudanar da wani bincike kan masu goyon bayan tawagar kwallon kafa ta kasar Brazil, lokacin da Jamus ta ci su bakwai da babu a gasar cin Kofin Duniya ta shekarar 2014. Sun gano cewar sinadarin cortisol da ke auna damuwa a jikin dan Adam ya karu sosai a lokacin da suke kallon wasan. Idan sinadarin ya yi yawa ya kan sa jini ya hau kuma hakan na takura wa zuciya. Masu binciken sun ce ana iya rage tasirin damuwar yayin kallon wasa ta hanyar rage karfin hasken wutar lantarki a filin wasan da kuma sanya sauti mai taushi.
health	Abin da ke faruwa a cikin jikin mutum a yanayi na tsananin zafi	Akasari tsananin zafi, da ƙarancin iskar shaƙa, da yanayi maras daɗi, da yawan motsa jiki, duka waɗannan ayyuka kan haifar da hauhawar zafin jikin mutum. Idan ba a kula ba kuma zai iya haifar da matsala ga lafiyarmu. Mutum kan galabaita lokacin da jikinsa ya ɗauki zafi, akasari saboda yin aiki a wuri mai zafi. Idan zafin jikin mutum ya zarta ma'aunin 40C, jikin kan rasa damar sanyaya kansa kuma hakan ka iya haifar mana da bugun-zafi, wanda ka iya kashe mutum. Ga sauran abubuwan da ya kamata ku sani game da haɗurran ƙaruwar zafi a jikin mutum. Yayin da jiki ke ƙara zafi, jijiyoyin jini sai su buɗe. Hakan na sa jini ya sauka ƙasa sosai wanda zai sa zuciya ta fara aiki cikin ƙunci wajen tura jini zuwa sassan jiki. Wannan zai haifar da wasu alamu kamar raɗaɗi a kan fata ko kuma ƙafafuwa su kumbura saboda buɗewar jijiyoyin jini.  Jikin mutum na nuna alamu ne idan zafi na ƙaruwa ta hanyar ƙara yawan kwararar jini ga fatarsa, inda yake fito da zafin daga cikin jiki zuwa kan fata. Hakan na haddasa gumi, wanda ke bushewa kuma ya sanyaya jikin. Sai dai gumi kan sa jiki ya rasa ruwan gudanarwa da gishiri, da kuma daidaito tsakaninsu a cikin jiki.  Idan aka haɗa wannan da kuma ƙarancin yawatawar jini, zai iya jawo bugun-zafi. Alamun cutar sun haɗa da: Idan jini ya yi ƙasa da yawa, haɗarin kamuwa da bugun zuciya na ƙaruwa. Jikinmu na fama wajen daidaita zafin jikin kan ma'aunin 37.5C ko da kuwa muna cikin dusar ƙanƙara ne ko kuma tsananin zafi. Wani yanayin zafi ne da jikinmu ke sabawa da shi kuma har ya fara aiki da shi. Amma yayin da zafin ke ƙaruwa, shi kuma jiki yana ta kaiwa da kawowar yadda zai sanyaya kansa. Hakan kan buɗe jijiyoyin jini da ke kusa da fata waɗanda ke haddasa zafin da muke ji a inda muke. Yayin da gumi ke bushewa, shi kuma zafin da ke cikin jiki na ƙaruwa sosai. Idan jiki ya fuskanci zafin da ya kai ma'aunin 39 zuwa 40C, sai ƙwaƙwalwa ta umarci gaɓɓai su rage aiki, sai kuma gajiya ta shigo. Idan ya kai 40-41C, za a iya samun bugun-zafi - idan ya zarta 41C kuma sai jiki ya fara mutuwa gaba ɗaya. Daga nan kuma sai sauran na'urorin jiki sa samu matsala, sinadaran halittar jiki su fara lalacewa, kuma akwai haɗarin wasu gaɓɓan jiki su daina aiki. A irin wannan yanayi, jiki ba zai iya yin gumi ba ma saboda jini ya daina zuwa jikin fata, abin da ya sa za a dinga jin sanyi da kuma sauyin yanayi. Bugun-zafi - wanda ke faruwa duk lokacin da zafi ya zarta ma'aunin 40C - na buƙatar taimakon likitoci, kuma idan ba a kula da shi nan take ba, yiwuwar mutum ya tsira da rayuwarsa ba ta da yawa. Mafi kyawun hanyar da za a bi wajen sanyaya jiki ita ce a jefa mutum cikin ruwan ƙanƙara, ko kuma a saka wa mutum ƙanƙara a ƙugu da hammata - inda jijiyoyin jini masu muhimmanci suke - amma ya danganta da tsawon lokacin da mutum ya ɗauka a cikin tsananin zafi. Farfesa George Havenith, ƙwararre kan muhallin da ɗan Adam ke raye a Jami'ar  Loughborough, ya ce yanayin ɗumin da iska take da shi - humidity a turance - na da matuƙar muhimmanci game da yawan gumin da muke yi. Idan ɗumin da ke cikin iska ya yi yawa, damar da muke da ita ta yin gumi na raguwa kuma hakan na hana mu sukuni. Tsananin zafi ka iya yin kisa. Akasarin kisan kuma ta hanyar bugun zuciya ne da sauran bugu yayin da jiki ke ƙoƙarin daidaita yanayinsa da kansa. Ana iya gane irin yawan mace-macen da za a iya samu da zarar yanayin ya zarta   ma'aunin 25C zuwa 26C. Sai dai kuma hujja ta nuna cewa an fi samun yiwuwar mutuwa idan zafi ya ƙaru a lokacin damina ko kuma farkon bazara, fiye da tsakiyar bazarar, inda ake ganin ranar farko ta tsananin zafin ta fi koyaushe haɗari. Dalili ne shi ne, muna sauya ɗabi'unmu ne yayin da bazara ke ƙoƙarin farawa har zuwa cikinta ta yadda za mu saba da zafin.
health	Covid-19: 'Duk rintsi kar a janye matakan hana tarukan ibada'	"Wata gamayyar kungiyoyin fafutuka da ke rajin inganta bangaren lafiya a Najeriya ta ce har yanzu kokarin kasar na katange kwayar cutar coronavirus a matakin farko yake, don haka bai kamata ta sassauta matakan da ake dauka ba. A cewarta: ""'Yan makwanni masu zuwa na da matukar muhimmanci wajen dakile hauhawar masu fama da annobar a kasar"". Don haka gamayyar ta yi kira ga gwamnonin wasu jihohi su soke shirinsu na janye haramcin da aka sa a kan tarukan addinai da ma sauran taruka har sai hukumar dakile cutuka masu yaduwa da Ma'aikatar lafiya ta tarayya sun ba da shawarar a yi hakan. ""Komai matsin lamba, wannan ba lokaci ne na neman suna a wajen talakawa ba"", in ji sanarwar gamayyar HRSC da Mike Egboh da Dakta Chizoba Wonodi suka fitar. ""Shaidu na kimiyya da gogayya da kasashen da suka ci gaba sun mara bayan cewa kauce wa taruka, da yin nesa-nesa da juna da wanke hannuwa da tsaftar jiki har yanzu su ne hanyoyi mafi inganci na riga-kafin yaduwar cutar da mace-macen da ke da alaka da ita."" Ta ce ""da yawan mutanen da ke fama da talauci da kuma yawaitar cutuka marasa jin magani kamar hawan jini da ciwon sukari da kuma rarraunan tsarin kula da lafiya, zai zama wani babban bala'i, idan kwayar cutar coronavirus ta fantsama a Najeriya"". Alkaluma daga Hukumar Lafiya ta Duniya da Jami'ar Johns Hopkins sun nuna cewa mutane kimanin miliyan 1 da 600,000 ne aka tabbatar sun kamu da cutar kuma wasu fiye da 95,000 suka riga mu gidan gaskiya sanadin coronavirus a cikin wata biyar. Jihohi da dama ne a yankin arewacin Najeriya ciki har da Katsina da Neja suka sanar da dakatar da umarnin hana tarukan Sallar Juma'a da ibadun coci ga mabiya addinin kiristanci. Sai dai gamayyar ta ce ko da yake, mafi yawan wadanda ke kamuwa da mutuwa sakamakon cutar a kasashen da suka ci gaba suke, amma fa adadin masu kamuwa da mutuwa a Afirka ma yana karuwa. Mutanen da suka kamu da cutar sun ninka daga daya xuwa 288 a cikin mako shida, baya ga mutum bakwai da suka rasu, haka kuma jihohin da cutar ta bulla cikin sun karu daga daya zuwa 17 ciikin wannan lokaci. Abin da aka gani a sauran kasashe shi ne matukar ba a dauki tsauraran matakai kamar na kulle garuruwa ba da kuma yin nesa-nesa da juna, adadin masu fama da cutar na iya karuwa ninninkawa cikin dan kankanin lokaci. HRSC ta ce gwajin da ake yi wa mutane a Najeriya, bai wadatar ba, don haka mai yiwuwa ne ba a iya sanin hakikanin mutanen da ke fama da annobar ba har yanzu. Gamayyar ta ce abu ne mai matukar yiwuwa cutar ta fara yaduwa a tsakanin al'ummar kasa saboda kashi 85% na mutanen da suka kamu na iya zama wadanda alamomin coronavirus ba su fara bayyana a jikinsu ba, amma duk da suna iya yada kwayar cutar. Ta bayyana takaici kan yadda aka dage takunkumin da aka sanya a kan gudanar da taruka ciki har da sallar Juma'a da bukukuwan Easter a wasu jihohin kasar duk da ci gaba da samun masu dauke da coronavirus. ""A wasu kasashen alamu na nuna cewa rashin daukar tsauraran matakai kamar hana shige da fice da yin nesa-nesa da jama'a na iya janyo karuwar masu cutar cikin kankanin lokaci,"" in ji ta. Ta ce a tsakanin 27 ga watan Fabrairu zuwa 27 ga Maris, adadin masu cutar ya hauhawa a Amurka daga mutum 54 zuwa 100,522, a Italiya kuma daga 593 sai da ya kai 66,414 a cikiin wata guda."
health	Abubuwan da suka kamata ku sani game da amfanin gashi a jikin dan Adam	Gashi kan fito a wasu sassa daban-daban na jikin dan adam, kuma amfaninsa ya danganta ga bangaren da ya fito a jikin kamar dai yadda binciken masana da dama suka nuna. Misali, gashi a jikin dan Adam kan fito a sassa kamar Fatar kai, da hammata, da gira, da sama da kasan idanu, da kunne, da hanci, da kasan mara ko al'aura, da gemu, da gashin-baki da kuma kasumba da ke fitowa a gefen fuskar maza wadanda suka kai shekarun balaga. Baya ga tafin hannu da na kafa, kusan jikin dan Adam a lullube ya ke da gashi, sai dai wasu bangarorin jikin kananan ne da ba za a iya gani sosai ba, amma kuma sun fi yawa a sassa kamar na fatar kai da kan yi tsawo sosai, wanda shi ma ya dangata ga kwayoyin halitta ko kuma jinsi da kabilar da mutum ya fito. A yanzu ba ma a da ba,  gashi na cigaba da taka muhimmiyar rawa a rayuwar dan adam ta fuskoki da dama, idan aka hada da samar wa wanzamai da masu gyaran gashi na zamani karin kudaden shiga saboda muhimmancin da dan adam ke bai wa gashi wajen kawata shi domin kwalliya da kuma nuna ko shi wanene a cikin jama'a. Ko shakka babu, a ko wane bangare da duniya gashi na da amfani wajen kawatawa da fitar da asali da kwarjini da kuma kyaun dan adam, don haka mutane ba su cika kin kulawa da shi ba. Hakan ne ya sa wasu kan sarrafa shi ta yadda za a iya gane manufa da kuma sana'a, kamar misali akwai taurarin wasanni kasa da kasa kamar na kwallon kafa, da mawaka, da fina-finai da makamantansu da aka san  su da yanayin yadda suke gyara ko kuma aske gashinsu. Gashi kan sa a banbance jinsin mace ko namiji, matashi ko maashiya, da magidanci, ko kuma dattijo a ko ina a fadin duniya. Galibi wasu na daukar gashi a matsayin wani abin alfahari da kuma kwalliya ne kawai, kan haka ne za ka ga mutane kan mayar da hankali wajen gyarawa da kuma sarrafa shi ta yadda za su nuna asalinsu da kuma kimarsu. Abu ne da ake kashe wa makudan kudade don gyara shi, a shafa mai ko a sauya masa launi da sauransu duk dai don nuna isa da asali. Kana a wannan zamanin mutane kan yi amfani da yanayin gyaran gashin mutum wajen tantance yanayin kabila ko addinin mutum, da halayya da kuma tarbiyya ko mutuntakar mutum. To amma abu mafi muhimmanci da masana suka bai wa gashi shi ne irin kariyar da ya ke bai wa dan adam ta fuskoki da dama. 1.Gashin jiki Masana da dama sun yi bincike tare da fitar da bayanai game da muhimmancin da ke tattare da gashi a jikin dan adam, wanda ba kowa ya sani ba. Sun bayyana cewa gashi na bayar da kariya ga fatar jiki daga barazanar da yanayin muhalli ke haifarwa, tare da karbar sakonni cikin sauri ya kuma sadar da su ta kafofin jijiyoyin kwakwalwar dan adam da zarar ya ji alamar wata barazana. A wata mujallar kiwon lafiya ta 'Sharecare' ta wallafa bayanan dakta Mehmet Oz, MD na Cibiyar kiwon lafiya ta Presbyterian-Columbia a birnin New York na Amurka da ya nuna cewa jikin dan Adam na da akalla sauwowin gashi 5,000,000. Hakan ya ce amfanin kowace saiwar gashi shi ne fitar da silin gashi ɗaya, kuma gashin kai shi kadai ne na bangaren jikin mutum da ke saurin sauya kamannin dan Adam a zahiri. Don haka in ji mujallar, yakan bai wa mutum damar isar da sako a yanayin zamantakewarsa. Dakta Woru Baba Goni, babban daraktan Asibitin Koyarwa na Jami'ar jihar Yobe a arewa maso gabashin Najeriya ya shaida wa BBC cewa, gashi yana da matukar muhimmanci wajen samar wa da fatar jiki cikakkiyar lafiya da kuma kariya ta musamman daga kwayoyin cuta ko kuma wasu abubuwa da ka iya shiga su yi mata illa. ''Yana da muhimmanci wajen inganta lafiyar fatar jiki  saboda  ko wane silin gashi a jikin dan adam yana da hanyoyin jini, da jijiyoyi masu aikewa da sakonni zuwa kwakwalwa, da kuma sinadaran da ke tafiyar da kwayoyin halittar dan adam, da kuma kitsen ko man da ke kewaye da shi,'' in ji dakta Goni. Saiwar gashin in ji masanin, na da nagartattun sinadarin kwayoyin halitta da ke taimaka wa wajen bayar da kariya da samun waraka daga duk wani ciwo ko kujewa a fata cikin sauri, ko kuma wasu abubuwa da ke gurbata muhallinmu kamar kura ko kuma wasu sinadarai da ke yawo a cikin iska. ''Gashi na kare fatar cikin daga illar daga turirin sinadaran da hasken rana ke haifarwa da ake kira, ''ultra-violet rays da kan lalata fata ko ya haifar mata da cutar sankara ko kansa,'' in ji shi. Ya kuma kara da cewa, fatar kai na dauke da gashi ne saboda ya kan taimaka mata wajen rike zafi, baya ga akwata dan adama. ''Yana amfani wajen daidaita yanayin zafi ko kuma sanyi a jikin da adam, misali idan a lokacin sanyi ne gashi ya kan kare illolin da sanyi ka iya haifar wa fata jikin dan adam tun kafin ma mutum ya ji sanyin, zai hana isakr ta waje mai sanyi ta rasto kai tsaye ta cikin ita fatar ta aika sako mutum ya ji sanyi sosai.'' Ainihin iskar mai dumi da ke gudana da ke tasowa daga cikin fatar mutum gashin kan hana iskar ficewa daga jiki, ya kan rike zafin yana dumama jiki ya hana jin sanyi sosai, tare da hana iska mai sanyi sosai ratsawa cikin jiki ta yadda za ta iya kawo illa. A lokacin zafi kuma mutum ya kan rika yawan zufa, saboda zafin wajen zufar kan sayaya jiki saboda gashin kan hana wannan ruwan zufar gudana lokacin zafi. Gashi a wasu bangarorin jikin dan adam na hana shigar kwayoyin cuta jikin da adam ta yadda za su kawo illa a jikin mutum. Gashi na aikewa ta sako nan take idan akwai wani bakon abu kamar misali ko sauro ko wani kwaro ko wani abu da zai cutar wa dan adama, mutum zai iya ganewa akwai wani abu bako da ya zauna a kan gasin kafin ya kai ga fatar mutum Yana hana kansar fata, kamar katanga ko garkuwa ne ya kan hana sinadain hasken rana shiga ciki fatar dan adam ai tsaye da ke haifar da kansar fata.. illa ga fatar dan adam U V Rays. Masana sun kuma bayyana cewa a da da kuma yanzu, gashi na taka muhimmiyar rawa wajen kare dan adama daga kamuwa da cutar zazzabin cizon sauro. Ga misali ga nau'in tamatar sauron nan na Anopheles da ke haddasa cutar zazzabin ko irin kwarin nan masu yawo a kasa, ba sa kaunar su ji gashi a jikin dan adama, saboda gashin ya kan yi saurin isar da sako ga jikin dan adam ta yadda asisrin wadannan bakin kwari kan tonu. Gashin kokon kai shi ya fi komai yawa a duka gashin da akan samu a sassan jikin dan adam. Kuma kamar yadda dakta Baba Goni ya shaida wa BBC, gashin kai yana bayar da kariya a lokacin zafi da kuma sanyi wajen samarwa da kokon kai yanayin dumama lokacin sanyi , kana yana bayar da kariya daga wasu saurin samun kananan raunuka. Ya kuma ce '' Kariya ce ta musamman gashi yake bai wa kokon kai daga rauni kai tsaye, tare da rage kaifin buguwa ko duka, har ma  da kuma zafin rana da tururin sinadarin da ke fitowa daga hasken ranar wanda ka iya yin illa ga dan adam.'' A cikin kunnen dan adam gashi kan hana kura da sauran cututtuka shiga ciki don kada su haifar da matsala. Gashin da ke cikin kunnuwan mutum na aiki tare da irin dankon nan da ke tasowa a cikin kunne wajen kare duk wai datti ko burbudin kura daga shiga kai tsaye cikin dodon kunne. Daga can cikin kunne, kananan gashin kan taimaka wajen ji da kuma daidaita motsin jikin dan adam. ''Kamar dai gashin hanci, gashin kunne na bayar da kariya daga kwayoyin cuta irins su bacteria, da kuma burbushin datti daga shiga cikin kunnne da ka iya haifar wa mutum da illa,'' in ji dakta Goni,'' don haka  gashin kunne ba wani abin damuwa bane, gaskiyar magana abu ne mai kyau.'' A wasu lokuta mutane kan bar gashin kunne ya fita sosai a yayin da wasu kuma sukan saisaye shi. Gashin dake rike fatar ido kasa da sama garkuwa ce ta farko ga idanu, da kan bayar da kariya tare da korar duk wani bakon abu kamar su  kura ko wani kwaro ko kuma dai wani bakon abu su fada cikin ido kai tsaye cikin saki kamar yadda binciken masana da dama ya nuna. ''Babbar kariya suke bai wa idanun daga kura, kwari ko kuma wasu bakin kananan abubuwa da ka iya fadawa cikin ido, kamar dai irin yadda gashin bakin bera ko kyanwa da sauran dabbobi makamantansu kan karbi sako cikin sauri da an taba wurin, a matsayin wani gargadin cewa akwai bakon abu a ke shirin yin kutse, da kan sa nan take suke rufe idanun'' in ji dakta Goni. Yayin da idanu ke bude, gashin idanun na cafko burbushi masu damshin ruwa, amma a lokacin suna rufe, sukan haifar da wata garkuwa da zai yi wahala wani abu ya iya ratsawa cikin idanun. Kamar yadda mujallar kiwon lafiya ta Sharecare ta wallafa, gashin girar ido na tamakawa wajen isar da sako ga murfin ido cewar akwai bukatar ya rufe kofa don kare idanun. ''Tare da gashin girarmu da kuma goshi, gashin idanun kan kuma taimaka wajen yi wa idanu garkuwa daga tsananin haske rana,'' ba wai suna aiki ne a madadin tabaraon kare hasken rana ba, amma kuma suna taimakawa wajen tace hasken ranar da kan haske idanu.'' Gashin hammata ya ka hana ainihin fatar hannu da ta kwibin mutum da rika goge juna da ka iya saka fata ta kwaile ko kuma ta kawo wata illa. ''Ya kan kare goguwar fata da fata a lokacin da mutum ke gudanar da wasu aikace-aikace ko kuma motsa jiki' in ji dakta Goni. Amma kuma a wasu lokuta wasu na ganin barin gashi a yi yawa a hammata ba tae da askewa ba tamkar rashin tsafta ne. Sai dai kuma masana sun bayyana cewa duka wannan ra'ayi ne, idan mutum yana so ya bari ba laifi bane, sai dai kuma idan babu tsaftacewa hakan zai iya haifar da zaunewar wasu kwayyoyin cuta a wurin da ka iya yi wa mutum illa, ''A duk lokacin da mutum ya yi zufa ta kuma hadun da dattin gashin hammata, kwayoyin cuta kan samu wurin zama don samun abinci, hakan ya kan sa hammatar mutum ta rika wari baya ga cutar da jikin dan adam,'' in ji likitan. Amma kuma baya ga hakan ana iya cewa kamar yadda gashin da ke sauran sassan jikin mutum ke bayar da iri na su kariyar, haka ma na hammatar yana da na shi fa'idar muddin dai aka kula sosai. Gashin da ke cikin hanci ya kan hada kura da ke dauke da wasu kwayoyin cuta da kwayar idon mutum ba za ta iya gani ba shigewa cikin hanci ya zuwa cikin huhun mutum zuwa sauran sassan cikin cikin mutum yadda za su iya kawo illa cikin sauri. Gashin hanci kanana ne matuka, kuma a kan same su ne a kusa da kofofin hanci. Amfanin wannan gashi dai shi ne kasancewa wata matata, wacce ke tace kura da datti daga shiga cikin kofoffin hancin. Dakta Goni ya bayyana wa BBC muhimmancin gashin hanci da cewa yana samar da babbar kariya tare da rike damshin da ke cikin iskar da muke shaka. ''Gashin da ke cikin hanci ya ka hana ainihin kura da ke dauke da wasu kwayoyin cuta da mutum ba zai iya gani da ido ba su shiga ta kofofin hancin har su kai ga huhun mutum ko kuma cikin cikin mutum ya haifar masa da illoli,'' in ji shi. Saboda gashin hanci na da muhimmiyar rawar da yake takawa wajen bayar da kariya in ji masananin ya kamata mutane su rika kaffa-kaffa da shi. Ya kara da cewa '' Bai kamata a rika tabawa ko tsige gashin hanci ba, yana korari duk wani bakon abu da ka iya kawo illa a cikin hancin da ma cikin jikin dan adam.'' Gashin gira wani muhimmin abu ne da ka kara kyaun fuskar dan adam, baya ga hana kura ko kuma kwayoyin cuta su shiga cikin ido farat daya in ji masana. Suna kare idanu daga tsananin haske da kuma damshi. Gashin gira a koda yaushe a shirye ya ke wajen tabbatar da ganin idanu sun kasance kalkal cikin tsafta. Su kan kare saukar ruwan sama ko zufa shiga cikin idanu kai tsaye don mutum ya cigaba da gani sosai. Ya kan kara wa idanu kyau da kwarjini, tare da kawata fuska, kana ya kan taka muhimmiyar rawa wajen aikewa da sako tsakanin mutum da mutum. Gashin gira kan kare zubar ruwan sama ko zufa shiga kai tasye cikin idanu da kan sa mutum ya rika gani dishi-dishi. Ya kan kuma bayar da kariya daga tsananin haske rana da sauran hasken da ka iya yin illa ga idanu. Gashin mara ko kuma gashin gaba kamar na hammata shi ma yana kare fatar da ke matse-matsin al'aura gogar juna ta yadda zai iya haifar da ciwo ko kuma kwailewar fatar. Hakan na faruwa ne a yayin da mutum ke motsa jiki ko kuma yayin safuwa tsakanin mace da namiji, don haka gashin kan taimaka wajen hada dadewar fatar wajen. Kana in ji masana gashin mara yana bayar da kariya ga duk wasu bakin abubuwa ko kwaoyi cuta da ka iya kai wa ga cikin al'aurar mutum. Baya ga haka in ji masana irin dakta Woru Baba Goni, gashin kasan marar ko kuma al'aura kan taimaka wajen yaduwar kwayoyin cutar bacteria da sauransu. ''Ko sakka babu kamar gashin sauran sassan jikin dan adam, gashin mara yana taimakawa sosai musamman idan mutum ya kula da tsaftacewa a koda yaushe,'' in ji dakta Goni. Ko wane baligi yana da gashin kasan mara, amma kuma kowa yana da hanyoyinsa daban na yadda ya ke yi da shi. Yayin da wasu mutane kan bari gashin ya taru, wasu kuwa su kan aske ne a koda yaushe suka ga ya fito. Don haka masana ke cewa aske gashin mara ko na hammata ko na wasu sassan jiki duka ra'ayi ne--- bai zama dole ba muddin mutum zai kasance mai tsaftace jiki. Gemu wani gashi ne da ke fita a kasan haba, da mukamiki, da leben kasa har ya zuwa wuyan mutum (namiji) wanda ya kai sekarun balaga, kuma in ji masana yanayin fitowarsa a fuskar dan adam ya danganta ga yawan sinadarin kwayoyin halittar da ke kawo sauyi a jikin mutum. Gemu ya shima ya kan bayar da kariya ga fuskar dan adam daga wasu bakin abubuwa masu kawo illa, da kuma duk wani abu da ka iya buga ko gogar fuskar. Haka kuma ya kan hana fitowar kirci ko kuraje a fuskar mutum, kuma garkuwa ne na musamman ga kewayen fatar fuskar da baki da kuma lebba da ba su cika kwari kamar sauran sassan jiki ba. ''Gemu yana da kyau wajen kawata fuska, sannan ga kuma kariya daga duk wani abu da ka iya kawo wa wurin farmaki a fili ko a boyae.'' in ji dakta Goni. Don haka in ji likitan yana da kyau a rika kulawa da tsatace shi a koda yaushe saboda ya ka nadi kwayoyin cuta da ka iya siga cikin jikin mutum idan ba a kula sosai ba. Gashin-baki shi ma dai kamar sauran yana da irin ta shi kariyar da yake bayarwa ga leben sama daga turirin sinadarin haske rana da ake kira 'ultraviolet radiation' from the sun, wanda ke haifar da cutar sankara. Gashin baki na bukatar kulawa wajen tsaftacewa saboda gudun illolin da kwayoyin cuta kan haifar, masana akwai bukatar a koda yaushe a rika ragewa da kuma tsaftace gashin-bakin. Kamar yadda a addinance da likitance har ma da al'adance yake da muhimmanci mutum ya rika tsaftace ko ina a jikinsa, haka shi ma yake da muhimmanci a rika tsaftace gashi musamman wanda ke boye a jikin mutum. Masana sun bayyana cewa aske gashi musamman na hammata, da mara da kuma gemu da gashin-baki ra'ayi ne ba wai ya shafi kiwon lafiya ba, sai dai kuma idan babu tsatacewa askewar ya fi muhimmanci don gudun tara kwayoyin cuta. ''Idan mutum zai iya kula da tsaftar gashinsa bai zama lallai ace sai ya aske ba, amma kuma matsalar ita ce ba kowa bane yake iya kula ya tsaftace a lokacin da ya kamata, shi yasa askewar ya fi sauki,'' in ji Goni. ''Ko wane addini ko al'ada bai  yarda da barin gashi babu tsafacewa ba, ballanta a batun likitanci ko kiwon lafiya,'' kwayoyin cuuta ka yi kaka-gida a inda aka bar gashi babu tsaftacewa, musamman idam mutum ya yi zufa wadannan kwayoyin cutar kan sa mutum ya rika wari,'' ya kara cewa. Masana sun kuma bayyana cewa a kan gane lafiya ko rashin lafiyar mutum ta yanayin gashin kan mutum. Galibi kuma in ji masanan karancin abinci da cutar kasa, da cutar koda, ko kuma doguwar jinya kan haifar da karyewar gashi, da canza launinsa da kuma sirancewarsa.
health	Mace ta farko da ake kyautata zaton 'ta warke' daga cutar HIV	Latsa hoton da ke sama domin kallon wannan bidiyon: An yi amannar cewa wata mace daga Amurka ce ta uku a duniya, kuma mace ta farko da ta fara warkewa daga cutar HIV. Matar mai matsakaicin shekaru tana da kansa ne inda aka yi mata dashen ƙwayoyin halitta da na wani da ke ƙwayoyin halittarsa suka fi ƙarfin ƙwayar cutar HIV. A yanzu watan matar 14 ba ta ɗauke da cutar. Amma ƙwararru sun ce tsarin dashen da aka bi, na amfani da jinin cibiya, yana da haɗari sosai ga mafi yawan mutane masu ɗauke da cutar HIV.
health	Da gaske yawan ɗaukar jariri zai sa ya saba da hannu?	Danna hoton sama domin kallon bidiyon Al'umma da dama a sassa daban-daban na nahiyar Afirka sun yarda da wasu camfe-camfe a kan yara kanana da kuma sauran abubuwa da suka shafi rayuwarsu. Akasarin wadannan camfe-camfen ba su da tushe a kimiyyance. A ci gaba da jerin bidiyo da BBC ke kawo a  kan wasu camfe-camfe da iyaye mata ke yi ga jarirai, wannan bidiyon ya duba batun yawan ɗaukar yaro.
health	Sojoji sun zama likitoci a Zimbabwe	Mahukunta a Zimbabwe sun tura sojoji likitoci zuwa asibitocin gwamnati bayan ma'aikatan lafiya sun fara yajin aiki a fadin kasar. Likitocin kasar sun kaurace wa asibitoci a ranar Talata bisa zargin sace shugaban kungiyarsu, Peter Magombeyi. A makonnin da suka gabata, Dokta Magombeyi ya sha kiran likitocin kasar su shiga yajin aiki saboda rashin kyan albashi da yanayin aiki maras kyau. A ranar Asabar, ya tura sakon WhatsApp cewa wasu mutum uku sun sace shi. Daga nan ba'a kara ganin shi ba. Wani minista a  kasar, Kazembe Kazembe, ya ce babu wani abun da ke nuna cewa sace shugaban likitocin aka yi. Amma likitocin sun ce ba za su koma bakin aiki ba sai an gano shugaban nasu. Ministan lafiyar kasar, Obadiah Moyo, ya ce likitoci sojoji za su kula da marasa lafiya a asibitoci a matakin wucin gadi.
health	Matashin da ke amfani da Tiktok don tattauna batun lafiyar ƙwaƙwalwa	"Wani matashi mai suna Max Selwood, mazaunin Landan mai shekara 23 ya yi fice a manhajar TikTok, amma ba kamar abin da aka saba gani ba na raye-raye da koyar da abinci, wadanda su ne suka fi ɗaukaka manhajar a duniya tun fitowarta a 2020. Shi Selwood ya mayar da hankali ne kan harkokin da suka shafi kula da lafiyar ƙwaƙwalwa, wanda duk da cewa ba nishaɗi ba ne, yana da muhimmanci sosai. Selwood, wanda ya kasance yana fama da matsalar fargaba da damuwa da ruɗu da rikicewar tunani, yana yin bidiyo ne a kan abubuwan da suka shafi fargabar shiga mutane, da ruɗu, jiji-da-ka na maza da neman rigima da sauransu. Ya fara saka bidiyo ne game da kula da lafiyar ƙwaƙwalwa a Instagram kimanin shekara uku da suka gabata, sannan ya fara TikTok kafin barkewar annobar Covid-19. ""A TikTok an fi samun matasa, sannan burina shi ne su fahimci cewa ba abun kunya ba ne don mutum ya shiga damuwa, sannan abun murna ne idan mutum ya shiga farin ciki. ""Sannan idan kana da wata matsala a ƙwaƙwalwa, ba laifi don ka yi magana a game da ita domin samun maslaha da wayar da kan al'umma,"" in ji Selwood. Sannan ya kara da cewa sanya bidiyoyin ya taimaka masa wajen gyara nasa tunanin da yanayi. A kafofin sadarwa, matasa masu shekaru 6 zuwa 24 irinsu Selwood suna yawan tattauna batun lafiyar kwakwalwa. A wani bincike da Cibiyar Bincike ta Pew Research Center ta gudanara a shekarar 2018, ta gano cewa daya bisa ukun matasa masu shekarun 13 zuwa 17 suna bayyana damuwarsu a kafafen sadarwa na zamani ne. Hakan ya fi yawa kuma a manhajar TikTok, inda matasa ne suke da kashi 60 na sama da mutum biliyan daya da suke amfani da manhajar a duniya. Wannan sabon salon na fitowa fili a bayyana kula da tunani ya zo a daidai lokacin da ake bukatarsa. Lafiyar ƙwaƙwalwa ita ce babbar matsalar da ke addabar matasa, domin an fi samunsu da ita sama da dattawa. A wani bincike da aka yi a shekarar 2020, an yi amfani da matasa 1,000 masu shekaru 18 zuwa 65, wanda kamfanin bincike na consumer data-research ya gudanar. Kusan rabin mutanen sun ce suna da cikakkiyar lafiyar ƙwaƙwalwa, amma a ƙalla sau uku, yara masu shekara 6 zuwa 24 da matasa masu shekara 24 zuwa 40 sun ce suna fama da matsalar kwakwalwa idan aka kwakwanta su da dattawan. A da, fitowa fili a yi bayanin lafiyar ƙwaƙwalwa abin kunya ne, amma a yanzu matasa sun fara fitowa fili suna yi ba tare da la'akari da kyamar da za a nuna musu ba. Abin tambayar a nan shi ne, shin wane irin karfin zuciya matasan suke da shi da suka fito suna bayyana damuwarsu da mu ba mu da ita? Masana sun ce yanayin zamani ne da ake ciki, amma kuma duk da haka, akwai wani karfin rai da matasan yanzu suke da shi. A gomman shekaru, yadda ake nuna ƙyama da wariya ga mutumin da ke fama da matsalar ƙwaƙwalwa ya sa mutane da dama sun ki fitowa fili su bayyana halin da suke ciki, wanda hakan ya sa ake samun koma baya wajen maganin matsalar a dattawa, musamman cutar damuwa da rudu. A wani bincike da aka gudanar a shekarar 2019 a Birtaniya, an gano cewa wadanda da aka haifa jim kadan bayan Yakin Duniya na 2 'ba sa son magana akan lafiyar kwakwalwa. ""Ina tunanin dattawa da dama suna fama da matsalolin nan amma sun yi shiru"" domin fargabar kyamar da za a nuna musu, inji Lisa Strohchein, Shugaban Sashen Kula da Jama'a na Canada kuma Farfesan Halayyar Dan Adam a Jami'ar Alberta. Masu amfani da TikTok suna samun miliyoyin masu kallon batun na damuwa da OCD. Yanzu manhajar TikTok ta zama wata kafa ta tattauna lafiyar kwakwalwa. Ana alakanta kafofin sadarwa da kara matsalar kwakwalwa, amma abin mamaki, matasan nan suna amfani da su wajen gyara ga lafiyar kwakwalwar. Manhajar TikTok ta samar da wani dandamalin da za a rika tattauna irin wannan batutuwa ne ta hanyar nuna kauna da lallama; a tsarin manhajar, wanda yake bidiyo ne da ake kallon juna, ya sa ana kaunar juna. Masu amfani da TikTok suna samun miliyoyin masu kallon batutuwan da suke tattaunawa kan kula da lafiyar kwakwalwa. A karshen shekarar 2020, an yi wani tsari a TikTok, inda mutum zai dauki kimanin minti 15 yana gwajin yanayin damuwarsa sannan ya ga sakamako. Sannan akwai tsarin ba da shawara a manjahar ta TikTok, wanda shi ma yana tashe yanzu. Duk da cewa wadannan tsarukan ba za su sama tabbatacce ba kasancewar ba kwararru ba ne su bayar, amma suna taimaka wajen bayani da wayar da kai. Duk da cewa yara masu shekaru 6 zuwa 26 su ne aka fi jin muryarsu, masanan sun ce matasa masu shekarun 24 zuwa 40 sun taimaka wajen sauya tunanin mutane kan kula da lafiyar ƙwaƙwalwa. Likitar kwakwalwa, B Janet Hibbs, ta ce matasa masu shekaru 24 zuwa 40 ne suka taimaka wajen yaƙi da nuna ƙyama ga masu fitowa fili suna bayyana lafiyar ƙwaƙwalwarsu. Matsin tattalin arzikin shekarar 2008 da harin ta'addancin 9/11 ya kawo sauyi matuka a yanayin tunanin matasa masu shekaru 24 zuwa 40. Sannan masana suna ganin suma yara masu shekara 6 zuwa 24 a yanzu annobar Covid-19 ce za ta sauya nasu tunanin. Lallai akwai kalubale a cikin bayyana irin wannan damuwar a fili. Bincike ya nuna cewa ma'aikata da dama, musamman tsofaffi suna ɓoye bayanin lafiyar kwakwalwarsu. Wasu ma suna tsoro ko za a dauke su aiki, ko kuma tsoron ka da a kyamace su a wajen aiki. Amma Selwood ya ce bai damu da wadannan kalubalen ba, sannan bincike ya nuna cewa a cikin yara masu shekarun 6 zuwa 24 shi kadai ne ya amince da hakan. Goyon bayan da Selwood ya samu daga mutane da 'yan uwa, ya sa ya daina fargabar komai, har ma a wajen aiki. ""Idan misali maigidana ya ce, ""na kalla bidiyonka a TikTok. Amma ya tabbatar cewa ba kowa ba ne zai iya fitowa fili ya bayyana lafiyar kwakwalwa. Selwood yana aiki tare da masu taimaka masa wajen isar da sakonsa a kafofin sadarwa, kuma ya ce ya samu cikakken goyon baya. Cire tsoro da fargabar ƙyama Hibbs da Strohschein sun bayyana cewa akwai alamar za a samu cigaba a yadda ake tattauna batun lafiyar kwakwalwa kamar yadda matasa masu shekarun 24 zuwa 40 suka fara, sannan kannansu suka daura, wanda a cewarsu zai taimaka wajen jawo masu matsalar kwakwala da masu nakasa kusa. Sun ce ana samun cigaba wajen rage yadda ma'aikatu ke nuna kyama ga masu fama da matsalar kwakwalwa, wanda annobar covid-19 ma ta taimaka wajen rage kyamar masu nakasa. Haka kuma Selwood yana da kudirin ganin sauyin ya samu, sannan yana ganin kafofin sadarwa ne za su ja ragamar fafutikarsa na ganin an daina kyamatar bayyana lafiyar kwakwalwa a fili a shekaru masu zuwa. Amma a yanzu, duk da cewa zai cigaba da fafutikar ce a intanet, ya ce ""a karshe dai burina shi ne in taimaka. Idan mutum daya ya kalli bidiyona, sannan bidiyon ya taimako masa, to na yi farin ciki."""
health	Ranar Ba-haya ta Duniya: Muhimmancin ba-haya da rawar da yake takawa wurin taimaka wa duniya	T﻿un daga samar da lantarki a gidajenmu zuwa samar da taki ga gonakinmu, shin ba-bahayan mu zai iya amsa wasu daga cikin manyan tambayoyi kan matsalolinmu? S﻿hin ba-haya zai iya ceto duniyarmu? Za ku iya samun ƙarin bayani kan ranar Ba-haya Ta Duniya ta bana wadda rana ce da ke wayar da kai kan cewa akwai mutum biliyan 3.6 a duniya da ba su rayuwa cikin tsafta.
health	Bidiyo: Yadda za a raba riga-kafin cutar korona ga mutum biliyan bakwai na duniya	Ku latsa hoton da ke sama don kallon bidiyon: Me zai faru da zarar an amince da riga-kafin cutar korona? Kalipso Chalkidou, darakta ta tsarin kiwon lafiya na duniya da kuma wani Farfesa Nicole Hassoun na Jami'ar Binghamton a Amurka, sun tattauna ƙalubale biyar da ake buƙatar shawo kansu don yi wa biliyoyin mutane riga-kafin a faɗin duniya.
health	A﻿msoshin Takardunku 26/11/2022	Shin kun san dalilin da yake sa haƙoran mutum ke zubewa a lokacin da ya tsufa? Kuma me mutum zai yi domin magance haka? Dakta Isah Tijjani Dawaki da ke asibitin Mallam Aminu Kano ya amsa wadannan tambayo tare da ƙarin bayani.
health	Likitan da ke yi wa mata tiyata ba da izininsu ba a Amurka	"Wani likita da ake zargi da yi wa mata tiyata ba gaira balle dalili, ya bayyana a gaban kotu da ke Virginia a Amurka. Hukumar tsaro ta FBI ta ce Dr Javaid Perwaiz, likitan mata ne da yake shara musu karya kan yanayin lafiyarsu daga nan ya janyo musu jin mummunan rauni wajen aikin tiyata. Sama da mata 126 ne suka shigar da korafi akan likitan tun daga ranar 8 ga watan Nuwamba da aka cafke shi. A ranar Alhamis alkalin kotun ya bayar da umarnin a ci gaba da tsare Dr Perwaiz a gidan kaso, har sai an kammala shari'ar. Ana tuhumar Dr Perwaiz mai shekara 69, da laifin yi wa marasa lafiya bayanan karya da almundahana a harkar lafiya. Kamar yadda takardar sammacin kama shi da hukumar FBI ta aike ta bayyana, yana yi wa marasa lafiya tiyata ba tare da izininsu ba, inda daga bisani yake janyo musu mummunan rauni. Cikin tiyatar da yake musu ta hada da wadda ta shafi mafitsara, da mahaifa da sauransu, kuma likitan yana aiki a asibitoci biyu a Chesapeake da Virginia, yana kuma da damar kwantar da marasa lafiya a wasu karin asibitocin a kasar Amurka. Kamar yadda korafin ya nuna, daga shekarar 2014 zuwa 2018, Dr Perwaiz ya yi wa kashi 40 cikin 100 na matan da ya ke dubawa tiyata a asibitin gwamnati karkashin inshorar lafiya. Cikin wadannan mata 510, kashi 42 cikin 100 ya yi musu a kalla tiyata sau biyu. Hukumar FBI ta fara samun korafin ne a watan Satumbar bara, a lokacin da ma'aikatan asibitin da likitan ke aiki suka samu korafi daga marasa lafiya. Wata maras lafiya ta yi korafin ya cire mata kwayayen haihuwa, tare da taba mata mafitsara, lamarin da ya sanya ba lallai ta kara daukar ciki ba. Ita ma wata matar ta daban, ta yi wa hukumar FBI korafin likitan ya yi mata tiyatar da ta taba mata mahaifa, alhalin ba ita ce ainahin tiyatar da ya ce zai mata ba kuma sai da ta dauki makwanni uku a asibiti kafin aka sallameta. Jami'in hukumar FBI Desiree Maxwell da ya rubuta sammacin ya ce ""Ganau sun zargi Perwaiz da amfani da cutar kansa wajen tsorata marasa lafiyar, cikin firgici suke amincewa da yi musu tiyatar.'' BBC ta tuntubi lauyan Dr Perwaiz, Lawrence Woodward Jr sai dai bai ce komai uffan ba kan batun. Dr Perwaiz dai ya yi karatun zama likita ne a kasarsa ta gado wato Pakistan, ya kuma samu izinin aikin lkita a Virgina a shekarar 1980, masu gabatar da kara sun ce an sha gurfanar da shi gaban kwamitin ladaftarwa kan zargin rashin da'a. Ko a shekarar 1982 an haramta masa shiga asibitin Maryland, kan laifin da ya shafi rashin gaskiya kan lafiya. A baya kungiyar likitocin Virgina sun taba tuhumarsa da yi wa marasa lafiya tiyata ba tare da yin binciken da ya dace da kuma amincewar wadanda lamarin ya shafa. Har ila yau, a shekarar 1996 an karbe masa lasisin aiki sakamakon laifin kaucewa biyan haraji amma bayan shekara biyu ya koma ya ci gaba da aiki."
health	Lafiya Zinariya: Ciwon da ke rikiɗa daga tsananin farin ciki zuwa baƙin ciki	Cutar bipolar ta tsananin damuwa da tsananin farin ciki nau'i ne na taɓin hankali da ke shafar yadda mutum ke ji a ransa, wanda kan sauya yanzu-yanzu daga tsananin farin ciki ya koma tsananin baƙin ciki.
health	Masana kimiyya na bincike kan abin da ke jawo cutar kansa	Masu bincike kan cutar kansa daga Birtaniya da Amurka na kokarin hada hannu domin gano alamomin farko da suke nuna mutum na dauke da cutar kansa kafin cutar ta yi karfi. Suna kokarin ''kirkirar'' cutar kansa a dakin gwaje-gwaje domin ganin ko ya cutar ke kasancewa a ranar farko. Wannan na daya daga cikin bukatun kungiyar ''International Alliance for Cancer Early Detection'' wadda kungiya ce da ke bincike kan kansa. Kungiyar ta ce hada hannu da sauran masu bincike domin gano cutar da sauri abu ne wanda zai amfanar da marasa lafiya. Kungiyar bincike ta ''Charity Cancer Research UK'' ta hada hannu da Jami'ar Cambridge da Manchester da University College ta Landan da kuma jami'o'in Stanford da Oregon domin kara wa juna sani kan kimiyya ta wannan bangaren. Masu binciken na kokarin yin gwajin jini da numfashi da fitsari domin sa ido kan marasa lafiya masu yiwuwar kamuwa da cutar kansa, da kuma kara inganta fasahar daukar hoton jaririyar cutar kansa kafin ta habaka. Amma masu binciken sun bayyana cewa hakan tamkar neman allura ce cikin ruwa wanda za a iya shafe shekara 30 ana yi. Dakta David Crosby wanda shi ne shugaban cibiyar binciken gano cutar kansa da wuri ta Birtaniya ya ce ''babbar matsalar ita ce ba za mu iya gane lokacin da kansa ke farawa a cikin jikin dan Adam ba. ''Zuwa lokacin da za mu gano cutar ta riga ta shiga jiki sosai.'' Masu bincike kan cutar kansa daga Manchester da kuma Birtaniya misali, na kokarin gwajin naman mama da habaka shi domin ganin ko za su iya gano alamomin farko na cutar kansa. Har wa yau, masana kimiyya sun bayyana cewa bincike wajen gano cutar kansa da wuri bai fadada ba, masu binciken ba su cika samun nasara wajen gano cutar ba. Dakta Cosby ya ce hada hannu da za a yi zai kawo sauyi matuka ta bangaren kiwon lafiya, wannan zai sa a matsa daga kona cutar kansa zuwa kokarin shawo kanta a matakin farko da kuma maganceta. Kididdiga ta nuna cewa kashi 98 cikin 100 na masu kansar mama suna rayuwa shekara biyar ko kuma fiye idan aka gano cutar a matakin farko, idan aka hada da kashi 26 cikin 100 na wadanda ake ganowa a mataki na hudu. Amma a halin yanzu, kusan kashi 44 na masu kansar mama ana gano cutar a jikinsu ne a matakin farko. A Birtaniya, an kebe lokaci na musamman domin gwaji ga masu cutar kansar mama, da kansar ciki da kuma ta mahaifa idan mutane suka kai wasu shekaru. Sai dai a halin yanzu, babu kayan gwaje-gwaje na kansar tumburkuma da ta huhu da koda da ta mafitsara wanda hakan na nufin yiwuwar rayuwa ga masu dauke da ita na da wahala. Farfesa Mark Emberton ya bayyana cewa kirkiro nau'ura mai daukar hoton jikin mutum domin binciken kwakwaf wato MRI wata hanya ce ta maye gurbin wasu hanyoyi na gano cutar kansa musamman ta mafitsara.
health	Lafiya Zinariya: Matakan kare yara masu cutar Pneumonia	Shirin Lafiya Zinariya na wannan makon ci gaba da tattaunawa ne game da cutar sanyi ta Pneumonia wadda ake ɗauka daga mutum zuwa mutum. Hukumar lafiya ta duniya ta ce cutar sanyi ta Nimoniya ita ce a gaba a cikin jerin cututtukan da ake dauka, wanda kuma ya fi kashe yara a duniya. A cewar hukumar yara sun fi hadarin kamuwa da cutar ne, saboda garkuwar jikinsu ba ta da karfi. Hakan yasa jikinsu ba ya iya yakar kwayoyin cutar da ke haddasa cutar. Haka kuma likitoci sun bayyana wasu cututuka da cewa idan yaro ya yi su ta zai iya kamuwa da cutar ta nimoniya. Cututtukan sun hada da kyanda da tarin shika da kuma yaran da a kan haifa da rami a zuciya. Alkaluman WHO sun nuna cewa, a shekarar 2017 kacal, cutar ta kashe akalla yara 'yan kasa da shekara biyar fiye da dubu 808. Haka kuma cutar sanyin tana addabar mutanen da shekarunsu suka haura 65 a duniya. Cutar ta fi kamari ne a kudancin Asia da kuma yankin hamadar saharar Afrika. In ji hukumar. Cutar dai na yaduwa ne ta hanyar dauka kai tsaye daga wani wanda ke fama da ita zuwa wani. WHO ta wasu hanyoyin da ake daukar cutar, sun hada da ta hanyar tari ko atishawa daga mai fama da cutar sanyin. Sannan kuma ana iya daukar nimoniya ta hanyar jini, a wajen haihuwa. Yaran da cutar ta yi kamari a jikinsu ba sa iya ci ko sha, sannan su kan fita hayyacinsu, jikinsu ya yi sanyi kalau kuma suna yin jijjiga.
health	An gano yadda masu mutuwar barin jiki za su iya tafiya	"Wani rahoto da masu binciken Faransa suka yi ya ce, wani mutum ya motsa hannunsa da kafafunsa da suka shanye da wata riga da aka kirkira ta hanyar wata sabuwar fasaha da ke aiki da tunani ko kwakwalwarsa. Mutumin mai suna Thibault, mai shekara 30, ya ce takawa a karon farko sanye da rigar sai ya ji kamar shi ne ""mutumin farko da ya isa duniyar wata"". Motsawarsa, musamman ma tafiyarsa, ba ta yi kwari ba kuma ana amfani da sabuwar rigar ne kawai a dakin gwaji. Sai dai masu bincike sun ce wannan kirkirar na iya sauya rayuwar marasa lafiya wata rana. An yi wa Thibault tiyata don sanya masa wasu kananan na'urori a kwakwalwarsa, inda suka rufe bangaren kwakwalwar da ke kula da motsa jiki. Wasu wayoyi guda 64 a jikin na'urorin na karanta ayyukan da kwakwalwa ke yi, sai su aika sako ga wata kwamfuta da ke kusa. Wata kwamfuta ta musamman ce take karanta sakon kuma ta sauya shi zuwa umarnin da ke motsa kasusuwan jikin mutum. Sai a sanya wa Thibault rigar... Amma a lokacin da ya yi tunanin cewa zai yi tafiya, sai rigar ta aika sakonni don kafafunsa su motsa. Kuma yana iya sarrafa hannunsa biyu, ya jujjuya su sama da kasa da gefe. Thibault, wanda ba ya son a fadi sunan mahaifinsa, likitan ido ne kafin faduwar da ya yi daga nisan mita 15 a wani gidan rawa shekaru hudu da suka gabata. Raunin da ya yi a kashin bayansa ya janyo masa mutuwar barin jiki kuma ya kwashe tsawon shekaru biyu a asibiti. Amma a shekarar 2017, ya shiga wani gwaji da Clinatec da jami'ar Grenoble. Da farko ya gwada amfani da na'urorin kwakwalwar wajen sarrafa wani mutum-mutumi, daga nan ne ya fara tafiya da rigar. ""Ji na yi kamar ni ne mutum na farko da ya fara taka duniya wata. Rabon da in yi tafiya shekara biyu ke nan. Na manta yadda ake tsayuwa. Na manta cewa na fi mutane da yawa a dakin tsawo,"" a cewarsa. Ya jima bai iya motsa hannunsa ba. ""Na wahala saboda sai na motsa tsoka da dama. Wannan shi ne abu mafi burgewa da nake iya yi da rigar."" Masu ilimin kimiyyar na Faransa sun ce za su ci gaba da inganta fasahar. A yanzu dai, akwai karancin bayanai da suke iya karantawa daga kwakwalwa sannan su aika kwamfuta, ita kuma ta fassara ta aika wa rigar a kan lokaci. Suna da rabin dakika sun sarrafa tunani zuwa motsi idan ba haka ba, ba a iya sarrafa rigar. Hakan na nufin cikin wayoyi 64 da ke kan na'urorin, masu binciken sun ce suna amfani da 32 ne kawai. Don haka ana iya karanta ayyukan kwakwalwa ta hanyar amfani da fasahar na'ura da manyan kwamfutoci don karanta bayanan kwakwalwa. Akwai kuma shirin kirkiro yadda za a sarrafa yatsu don bai wa Thibault damar daukar abubuwa. Ya riga ya gwada amfani da na'urar wajen sarrafa kujerar marasa lafiya. Akwai masana kimiyya da ke bincike kan hanyoyin amfani da irin wannan rigar wajen inganta ayyukan mutane, wani bangaren karatu da ake cewa 'Transhuman' maimakon a shawo kan mutuwar barin jiki gaba daya. Cikin wannan har da taimakawa ayyukan soji. Farfesa Benabid ya ce ""aikinmu shi ne mu magance wa wadanda suka samu rauni bangaren jikinsu ya mutu."" Farfesa Tom Shakespeare na Kwalejin lafiya da magungunan cututtukan yankuna masu zafi na Landan ya ce yayin da wannan bincike mai kyau ne, ba ya jin akwai yiwuwar amfani da shi. Mutane 15 cikin dari na mutane masu nakasa ne kawai ke da kujerar marasa lafiya ko wasu na'urori masu taimaka masu, a cewarsa. An buka bayanai kan wannan riga a mujallar The Lancet Nuerology."
health	E﻿bola ta tilasta rufe makarantu a Uganda	Gwamnatin Uganda ta bayar da umarnin rufe makarantun kasar makonni biyu kafin lokacin da aka tsara saboda barkewar annobar Ebola. Hukumomin kasar sun yi haka ne a kokarin dakile barkewar cutar mafi yaduwa a tarihin kasar. Ministar kiwon lafiya ta kasar Dr Jane Ruth Aceng ta fada wa BBC cewa an dauki matakan tabbatar da tsaron lafiyar yaran da ke fita da kuma shiga cikin  yankin da cutar ta yi kamari  da aka sanya wa dokar kulle. Matakin ya biyo bayan kamuwa da cutar da mutum 141 suka yi a babban birnin kasar, Kampala, inda 55  da suka rasa rayukansu.  Kwashe yara daga gundumomin Mubende da kassanda  wadanda wurare  ne da aka fi samun yawan mutanen da suka harbu da cutar sun kasance wuraren  da ministar kiwon lafiyar ta fi  nuna damuwa. Ministar ta ce za a hana iyaye zuwa  wadannan yankuna biyu da aka sanya wa dokar kulle. A maimakon haka za a yi amfani da motar makaranta domin zuwa da su Kampala babban birnin kasar daga nan kuma za su shiga motocin bas-bas da gwamnati ta bayar wadanda za su wuce da su gidajensu. An dauki wannan matakin ne domin tabbatar da cewa yaran  ba su yi mu'amulla da al'ummomin yankunan da aka samu barkewar annobar ta Ebola ba. Yayin da suke barin makarantun kwana wadanda kawo yanzu ba a samu wani da ya kamu da cutar a ciki ba.  Sai dai duk da cewa dalibai sun samu damar zuwa gida da wuri  domin hutun Kirismeti wasu na ganin cewa gwamnati ta yi hanzarin daukar matakin rufe makarantu makonni biyu kafin a kammala karatun zango. Ana ganin ta yi hakan ne domin dakile  bazuwar annobar Ebola wadda ba a taba ganin irinta ba a tarihin kasar ta gabashin Afirka. Wasu masana  sun nuna rashin jin dadinsu game da matakin rufe makaruntun saboda a cewarsu idan aka bar yaran suka kara makonni biyu a cikin makaruntu  wannan zai fi tasiri wajen dakile yaduwar cutar. Saboda a ganinsu kwayar cutar kan dauki kwana biyu zuwa makonni uku kafin ta soma bayyana a jikin mutum.  A cikin  kwanakin watanni biyu da suka gabata mutum 55 suka rasa rayukasu ciki har da yara 23.  Kwayar cutar Ebolar ta Uganda nau'in ta Sudan ce, wadda babu wani tabbataccen  riga-kafinta a yanzu.  Ba kamar irin ta Zaire ba wadda ta yadu a kwanan nan a Jamhuriyar Dumukuradiyyar Kongo.
health	Ranar Kurame Ta Duniya: Amfanin dattin kunne ga mutane	"Masana kiwon lafiya sun ce matsalar kurmantaka na daga cikin matsalolin da suke kama dan adam tun daga yarinta wasu kuma tana kama su a cikin lokacin kuruciya ko kuma girma. Majalisar Dinkin Duniya ta ware irin wannan ranar ta 3 ga watan Maris domin tuna wa da masu irin wannan matsala domin tattaunawa kan matsalolinsu da yadda za a iya taimaka musu. Kamar yadda masana suka fada wasu kan iya warkewa daga wannan matsala wasu kuma ba su warkewa har karshen rayuwarsu. Cutar ana kamuwa da ita ne ta hanyoyi biyu, wasu na samunta ta hanyar gado tun suna ciki, idan ya kasance a danginsu a kwai mai wannan matsala za su iya gada, wasu kuma sai sun girma sanadiyyar wasu matsaloli na rayuwa sai su kamu. Majalisar Dinkin Duniya ta ce kashi 5 cikin 100 na adadin mutanen duniya wato kimanin mutum miliyan 466 ne ke fama da matsalar kunne a halin yanzu. Cikin wannan adadin, miliyan 34 yara ne, sauran kuma manya ne. Kashi 60 cikin 100 na abubuwan da suke janyo matsalar ji ana iya maganinsu, kamar yadda masana suka bayyana. BBC ta tattauna da Dakta Magaji Awwal, wani ƙwararren likitan kunne da ke babban Asibitin kula da matsalolin kunne da  hanci da kuma maƙogwaro wato ENT a Kaduna. Likitan ya bayyana wasu abubuwa da dan adam ke yi da suke cutar da lafiyar jin shi ko kuma kunnansa a bisa rashin sani. Ya ce wannan matsala ta rashin ji na karuwa ne a cikin al'umma, saboda a kiyasin da Majalisar Dinkin Duniya ta yi ta ce nan da 2050 masu wannan matsalar za su kai miliyan 900. Dakta Magaji ya ce ""dattin kunne yana da gudun mawar da yake bayarwa a rayuwar dan adam domin kuwa yana da rawa da yake taka wa kamar haka. ""Na farko yana da danƙo ta yadda yake hana ƙura shiga cikin kunnen mutum inda tantanin ji yake, ko ta shiga yana rike ta ya hana ta karasa wa. ""Na biyu yana da wasu suna darai da suke kashe kwayoyin cutar da suke zillewa su shiga kunnen shi yasa a wani lokacin ake ganinsa baki wani lokacin ruwan ƙasa. ""Akwai wari-warin da yake ko in ce kamshi wanda yake hana kwari shiga kunne kuma ko sun shiga suna shakar kamshin suke mutuwa . ""Yana da matukar santsi ta yadda ba ya barin ruwa ya zauna a kunne, a lokuta da yawa in mun je wanka muna bari wura ya shiga kunnenmu, wannan dattin ba ya kyale shi ya karasa can ciki yana kare shi ya kuma koro shi bakin kunne, in ji Dakta Magaji. Shi wannan dattin kamar mai ne da yake bai wa kunne damar zama cikin danshi, cire shi da tsinke ko wani abu zai iya cutar da kunnen baki daya"
health	Matakai bakwai da za su sa mace ta yi saurin daukar ciki	"Babu mamaki akwai tarin tambayoyi a zuciyarki kan yadda zaki dauki ciki, musaman idan kina da larura ko wani ciwo. Kula da lafiyar jiki na cikin matakan farko na iya samun dacewar daukar ciki. Amma kuma me za ki iya yi domin inganta hanyoyin samun haihuwa? Shawara mafi muhimmanci ga mace da ke son daukar ciki ko samun juna-biyu ita ce sanin yanayin jikinta, musamman lokacin zuwan jinin al'adarta, a cewar Dakta Sajeeda Ibrahim, ƙwararriyar likitar mata a Asibitin Koyarwa na birnin Tarayyar Najeriya, Abuja. ""Yana da muhimmanci ta san yanayin zuwa da ɗaukewar jininta na haila saboda tsara ko sanin lokutan da idan ta yi jima'i za ta dauki ciki,"" a cewar Dakta Sajeeda. BBC ta tattauna da Dakta Sajeeda da kuma Dakta Tanko Zakari, kwararre kan lafiyar mata a Asibitin Mallam Aminu Kano, kan matakai bakwai da za su taimaka wa mace wajen ɗaukar ciki. Kafin ki soma kokarin ɗaukar ciki, ki soma duba lafiyarki. Ki tambayi likitarki domin samun bayanai kan magunguna da ke taimaka wa mace wajen ɗaukar ciki - masu dauke da sinadarin folic asid da ke taimakawa da kuma bayar da kariya kan wasu matsalolin haihuwa da suka hada da haihuwar jarirai masu nakasa. Sinadarin folic asid na aiki sosai a kwanakin farko na ɗaukar ciki, shi ya sa yake da muhimmanci ki tabbata kina shan sa sosai tun kafin ki yi ciki. Ki tabbatar kina bin wannan tsari kafin kokarin ɗaukar ciki, a cewar Dakta Sajeeda. ""Idan kina da matsala da lalura dole ki nemi magani da daidaita kanki kafin ki samu ciki ba tare da matsala ba."" Me kika sani game da lokacin zuwa da ɗaukewar hailarki? Fahimtar hakan zai taimaka miki wajen sanin lokacin da ya fi dacewa na daukar ciki a gare ki a cewar, Sajeeda. Lokacin da mahaifar mace take fitar da kwayaye shi ne mafi dacewa wajen daukar juna-biyu a gare ta. ""Wannan shi ne lokacin da ake son mace ta nuna nacewa wajen jima'i a kai-a kai,"" a cewar masana. Hakan na taimakawa wajen gane alamomin fitar kwai, da sauye-sauye da mace ke ji a jikinta da fitar ruwa daga farjinta. Ruwan na kasancewa fari da ɗan kauri da yauƙi wanda ke isar da sakon cewa shi ne lokacin iya samun juna-biyu. Wasu mata kuma kan yi fama da ciwon mara. Sannan akwai abin da ake amfani da shi wajen gwada ko mace ta soma fitar da ƙwai wanda shi ma yana taimakawa wajen ankarar da cewa tana cikin lokacin iya ɗaukar ciki, a cewar Dakta Sajeeda. Ba wai kawai za su tabbatar miki da cewa lokacinki na fitar da kwai ya zagayo ba ne, ""idan kina jima'i akai - akai, wannan na sanar da ke lokacin da ya kamata ki sake bayar da karfi domin daukar ciki,"" a cewarta. Ga yadda lissafin yake: Ranar farko ta ganin jinin halarki, da ita za ki soma lissafi. ""Ki soma gwaji daga rana ta tara ki kuma ci gaba da hakan har sai gwajin ya tabbatar miki da lissafin. Mata da ke ganin haila bayan duk kwanaki 28 na iya soma fitar da kwai a rana ta 14. Sai dai galibin mata yanayin hailarsu na da tsayi wasu kuma gajeren lokaci suke dauka, don haka dole ki natsu wajen tantace lissafinki. Mece ce makomar masu amfani da magungunan takaita haihuwa? Dole sai kin dan jinkirta kafin ki samu juna-biyu? Likitoci dai na cewa ba lallai ba ne. ""A shekarun baya, wasu bayanai na cewa sai ka ɗan jira na wani ɗan lokaci bayan ka dakatar da shan kwayoyin hana daukar ciki kafin ka shiga fafutikar neman ciki, sai dai wannan karatun a yanzu ya sauya. Kina iya kokarin ganin kin dauki ciki da zarar kin daina shan magungunan takaita haihuwa,"" a cewar Dakta Tanko Zakari, kwararren likitan mata a Asibitin Koyarwa na Malam Aminu Kano. Dakta Tanko ya ce abin da mace ya kamata ta sa a zuciyarta shi ne tana iya daukar ciki kafin zuwan haila, don haka lissafin lokacin fitar kwan haihuwa na iya kasancewa mai wahala, kuma kina iya shan wahala wajen iya gano lokaci ko ranakun da za ki soma fitar da kwan haihuwa. Bisa wannan dalili, ""wasu kan jira har sai zagayowar jinin haila,"" a cewarsa. Tatsuniyar salon kwanciya mafi dacewa saboda daukar ciki cikin gaggawa, wannan kusan labari ne ko shaci-faɗin mutane. Bincike ya nuna cewa babu hujja a kimiyyance da ke nuna cewa salon kwanciyar da aka saba - namiji a kan mace- ya fi dacewa da a ce mace ta kasance a saman namiji a lokacin jami'i idan ana kokarin ganin an samu juna-biyu ko neman haihuwa. ""Duk salon kwanciyar da za a yi, indai za a kai ga shiga farjin mace, babu wani bambanci da za a gani ga mai neman haihuwa, a cewar Dakta Tanko. Sai dai wasu salon jima'i kamar tsayuwa ko zama, na iya hana maniyyi shiga cikin jikin mace. ""Batu ne na son ganin maniyi ya shiga cikin jikin da karfinsa ba za a so ganin bai ratsa wuraren da ake bukata ba, a cewar masana. Babu mamaki kin taba jin wannan batu -- kwance a kan gado ki ɗaga kafarki sama bayan saduwa domin ƙara damar da kike da ita ta shigar ciki. Mene ne gaskiyar hakan? Zance na zahiri babu gaskiya a wannan batu. ""Yana da kyau ka kwanta a gado na tsawon minti 10 zuwa 15 bayan jami'a, ba kuma lallai sai kin ɗage kafarki sama ba,"" a cewar Dakta Tanko. ""Kwankwasonki ba ya juyawa idan kin ɗage kafafuwanki sama. ""Kuma kar ki shiga bandaki a wannan lokaci, a cewarsa. ""Idan kika jira na minti 10 zuwa 15, maniyyin da zai shige ki zai yi aiki yadda ya kamata a mahaifa."" Yin jima'i a kullum ko a lokutan fitar kwai ba wai zai kara miki damarmaki ta daukar ciki ba ne. ""Sai dai kawai, a kowanne dare a lokutan fitar kwai da mahaifa ke saki na taimakawa wajen iya daukar juna-biyu,"" a cewar Dakta Tanko. Maniyyi na iya zama har na tsawon kwanaki biyar a jikin mace. Shawara mafi dacewa ita ce a rinka yin jima'a akai-akai -- a lokacin da mahaifarki ke sakin kwai, da kuma lokutan da ba kya cikin wannan yanayi. A kan batun maniyyi, ""sanya tufafi mai matse jiki na iya tasiri wajen rage karfin fitar maniyyi yadda ya kamata,"" a cewar ƙwararru. Haka kuma daukar tsawon lokaci a cikin ruwan zafi a bandaki ko wajen wankan zamani da ake kira Jacuzzi a Turance. Haka kuma yanayin mu'amala da wayarka ta hannu. Akwai binciken da ya nuna cewa maza da ke yawan mu'amala da na'urori da ake riƙewa a hannu irin su waya da kuma ajiye su a kan cinya ko kusa da mazakuta na tasiri wajen rage inganci maniyi. Sannan akwai wani bincike da mujallar kiwon lafiya ta Human Reproduction ta wallafa da ke nuna cewa akwai nau'ukan abinci da ke tasiri ko rage karfin maniyyin maza. Irin waɗannan abinci sun kunshi abubuwan da ake sarrafawa da waken-soya. Ki rage wa kanki tunanin neman 'ya'ya ido rufe. Ki kwantar da hankali ki samu natsuwa, kamar yadda ƙwararru ke bayar da shawara. Saboda damuwa da jefa kai cikin tunani na iya shafar fitar kwan mace daga mahaifa. Don haka kwantar da hankali da cire damuwa na iya taimaka miki. Yana da matukar amfani ki rungumi duk wani abu da ke cire miki damuwa, saboda yana da kyau ga lafiyar jikinki. ""Akwai wasu hujjoji da ke nuna cewa ragewa kai damuwa da tarin gajiya na taimakawa wajen samun damar iya daukar ciki, a cewar ƙwararru. Sannan shan barasa ga mace mai neman ciki yana da matukar matsala wajen samun juna-biyu Motsa jiki abu ne mai kyau ga lafiyarki - saboda zai taimaka miki da ƙoshin lafiya da takaita nauyin jiki. Sai dai kuma nuna zaƙewa ko takura kai sama da ƙa'ida na da hadari. ""Motsa jiki da yawa na iya hana mace fitar ƙwai daga mahaifa,"" a cewar Dakta Sajeeda. Mene ne yake yin yawa? Abubuwan na iya bambanta tsakanin kowacce mace. Idan kin saba da motsa jiki sosai kuma kina ganin hailarki akai - akai, to salon motsa jikinki ba matsala ba ne a gareki, a cewarta. Amma Dakta Tanko na cewa, ba ana nufin za a ga daukewar jinin haila ba ne baki daya ga wadanda ke motsa jiki da yawa. ""Abu na farko da ke faruwa shi ne yanayin kidaya salon zuwan hailarki na iya sauyawa. Ya kamata jinin haila ya zo miki kwanaki 14 bayan fitar ƙwai daga mahaifa, sai dai yawan motsa jiki na iya taƙaita faruwar hakan. ""Wannan na iya kasancewa abu na farko da za a bukaci ki taƙaita wajen cimma burinki. Ya shawarci bibiyar tsawon lokaci da kike dauka wajen ganin haila bayan fitar ƙwai daga mahaifarki, saboda ita ce hanya mafi dacewa ta tabbatar da yadda kike. Dakta Tanko na cewa hanya mafi dacewa wajen samun damarmakin ɗaukar juna-biyu, a daidai lokacin da kike samun gajiya ko kula da lafiyarki shi ne takaita motsa jiki - kina iya zaɓin tafiya sannu a hankali na tsawon sa'a biyu da rabi a mako ko na aƙalla minti 30 cikin kwana biyar a sati. Daina shan barasa ko taba sigari domin samun damar cimma burinki,""in ji Sajeeda. Baya ga tasirin da shan taba sigari ke yi ga lafiyar jikin dan adam, wannan dabi'a na taƙaita damar daukar ciki. ""Tana tasiri sosai ga sinadarin estrogen da fitar ƙwai."" Kuma babu wani abin damuwa kan abubuwan da kike yi a rana. Kashi 85 cikin 100 na matan da suka bi ko rungumi wannan tsari za su iya samun juna-biyu cikin shekara guda, a cewar Dakta Sajeeda."
health	Shin bireziya na da alaƙa da jawo cutar kansar nono?	"Na sha jin mata a wajen hira a gidajen biki ko a tattaunawar zaurukan WhatsApp suna magana a kan amfani da rigar nono, wato bireziya mai datti na iya jawo kansar mama. A wasu lokutan kuma sai na ji ana cewa ai har saka bireziya mai irin karfen a jiki dinnan ko wacce ta matse mace sosai na iya jawo kansar. Zantukan sun sha ba ni mamaki ganin yadda kai tsaye matan ke fadar hakan, idan aka tambaye su a ina suka ji da wuya su iya fada. Su a ganinsu kawai dattin bireziya da karfen da ke jikinta da kuma matse mutum fa za ta yi sosai sun isa sanadin kawo kansar nono. Za mu duba amsoshin wadannan tambayoyi a cikin wannan makala ta hanyar tuntubar likitoci.\nWannan makala mun rubuta ta ne albarkacin watan wayar da kai kan sankrara mama, da ake yi a cikin duk watan Oktoba a fadin duniya. Dr Hannatu Ayuba kwararriyar likitar kansa ce a babban asibitin kasa da ke Abuja, wato National Hospital, kuma a jawabin da ta yi wa BBC Hausa ta ce cutar kansar mama ba ta da wata alaka da bireziyar da mata ke sakawa.\n""A gaskiya ba wani bincike na kimiyya a fadin duniya da ya taba cewa saka bireziya mai datti ko mai karfe ko matsattsiya na jawo cutar kansar mama. ""Wannan wani camfi ne kawai da ba mu san daga inda ya fito ba,"" ta fada. Sai dai duk da haka likitar ta jaddada muhimmancin sa bireziya tsaftatacciya kuma wacce ba ta matsi mace ba. ""Ya dai kamata mata su san cewa ita tsafta aba ce mai kyau, ko da bireziya mai datti ba ta jawo kansar mama ya kamata mace ta san cewa tsafta na da muhimmanci. ""Bai kamata a shafe kwanaki ana saka bireziya daya ba tare da wanketa ba. Sannan a daya hannun bai kamata a dinga saka bireziya matsattsiya ba, don tana hana mutum sakewa,"" a cewar Dr Hannatu. Likitoci a fadin duniya sun yi ittifakin cewa kansar nono ita ce mafi muni da saurin kisa fiye da dukkan sauran nau'ukan kansa.Ga dai wasu daga cikin abubuwan da ke jawo ta. Gado daga iyaye ko dangi na kusa Shan taba sigari da barasa Rashin motsi jiki Gurbacewar muhalli wato kamar gurɓatacciyar iskar shaƙa da ruwa da ƙasar noma • Babbar alama ta kansar mama ita ce ɓullar ƙurji a jikin maman wanda a da babu shi\n• Idan girman maman ya sauya ta hanyar raguwa ko ƙaruwa, ga mama ɗaya ko duka biyun • Idan wani ruwa yana fita daga kan maman\n• Idan kaluluwa ta fito ƙasan hammatar mace • Idan wani ɓangare na maman ya ɗan loɓa ciki\n• Idan aka ga wasu ƙuraje sun fito a kan maman • Idan kika ga wani sauyi kan nonon, ko kuma kan nonon ya fara lumewa ciki.\n• Sai dai masana lafiya sun ce ba kowane ciwon nono ne yake zama alamar kansar mama ba."
health	'Na tsani allurar riga-kafi har sai da dana ya kamu da shan inna'	"Adamu Misa ya kasance daya daga cikin masu fatattakar jami'an lafiya da ke shiga gida-gida a arewacin Najeriya da nufin yi wa yara riga-kafi, amma tun bayan da dansa ya kamu da cutar shan inna sai ya daina. Dansa mai suna Buhari mai shekara takwas, ya kwanta bacci lafiya kalau, amma da gari ya waye sai ya gagara tashi tsaye balle kuma ya yi tafiya. Cikin kaduwa da tashin hankali mahaifinsa ya garzaya da shi gidan mai maganin gargajiya, wanda ya ce aljanu ne suka shafi Buhari tare da ba shi wasu magunguna. Sai daga baya makwabtan Adamu suka shaida masa Buhari fa ciwon shan inna (Polio) ne ya same shi, don haka aka kai shi asibiti likitoci suka ba shi taimakon gaggawa, aka yi nasara ya samu sauki. Shekara biyar bayan nan, Malam Misa yana zaune a karkashin bishiya a kofar gidansa da ke birnin Yola na jihar Adamawa da ke arewa maso gabashin Najeriya, ya ce ''Lokacin da Buhari ya tashi da safe baya ko iya bude tafin hannunsa.'' A yanzu yana gangamin wayar da kan iyaye kan muhimmancin yi wa yara allurar riga-kafi, inda ya ke taimaka wa jami'an lafiya da ke wannan aiki musamman a yankunan da suke fuskantar tirjiya daga iyaye. ""Na ga amfanin riga-kafi akan dana, don haka duk wanda ya nuna rashin amincewa da ita ina kokarin nuna musu shaida a kai,'' in ji Misa. Sai dai lamarin ba wai a Najeriya ne kadai ake fuskantar wannan matsala ba. Hukumar Lafiya ta Duniya WHO, ta ce har yanzu iyaye ba sa bayar da hadin kai wajen yi wa 'ya'yansu riga-kafi, kuma matsala ce da ta zama ruwan dare gama duniya. Misali a wasu kasashen Turai da Amurka da Japan da Indiya kai har da Pakistan har yanzu akwai rashin yadda da yi wa yara allurar riga-kafin cutar Polio. 'Yada jita-jita a kauyuka' Ma'aikatar lafiya a Najeriya ta ce ya kamata a yi wa yara riga-kafi akalla guda shida na wasu cututtuka a shekarun farko da haihuwarsu ciki har da ta polio, duk yaron da bai samu wadannaa allurai ba to ya na cikin hadari. Akwai wadatattun alluran riga-kafi a asibitocin birnin Yola wadda za ta wadata a yi wa yara, to amma jami'an lafiya na fuskantar turjiya daga iyaye wadanda ba su aminta da ita ba. Ana samun rahotannin kai wa jami'an lafiya hari musamman a arewacin Najeriya. Sun yi amanna da cewa akwai wata makarkashiya ta rage yawan al'ummar kasar shi ya sa ake yi wa yara riga-kafin don kashe musu kwayayen haihuwa. Najeriya na da yawan al'umma miliyan 200, kuma ita ce mafi yawan jama'a a nahiyar Afirka, sannan kididdiga ta nuna za ta zamo kasa ta uku a duniya mai yawan al'umma nan da shekarar 2050. Malam Misa ya shaida wa BBC cewa su 13 mahaifinsu ya haifa, kuma ba a yi mu su riga-kafi ba, don haka ya yi tunanin idan har dukkansu sun rayu ba tare da riga-kafi ba, to shi ma nasa 'ya'yan za su rayu. A yanzu yana da 'ya'ya 10, kuma yana fatan samun karin wasu shida nan gaba, kuma ya yi balaguro a lokacin da aka haifi 'ya'yansa biyu da aka yi musu riga-kafi. Buhari shi ne dansa na uku. ""A lokacin da na dawo daga balaguro, ana ta yada jita-jita a kauyenmu cewa an hada baki da kungiyoyin Turawa da jami'an lafiya da za a yi wa 'ya'yanmu riga-kafi da ke cire wani abu a jijiyar yaranmu, da na ji haka sai na sha alwashin ba zan taba bari a yi wa 'ya'yana ba,' in ji Malam Misa. 'Matakin kashin kai' Adamu Bawuro sananne ne ga jami'an lafiya saboda kin jinin allurar riga-kafi. Ya ce babu wani daga cikin 'ya'yansa da aka yi wa riga-kafi, saboda shi ma ba a taba yi masa ba, don haka bai ga dalilin da zai yi wa 'ya'yansa ba. Hukumar lafiya ta duniya tana daukar hayar mutane don su yi aiki tare da bincike amma me ka iya bincikawa. Sai dai wani likita a jihar Kogi a arewacin Najeriya, Dr Magnus Ogaraku ya ce ra'ayi kan riga-kafi irin na mutane kamar Bawuro ba su da tushe balle makama. ""Binciken kimiyya ya gano allurar riga-kafi ba ta da hadari, kariya ce daga kamuwa da cutattuka da dama a cikin al'ummarmu.' Ya amince cewa akwai wasu lokutan da jikin dan adam kan bijirewa riga-kafi har wata ta shigesu, ""amma yawancinsu sun taba kamuwa da cutar da ba su san takamaimai abin da ya haddasa ba."" Ana samun kwayar cutar da ke haddasa cutar polio a ruwa maras tsafta da wuraren kazanta. A wasu yankunan Najeriya, yin bahaya a rafin da ruwan ke gudana da kuma ya ke bi ta ruwan da ake sha na daga cikin abin da ke yada cutar, kuma matukar yaron da ba a yi masa riga-kafi ba ya sha to wannan shi ne mabudin kamuwa da cutar. Don haka ake karfafawa iyaye gwiwar yi wa 'ya'yansu riga-kafi. Mecece cutar polio? Majiya: World Health Organization Sama da shekara uku kenan ba a samu wanda ya sake kamuwa da cutar polio a Najeriya ba, idan aka ci gaba da tafiya a haka har zuwa badi, to za a ayyanata cikin kasashen da suka yi adabo da cutar. Sai dai fargabar da jami'an lafiya ke ciki shi ne ta yiwu ba a kai rahoton wadanda suka kamu da cutar zuwa asibiti. Wani abin damuwa shi ne, yaki da sojin Najeriya ke yi don fatattakar mayakan Boko Haram a arewa maso gabashin kasar, kusa da jihar Adamawa mahaifar Malam Misa mahaifin Buhari, don haka akwai yankunan da jami'an lafiya ba sa iya zuwa don digon riga-kafi ga kananan yara, kamar yadda jami'in Asusun Kula da Yara na Majalisar Dinkin Duniya Unicef, Aliyu Shettima ya shaida wa BBC. ""Ina fatan mu yi nasarar ayyana Najeriya wadda ta kakkabe cutar polio, amma a yankunan da na yi aiki a matsayin jami'in agaji, muna bukatar sake zage damtse a wuraren don tabbatar da cewa polio ba ta bulla ba,' in ji Shettima. Laureta Anaza na cikin masu bai wa ma'aikatan sa kai horo, wadanda ke shiga kauyuka don yin riga-kafin, ta ce ta yi amanna malaman addinai da sarakunan gargajiya za su iya taka rawa wajen cimma nasara. Kungiyar da take jagoranta na shiga gida-gida, da taimakon malamai da shugabanni don wayar da kan iyaye kan muhimmancin yi wa 'ya'yansu riga-kafi. Duk da cewa suna ci gaba da fuskantar tirjiyar iyaye, amma an samu ci gaba matuka idan aka kwatanta da lokutan baya. Malam Misa ya ce a yanzu ya gane labarinsa da na mahaifinsa sun sha bamban. ""Ina da ilimi da sani kan riga-kafin polio, a yanzu zan iya wayar da kan mutanen da ba su san muhimmancin ta ba,"" in ji Misa."
health	'Amfani da magungunan gargajiya na munana cutar sankara'	"Yana da muhimmanci masu fama da cutar kansa su shaida wa likitansu idan suna shan wani nau'in maganin gargajiya kan cutar, saboda a wasu lokutan abubuwan da aka yi amfani da su wajen hada maganin ka iya hana maganin asibiti yin aiki. Magungunan da aka hada su da citta da tafarnuwa na janyo maganin asibiti samun tsaikon aiki ga maras lafiya, musamman mata da ke fama da cutar kansar mama idan ta fara yaduwa. Likitan fida Farfesa Maria Joao Cardoso, ya ce babu wata sahihiyar shaidar da ke nuna magungunan gargajiya ko man shafawa na magance cutar, don haka idan ana tababa akan magani rashin amfani da shi ne ya dace. Ita ma shugabar likitocin fidar kansar nono, a cibiyar da ke birnin Lisbon a kasar Portugal Farfesa Cardoso ta ce, ""ya zama wajibi likitoci su zage damtse da matsawa marasa lafiya sanin irin magungunan da suke amfani da su idan ana musu maganin cutar kansa."" Ta ce abu ne mai matukar muhimmanci su ma marasa lafiya su dinga tuntubar likitocinsu kafin su yi amfani da kowanne maganin cutar kansa na gargajiya idan suna kan shan maganin asibiti. Hadarin a nan shi ne yawancin magungunan gargajiya kan shafi tasirin maganin da ake bai wa maras lafiya a asibiti, wasu kuma kan daskarar da jini, wasu kan janyo magani ya dauki lokaci bai yi tasiri ba, hakan kuma babbar barazana ce. Ta bayyana wasu daga cikin abubuwan da ake amfani da su a magungunan gargajiyar da ke mayar da hannun agogo baya a magance cutar kansa; 'Za su iya cutarwa' Farfesa Cardoso ta ce ba abin mamaki ba ne don marasa lafiya sun nemi wani maganin na daban baya ga wanda ake ba su a asibiti, su na hakan ne da tunanin dacewa. Sai dai ta ce ya kamata mutane su san wadannan magungunan ka iya cutar da su da kara tabarbarewar lafiya. ''Muhimmin abu ga magani shi ne ya kasance ba mai cutarwa ba.'' Cibiyar binciken cutar kansa da ke Birtaniya, ta wallafa a shafinta na internet, mutane su guji gwama maganin gargajiya da na asibiti matukar su na son ganin tasirinsa. Haka kuma cibiyar ta bayyana muhimmancin kaucewa wasu nau'o'in abinci, da kayan marmari kamar lemon taba da lemon zaki a lokacin da suke shan magani. ""Fara tuntubar likitanka kan wani abu da kake son fara amfani da shi, abinci, ko kayan lambu ko na marmari a lokacin da ake maka maganin, ta yin hakan za a kaucewa aikata ba daidai ba da zai iya janyo sanadin fadawarka cikin mawuyacin hali."" Yayin taron karawa juna sani kan cutar kansa da aka yi a karo na biyar, Farfesa Cardoso ta ce maganin gargaji da ake yi da sassan jiki misali yoga, suna shafar tasirin maganin da likitoci ke bayarwa a asibiti."
health	Coronavirus: An rufe wasu garuruwa a Italiya	"An sanya dokar hana shiga da fita daga wasu garuruwa bayan rasuwar mutum biyu da suka kamu da cutar coronavirus a kasar Italiya. Dokar ta rufe unguwannni fiye da ashirin a lardunan Laboardy da Veneto da ke arewacin kasar, inda aka umurci mazauna fiye da 50,000 da su lizimci gidajensu. An rufe makarantu tare da soke dukkanin harkokin wasanni a yankunan da aka killace, ciki har da wasannin gasar kwallon kafa ta Serie A na ranar Lahadi. Firai minista Giuseppe Conte ya sanar da sabuwar daokar yayin da 'yan kasar  fiye da 100 suka kamu da cutar. Mista Conte ya ce an haramta shiga ko fita daga yankunan da aka rufe, sai da izini na musamman daga hukuma. Ya ce za a girke jami'an tsaro domin tabbatar da bin dokar, idan har hakan ta kama. Dokar na daga cikin matakan da gwamnatin Italiya ta dauka na dakile yaduwar coronavirus a nahiyar Turai. Hukumomin kasar na fargabar cutar ta yadu fiye da tsakanin dadaikun mutanen da suka kamu da ita a lardunan biyu kuma hakan zai kawo matsala wurin shawo kanta. ""Cutar na da matukar hadari kuma yaduwarta ta yi yawa,'' inji shugaban hukumar lafiya ta Lombardy Giulio Gallera. Bakuwar cutar coronavirus da ta fara bulla a lardin Hubei na kasar Chana a shekarar 2019, ta yadu zuwa kasa 26, inda ta kashe mutum 11, wasu 1,400 kuma ke fama ita."
health	Man kwakwa yana sa kaifin ƙwaƙwalwa da hana fata yamushewa	Man kwakwa yana ci gaba da yin tasiri sosai a shekarun baya-bayan nan faɗin duniya. Man kwakwa yana da amfani a fannoni daban-daban, daga ciki akwai; amfani a gashin kai, man shafawa a jiki, har ma wajen yin girki da turaren jiki da sauransu. Akwai man kwakwa daban-daban, cikin manyan mayukan da aka fi sani su ne, copra oil da kuma virgin coconut oil. Man kwa-kwa na da abubuwan gina jiki da dama da zai iya taimaka wa lafiyar jikin dan Adam, yana tattare da sinadari masu muhimmanci ga jiki. Man kwakwa na da sinadirai da za su iya taimaka wa wajen magance matsalolin lafiya daban-daban, kamar gyara gashi da hana lalacewar fata da buɗe ƙwaƙwalwa da taimakawa wajen bai wa jiki kuzari. Ga dai wasu ƙarin bayani game da amfanin man kwakwa ga lafiya kamar yadda Mujallar Lafiya ta WebMd a Amurka: Lauric acid wani nau'in kitse ne da ake samu a cikin man kwakwa, kuma a takaice, man kwakwa yana ƙunshe da lauric acid mai yawa a cikinsa. Bincike ya nuna cewa lauric acid yana tafiya zuwa hanta kuma yana canzawa zuwa kuzari maimakon a adana shi a cikin jikinku a matsayin kitse, wanda zai iya taimaka wa wajen rage ƙiba. Sai dai duk da haka ana buƙatar ƙarin bayani don tabbatar da cewa man kwakwa yana ba da gudummawa musamman ga rage ƙiba da haɓaka zagayewar sinadirai a jiki ko ba da kuzari. Mutane da dama na amfani da man kwakwa a cikin kayan kwalliyar su, domin gyara gashinsu da faratansu da fatarsu da kuma haƙoransu. An gano cewa man ba shi da illa kuma yana da inganci wajen sanya fata taushi da magance wasu matsalolin fara da kuma hana fata bushewa. Bugu da ƙari, man kwakwa na iya rage asarar sinadarin furotin a gashi, zai kuma iya inganta lafiyar gashin. Man kwakwar na da dandado mai sha'awa wanda zai iya kara wa abinci dadi tare da kara wa abincin sinadirai masu gina jiki. Ba kowane kitse ba ne yake da illa. An gano cewa man kwakwa na inganta kitse mai kyau da yake jikin wasu matan tare da rage kaifin kitse mara kyau da ke jikinsu. Ana buƙatar ƙarin bincike don haɗa alaƙar amfani da man kwakwa da ingantaccen aikin ƙwaƙwalwa. Sai dai sinadarai da ake samu a cikin man, musamman ketones, ana danganta su da rage alamun cutar mantuwa ta Alzheimer ta hanyar samar da wasu hanyoyin makamashi don lalata ƙwayoyin kwakwalwa. Man kwakwa yana da muhimmanci sosai kamar yadda aka fada tun farko, musamman wajen sanya fata taushi. Amma duk da haka akwai wasu hadurra nasa ga lafiya kamar irin yawan kitsen da ke ƙunshe a cikinsa. Ga dai wasu haɗarin lafiyar lafiyar ɗanyen kwakwa: Ko da yake wasu bincike sun nuna cewa man kwakwa na iya ƙara yawan cholesterol mai kyau da kuma rage mara kyau, wasu bincike sun nuna cewa idan aka kwatanta da sauran mayuka kamar man zaitun, man kwakwa yana ƙara yawan sinadarin LDL cholesterol mai cutarwa. Yawan sinadarin LDL cholesterol na iya haɓaka haɗarin kamuwa da cututtukan zuciya ko fama da bugawar zuciya. Ƙungiyar Kula da Ciwukan Zuciya ta Amurka ta ba da shawarar cewa kar ka ci kitsen da bai wuce giram 13 ba a abincinku. Kamar yadda aka fada a baya, man kwakwa ya ƙunshi fiye da haka (giram 14) a cikin abinci guda ɗaya, ma'ana abu ne mai sauƙi a wuce gona da iri wurin cin kitse a cikin abinci idan aka dafa shi da man kwakwa. Cin kitse mai yawa a abinci ka iya ƙara haɗarin kamuwa da ciwon zuciya da mutuwar ɓarin jiki.
health	Cutar Coronavirus na kara yaduwa a duniya	Jami'an lafiya a China sun ce yawan mutanen da suka mutu sakamakon kamuwa da cutar Coronavirus ya karu. Kawo yanzu mutane arba'in da daya ne suka mutu. A China kawai, mutane sama da 1200 ne suka kamu da cutar. Mace-mace na baya-bayan nan an same su ne a lardin Hubei inda cutar ta fara bulla. Kafar watsa labaran kasar ta ce wani likita wanda ya kula da marasa lafiyan a Wuhan ya mutu. Asibitoci na fama da yawan marasa lafiya kuma wasu ba sa samun kula yadda ya kamata. Kafofin yada labaran China sun ce an fara gina sabon asibiti mai gadaje 1000 don kula da marasa lafiya, kuma ana sa rai za a kammala ginin asibitin cikin kwanaki shidda. A lokacin kuma da take kara bazuwa a China, haka ma a sauran sassan duniya. An tabbatar da bazuwar ta a Turai inda mutum uku suka kamu da cutar a Faransa. Ministar lafiya ta kasar, Agnes Buzyn ta ce daya daga cikin mutanen namiji ne wanda shekarunsa ba su haura hamsin ba, wanda kuma ya dawo daga birnin Wuhan a wannan makon. Haka kuma, an samu cutar a Australiya da Amurka da Singapore da thailand da Vietnam.
health	Lafiya Zinariya: Yadda ake samun ingantaccen barci	Danna hoton da ke sama domin sauraren wannan shirin: Matsalar rashin samun bacci iri biyu ne da na gajeren lokaci da mai tsanani, amma akwai wasu hanyoyi da mutum zai bi don kauce musu, in ji likitoci. Wannan shi ne maudu'inmu a shirin Lafiya Zinariya na wannan makon.
health	Ranar Lafiyar Ƙwaƙwalwa Ta Duniya 2020: Yadda za ku guje wa damuwa don gudun ''taɓin hankali''	"Kana fama da wata damuwa da ta kai ka maƙura har ka ji ba za ka iya jurewa ba? Kar ka bar abin kai kaɗai ya dame ka. Ga wasu hanyoyin da za su taimaka. Kana fama da wata damuwa? Ta kai ka maƙura? Ta ƙure ƙarfinka? Ba ka da wata dabara? Kana ji kamar aikin da kake yi ya yi maka yawa, duk da cewa a baya aikin bai taɓa jefa ka cikin wannan yanayi ko ya dame ka ba? Watakila rayuwar cikin gida na tattare da ayyuka da kai komo da bai ƙarewa, da har ya kai ga ba ka ganin akwai mafita? To, wadannan dai alamomin ne da ke nuna ka doshi ko tsintar kai cikin yanayi na taɓin hankali. Amma dai kada ka tsorata, ƴar jarida kuma likita Radha Modgil na da wasu hanyoyin da za su taimaka wajen dawo da kai daidai, da kuma shawarwari ta yada za ka gane idan taɓin hankali na neman shafar ka, sai ka kimtsa masa da kare kai kafin a kai matsayin da komai zai dagule. Fitaccen masanin halayyar dan adam Herbert Freudenberger  ne ya soma amfani da kalmar ""taɓin hankalin damuwa"" a wani bincike da ya wallafa a 1974. Ya bayyana shi a matsayin ""wani yanayi na gajiyar ƙwaƙwalwa"" da yanayin aikin da mutum ke yi ke haifarwa, wanda hawa-hawa ne ciki har da "" kokarin tilasta bayanan matsayin kai"". A ƴan kwanakin nan muna tunanin taɓin hankalin da damuwa ke haifarwa, ""gajiya mara misaltuwa da babu iyaka"" a cewar Dr Radha Modgil, wadda ta ce, na sa mutum ya ji kamar ba zai iya ci gaba ko ya gaji da rayuwa"". Ba kamar Herbet Freudenberger ba, Dr Modgil na da yardar cewa irin wannan damuwa na faruwa ta hanyoyi daban-daban ba sai a wurin aiki kaɗai ba. Dr Modgil ta kwatanta taɓin hankalin da damuwa ke haifarwa da salon yadda batirin waya ke ƙarewa. ""Haka kake jin ka gaji da rayuwa, kamar babu sauran ruwan ajiya a cikin tanki,"" in ji ta. Watakila kai mutum ne da ka saba jurewa wahalar rayuwa da ƙalubale a wajen aiki amma a wannan lokaci kana ta fama. Ko da yake, Dr  Modgil ta ce wannan alama ce da ke nuna cewa ɗaya daga cikin ""rumbunan da ke daukar damuwarka"" ya soma raguwa. ""Ka yi nazari kamar haka, kana da rumbun aiki da na gida. Idan ɗaya daga cikinsu ya ragu ɗaya kuma ya ƙaru, to babu shaka za ka iya tsira."" ""Amma idan duk suka yi ragu babu komai saura a adane, daga nan matsalar take somawa."" ""Batarin da ke daukar damuwarmu na bukatar kulawa, kamar wayar hannu"", a cewarta, ""akwai bukatar ka tambaye kan ka: 'Ta ya ya zan yi caji?"" Dr Modgil ta ce ""duk wani babban sauyi a rayuwa ko aukuwa"" na ba da gudunmawa wajen damuwa da ke haifar da taɓin hankali. Ta bayar da misali da matsalolin kuɗi da alaka ta ma'aurata ko soyayya. Da kuma sauran nau'ikan damuwa, kamar sauya gida, rasa aiki ko faduwa jarrabawa. Don haka ta yaya za mu daƙile damuwa da ke shafar ƙwaƙwalwa da kare kan mu da ga shiga irin wannan yanayi? Dr Modgil ta ce: ·Ka/ki kasance mai sauraro zuciyarka da abin da kike so sosai. ·Mayar da hankali kan abin da ke tafiya da kyau a rayuwarki. ·Kasance da abokai da ke sa ki farin ciki. ·Yawaita motsa jiki. ·Yawaita abubuwan da ke sa ki farin ciki ya kasance abin da kike bai wa fifiko. ·Yawaita sauraron wakar da ke saka farin ciki. ·A rinka samun isasshen bacci. ·Kar a kai matakin da lokacin zai ƙure. Wadannan su kasance dabi'a da ka gina kan ka akai kuma su kasance kullum ana yin su. Dr Radha Modgil na fatan wadannan bayanai na ta za su kare mutum daga damuwa da ke shafar ƙwaƙwalwa. Tana kuma da yaƙinin cewa idan ka bai wa damuwarka fifiko a kullum, kamar yadda muke yi da batirin waya, za mu ga babban ci gaba a duk matsalolinmu da lafiyar jiki da ta ƙwaƙwalwa. Wannan maƙala ce ta musamman daga BBC."
health	Ko kun san illar da rashin cin nama ke haifar wa dan adam?	"Wani bincike na nuni da cewar, mutanen da ba su cin nama suna fuskantar barazanar kamuwa da mutuwar barin jiki da alamun karancin kamuwa da cututtukan zuciya. Binciken ya gano cewa a cikin kowane mutum 1,000, ana samun kasa da mutum 10 masu cin tsirrai kadai da ke kamuwa da ciwon zuciya, idan aka kwatanta da masu cin nama. Binciken da aka wallafa a mujallar aikin likitoci ta Birtaniya ya kwashe shekara 18 yana yin gwaje-gwaje a kan mutum 48,000. Sai dai binciken bai iya tantance ko shin abincin da mutanen ke ci ne, ko yanayin yadda suke gudanar da rayuwarsu ne ke haddasa cututtukan ba. Masana a fannin abinci mai gina jiki sun ce a duk nau'in abincin da mutum ya zaba wa kansa, cin nau'o'in abinci daban-daban na da matukar muhimmanci ga lafiyar dan Adam. Binciken ya yi sharhi kan alkaluman da gwajin wanda cibiyar bincike ta EPIC-Oxford ta fitar. Gwajin wani babban bincike ne na tsawon lokaci kan lafiya da kuma abinci mai gina jiki. Rabin mutanen da masu binciken suka yi gwaje-gwajen a kansu daga 1993 zuwa 2001 masu cin nama ne. 16,000 daga cikisu ba sa cin nama da kayayyakin abincin da ake samarwa daga dabbobi. Akwai kuma mutum 7,500 daga cikinsu masu cin kifi. Yayin gudanar da binciken, masanan sun fara tambayar wadanda aka gudanar da gwaje-gwajen a kansu game da nau'o'in abincin da suke ci a san da aka fara gudanar da binciken. Sannan aka kara tambayar su a 2010. Binciken ya kuma yi la'akari da tarihin yanayin lafiyar mutanen da aka gudanar da binciken a kansu, da irin aikace-aikacen da suke yi na yau da kullum da kuma batun zukar taba. A karshen binciken, an samu mutum 2,820 masu fama da ciwon zuciya, mutum 1,072 da suka kamu da mutuwar barin ciki - ciki har da mutum 300 masu fama da zubar jini a kwakwalwa, sakamakon yoyon jijiyoyi, wanda hakan ke sa jini diga a kwakwalwa. Binciken ya nuna cewa kashi 13 cikin 100 na masu cin kifi, ba su fuskantar yawaitar barazanar kamuwa da ciwon zuciya sosai, idan aka kwatanta su da masu cin nama. Kashi 22 cikin 100 na mutanen da ba su cin nama kuma na da karancin yiwuwar kamuwa da ciwon zuciya, Sai dai masu cin kayan abinci na tsirrai kadai sun fi fuskantar barazanar kamuwa da mutuwar barin jiki da kashi 20 cikin 100. Masu binciken na ganin hakan na da nasaba da karancin sinadarin vitamin B12. Amma sun ce akwai bukatar a kara gudanar da bincike domin sanin ainihin alakar da ke tsakanin mutuwar barin jiki da da cin tsirrai. Akwai yiwuwar babu wata dangantaka tsakanin cututtukan da irin abincin da mutanen ke ci. Yana kuma iya bayyana wasu bambance-bambance a yanayin rayuwar mutane marasa cin nama. Dokta Frankie Philips daga hukumar kula da abinci mai gina jiki na Birtaniya ta ce ba haka ba ne - domin wannan bincike fahimta ce kawai. ""Sun lura tare da bibiyar abincin da mutanen suka ci na tsawon shekaru. Don haka wannan batu ne na dangantaka, ba na tabbatar da sanadi da irin sakamakon da yake haifarwa ba. ""Abin da binciken ke nunawa shi ne yana da kyau mutane su tsara yanayin cimarsu da kyau kuma su rika cin nau'o'in abinci da dama. ""Ba lallai ba ne maciya nama na da wani abinci na musamman ba. Domin za ta iya yiwuwa nama da dankali suke ci a kowane dare, amma ba tare da sun hada da ganyayyaki ba."" Shin abincin da mutanen ke ci ya sauya bayan binciken? Masu bincike sun kara tambayar mutanen da aka gudanar da gwaje-gwajen a kansu a 2010 game da yanayin abincin da suke ci? Amma Dokta Phillips ta ce akwai yiwuwar tsarin cimar marasa cin nama da kayayyakin dabbobi sun sauya. ""An tattara wadannan alkaluma ne a cikin gomman shekarun da suka gabata. ""Ta yiwu tsantsar abincin marasa cin nama da kayayin nama na yanzu ya sha banban da yadda yake a shekara 20 ko 30 da suka wuce. ""Nau'o'in abincin marasa cin nama sun karu da yawan gaske. Kuma mun kara sanin karin wasu barazanar lafiya masu alaka da yawan cin jan nama da aka sarrafa, wanda ke kara yiwuwar kamuwa da cutar kansar hanji. Jadawalin abinci mai gina jiki da hukumar NHS ta fitar ya tsara yadda mutum zai daidaita abinci mai cikakken lafiya gwargwadon bukatarsa. Mutanen da ba su cin nama na bukatar su ba da muhimmaci wajen cin isasshen adadin wasu sunadarai. Misali, mutane da ke cin nama da kayan madara da kifi kan samu isasshen adadin vitamin B12, domin samun lafiyayyen jini da aikin kwakwalwa. Duk da haka, mutanen da ba su cin kayan dabbobi na iya samun karancin sunadarai a jikinsu, duk da cewar ana sanya sunadarin vitamin B12 a cikin kayan karin kumallo na gwangwani. Sunadarin Iron ba ya saurin narkewa a cikin kayakin abinci na tsirrai, don haka wadanda suka zabi cewa ba za su ci nama ba, ana bukatar su tabbatar da cewa suna hada abincin da abubuwa kamar fulawa da busassun 'ya'yan itatuwa da sauransu. A watan Agustan wannan shekarar, an yi wani kira ga mutanen da ba su cin kayan dabbobi da su fahimci bukatar da suke da ita ta su tabbatar da suna cin abinci masu isassun sunadarai da ake kira choline, mai muhimmanci ga lafiyar kwakwalwa."
health	Kalli bidiyon jaririyar da tafi 'kankanta' a duniya	Latsa hoton da ke sama domin kallon bidiyon: Da kadan Saybie ta fi tuffa nauyi a lokacin da aka haife ta. An yi wa mahaifiyarta tiyatar gaggawa yayin da Saybie ta yi mako 23 kawai a ciki. Ma'aikatan asibitin da aka haife ta ne suka yi mata lakabi da suna Saybie.
health	Kananan halittun da ke rayuwa da jima’i a fuskarku na cikin hadari	"Mutane kan yi amfani da hanyoyi da dama iri daban-daban wajen kula da fatar jikinsu. To amma yaya batun ‘yan mitsi-mitsin halittun da ke rayuwarsu gaba daya a cikin kofofin fatarmu ta fuska?  A cikin dare halittun masu tsawon 0.3mm kan fita daga kofofin da ke fuskarmu inda suke zuwa su hadu da abokan rayuwarsu, su sadu da juna.  To amma wani bincike ya nuna cewa wadannan mitsi-mitsin halittu na fuskantar matsala. Saboda fasalin kwayoyin halittarsu (DNA) na bacewa, abin da ke nufin suna kan hanyar bata daga cikin halittun duniya. Yanzu mun san abin da kake tunani a kai Duk da irin yadda kake hanzari ka je wanka, ka yi amfani da sabulu da sauran abubuwa na gyaran jiki, kayi ta cuda fuskarka, ba za ka iya kaiwa ga wadannan halittu da ke rayuwa a fuskarka ba. Ba don komai ba saboda suna cancan cikin kofofin da ke jikin fatarka ne, kama 'yan mitsi-mitsi ne. Sama da kashi 90 cikin dari na mutane, muna dauke da wadannan halittu, inda suke rayuwa a fuskarmu tun lokacin da aka haife mu, domin muna daukarsu ne tun daga lokacin da ake shayar da mu nono. Dr Alejandra Perotti, ta Jami’ar Reading, wadda tana daga cikin wadanda suka wallafa nazarin ta ce, abu ne mai kyau da har muka kasance dandalin da wadannan halittu ke zama su rayu, har ma muke da wannan alaka ta kut da kut da su. Perotti ta gaya wa shirin Newsbeat na Radio 1 na BBC cewa, ‘’Halittu ne ‘yan mitsi-mitsi. Babu wata damuwa dangane da zamansu a fuskarmu. Hasali ma suna tsaftace mana kofofin da ke fuskarmu, su sa su rage girma.'' ‘’Kada ka damu. Ka gode cewa kana da ‘yan mitsi-mitsin halittu da ke rayuwa a jikinka, ba wata illa da suke yi maka,"" in ji ta.  Nazarin ba yana nuna yadda alakarmu ta kut da kut take da wadannan halittu ba ne kadai. Yana kuma nuni da yadda halittun suke da kwayoyin halitta marassa yawa a idan aka kwatanta su da sauran halittu.  Sun rasa abubuwan da ke jikinsu na halitta wadanda ke kare su daga haske mai karfin gaske, wanda zai iya cutar da su. To amma daman halittun da daddare suka fi gudanar da harkokinsu a fuskar tamu. Kuma wannan hada-hada da suke yi da daddare ita ce za ta nemi ta firgita ka. Da daddare, a lokacin da muke sharar baccinmu a lokacin ne wadannan halittu ke kara-kaina a tsakanin wadannan ‘yan kofofi ko ramuka da ke fuskarmu. Su sadu da matansu har su haifi jarirai’’ in ji Dr Perotti. Binciken ya nuna cewa yayin da yanayin kwayar halittarsu ke kara kankancewa, dogaron da suke yi a kanmu na karuwa – abin da ke nufin suna cikin hadarin bacewa gaba-daya. Masu binciken sun nemi kwayar halittar da ke sa su bacci da kuma sa su farka daga baccin, amma ba a ganta ba.  A maimakon haka, yanzu hlittun suna amfani da lokacin da jikinmu ba ya fitar da sinadarai masu yawa a fatarmu. Wato lokacin da muke bacci kenan, to wannan ne ke sa su tashi daga bacci, su fara harkokinsu.  Wannan sauyi na rayuwarsu shi ne abin damuwa, yayin da suke kara dogaro da mu. Wanda hakan na sa su rasa wasu kwayoyin halittarsu, abin da zai kai ga a karshe su dogara a kanmu kacokan domin rayuwarsu.  Saboda wannan dogaro da suke yi a kanmu, ba za su iya barin wadannan kofofin da ke fuskarmu ba, su samu wasu abokan tarayyar su zauna da su ba.  Hakan dai a takaice na nufin sun tattara rayuwarsu gaba daya, a wuri daya  kenan.  To mece ce matsala idan muka rasa su?  Suna gyara wa mutum fata, saboda haka idan ka rasa su, za ka iya fuskantar matsaloli da fatarka,’’ in ji Dr Perotti."
health	Amsoshin Takardunku: Yadda ake yi wa kundin tsarin mulki gyaran fuska	Ku latsa hoton da ke sama don kallon bidiyon: Shirin Amsoshin Takardunkun na wannan mako da Raliya Zubairu ta gabatar ya amsa tambayoyi ne guda biyu. Tambayar farko tana bayani ne kan yadda ake yi wa kundin tsarin mulki gyaran fuska sai kuma ta biyu kan abubuwan da ke jawo tambayar cutar maƙarau ko angalawa.
health	Ra'ayi Riga: Barkewar cutar kwalara da matakan magance ta	Shirinmu na Ra'ayi Riga ya tatauna ne kan barkewar cutar kwalara a wasu kasashen Afirka. Batun ya yi tsokaci ne  musamman kan barkewar cutar a Najeriya da Jamhuriyar Nijar, da kuma matakan magance ta. Ahmad Abba Abdullahi ne ya gabatar da shirin.
health	Coronavirus: Abu 65 da Buhari ya fada a jawabinsa ga 'yan Najeriya	A karon farko, Shugaba Muhammadu Buhari na Najeriya ya yi wa 'yan kasar jawabi game da matakan da gwamnatinsa ke dauka a yaki da coronavirus. 1. Tun daga alamun farko da ke nuna coronavirus ko COVID-19 ta zama annoba kuma aka ayyana dokar ta-baci a kanta, gwamnatin tarayya ta fara shiri na daukar matakai na kariya idan har cutar ta shigo Najeriya. 2. Hankalin gwamnati ya tattara ya koma kan tunkarar abin. Zuwa yanzu ta zama matsalar lafiya ta gaggawa da matsalar tattalin arziki. 3. Najeriya, abin takaici, ta tabbatar da bullar cutar a ranar 27 ga Fabrairun 2020. Tun lokacin kuma sannu a hankali muke samun karuwar wadanda suka kamu da cutar. 4. Daga safiyar 29 ga Maris 2020, jimillar wadanda suka kamu a Najeriya sun kai 97. 5. Abin bakin ciki, mun kuma samu mutuwar farko, tsohon ma'aikacin PPMC, wanda ya mutu ranar 23 ga watan Maris 2020. 6. Muna yi masa addu'a da jajantawa iyalinsa a wannan lokaci mai cike da kalubale. Muna kuma yin addu'ar fatan samun sauki cikin gaggawa ga wadanda suka kamu da cutar kuma suke karbar magani. 7. Har zuwa yau COVID-19 ba ta da magani. Masana kimiyya na ci gaba da kokarin gano riga-kafi. 8. Muna tattaunawa da wadannan cibiyoyi a yayin da suke kokarin samar da mafita da hukumomi za su tabbatar cikin kankanin lokaci. 9. A yanzu, hanya ma fi dacewa ta kaucewa kamuwa da cutar ita ce bin matakai na tsafta da kuma nisanta da juna. 10. Mu kasance babban makami na yaki da wannan babbar annoba ta hanyar wanke hannu ko yaushe da sabulu da kuma ruwa mai tsafta, da tsaftace wuraren da muka yi amfani da su, yin tari ta hanyar rufewa da kyalle, ko tsakanin gwiwar hannu da kuma musamman kiyaye matakan kariya na lafiya da za mu iya kamuwa da cutar. 11. Tun da aka fara bayar da rahoton barkewar cutar a China, gwamnatinmu ke bibiyar al'amarin da nazari kan matakan da kasashe suka dauka. 12. Babban daraktan hukumar da ke yaki da cuttuttuka masu yaduwa ta Najeriya NCDC, yana cikin mutum 10 manyan masu ruwa da tsaki a harkar lafiya da Hukumar Lafiya ta Duniya ta gayyata domin ziyartar China don lakantar irin matakan da suka dauka. Ina alfahari da Dr Ihekweazu da ya yi wannan aikin a madadin 'yan Najeriya. 13. Tun dawowarsa, NCDC ke daukar matakai da dama da shirye-shirye a Najeriya domin tabbatar da dakile tasirin cutar a kasarmu. Muna yin kira ga 'yan Najeriya su bayar da goyon bayansu ga ayyukan da  Ma'aikatar lafiya da NCDC suke yi. 14. Ko da yake mun rungumi matakai da aka dauka a wasu kasashen duniya, amma an tsara shirye-shiryenmu daidai da yanayinmu. 15. A Najeriya muna daukar matakai guda biyu. 16. Na farko, mu kare rayukan 'yan Najeriya da kuma mazauna nan, na biyu, kare ma'aikata da 'yan kasuwa domin tabbatar da iyalinsu sun samu sauki cikin mutunci a wannan mawuyacin lokaci tare da kyakkyawan fata da kwanciyar hankali. 17. Zuwa yanzu, mun dauki matakai na kiwon lafiya da tsare kan iyakoki da matakai da suka shafi kudi. Kuma za mu ci gaba har abubuwa su daidaita. 18. Wadannan matakan ko shakka babu za su kawo cikas ga yawancin 'yan kasa. Amma wannan sadaukarwa ce da dukkaninmu za mu yi domin amfanin kasarmu. 19. A yaki da coronavirus, kowanne irin mataki muka dauka ba zai yi yawa ba kuma ba zai yi kadan ba. Maganar kawai ita ce ta daukar matakin da ya dace a lokacin da ya dace daga kwararrun ma'aikata. 20. Don Haka, a matsayinmu na gwamnati, za mu ci gaba da dogara da shawarwarin masana da kwararru a ma'aikatar lafiya da hukumar da ke kula da yaduwar cututtuka, NCDC, da sauran hukumomi a wannan lokaci na tsaka mai wuya. 21. Don haka, nake kira ga duka 'yan kasar nan da su bi dokokin da ake fitarwa a kai a kai. 22. Kamar yadda muka sani, Legas da Abuja ne wuraren da ke da mafi yawan mutanen da aka samu dauke da cutar a Najeriya. Don haka mun mayar da hankali wajen gaggauta dakatar da yaduwar cutar, kuma mu taimakawa sauran jihojin da yankuna iya karfinmu. 23. Shi ya sa ma muka samar da dala biliyan 15 don tallafawa 'yan kasa a lokacin da ake yaki da wannan cuta. 24. Mun kuma kaddamar da wani kwamitin shugaban kasa wato Presidential Task Force, don samar da wani tsari na matakan yaki da wannan cuta, wanda kuma ake bitarsa kullum. Wannan tsari ya kunshi hanyoyin da aka amince da su a fadin duniya amma mun tsara shi yadda zai dace da yanayin da kasarmu ke ciki. 25. Burinmu shi ne mu tabbatar duka jihoji na da goyon baya da karfin daukar matakai da gaggawa. 26. Kawo yanzu, a Legas da Abuja, mun dauki daruruwan ma'aikata na wucin gadi don kara karfin cibiyoyinmu na amsa waya da kuma tallafawa kokarinmu na gano mutanen da ake tunanin suna dauke da cutar da kuma wadanda aka yi wa gwaji. 27. Na kuma bukaci duka gwamnatocin jihohi, ta hanyar Kungiyar Gwamnonin Najeriya, da su tura likitoci da ma'aikatan jinya ga hukumar NCDC da gwamnatin jihar Legas domin horar da su kan hanyoyin hana yaduwar cutar ko da za ta yadu zuwa wasu jihohi. 28. Horon zai hada da wakilan bangaren lafiya daga dakarunmu da sauran jami'an tsaro da hukumomin leken asiri. 29. A matsayinmu na kasa guda, dole ne matakan da muke dauka su zama cikin tsari da kwarewa. Akwai bukatar samar da bayanan bai daya a fadin kasar. Za a kawar da duk wani bambanci a manufofi tsakanin gwamnatin tarayya da jihohi. 30. Kamar yadda na fada a baya, kawo yanzu mutum 97 ne aka tabbatar suna dauke da cutar. Mafi yawansu a Legas da Abuja. Dukkansu suna samun kulawar da ta kamata. 31. Hukumominmu a yanzu haka suna aiki don gano wasu masu dauke da cutar da kuma mutanen da suka yi mu'amala da wadanda aka riga aka gano suna da cutar. 32. Kalilan daga cikin wadanda aka gano suna dauke da cutar a Legas da Abuja sun yi mu'amala ne da masu ita da suka yi tafiya. 33. Don haka muna aiki don tabbatar da cewa an dakatar da zirga-zirga tsakanin jihohi don hana ci gaba da yada cutar. 34. Duba da shawarar Ma'aikatar Lafiya ta tarayya da kuma NCDC, na bayar da umarnin hana duk wata zirga-zirga a Legas da babban birnin tarayya Abuja har tsawon kwana 14, daga ranar Litinin 30 ga watan Maris da 11:00 na dare. Wannan doka za kuma ta shafi jihar Ogun saboda kusancinta da Legas da kuma cunkoson da ake samu tsakanin jihohin biyu. 35. Ana umartar dukkan mazauna wadannan yankuna su zauna a gidajensu. A dakatar da tafiye-tafiye tsakanin garuruwa. A dakatar da dukkan harkokin kasuwanci tare da rufe ofis-ofis a wadannan garuruwa tsawon wannan lokaci. 36. Tuni an sanar da gwamnonin Legas da Ogun da kuma Ministan Birnin Tarayya. An kuma sanar da shugabannin hukumomin tsaro. 37. Za mu yi amfani da wannan dama wajen gano tare da killace dukkan wadanda suka yi mu'amala da mutanen da aka riga aka tabbatar sun kamu da cutar. Za mu tabbatar da cewa an kula da wadanda suka kamu a asibiti yayin da za mu takaita yaduwarta zuwa sauran jihohi. 38. Wannan dokar ba ta shafi asibitoci da sauran cibiyoyin lafiya ba da kuma wuraren da ake samarwa da rarraba magunguna ba. 39. Haka nan ba ta shafi wuraren kasuwanci ba kamar su; a. Wajen sarrafa abinci da kamfanonin da ake sari; b. Wuraren da ake rarraba man fetur da gidajen mai, c. Kamfanonin rarrabawa da samar da wutar lantarki; d. Haka zalika ban da kamfanonin tsaro masu zaman kansu 40. Duk da cewa dokar ba ta shafi wadannan wurare ba, to za takaita ziyarrtarsu kuma za a sa ido. 41. Za a bar ma'aikatan kamfanonin wayoyin salula da ma'aikatan watsa labarai - na rediyo da talbijin da jarida - wadanda suka tabbatar cewa ba za su iya aiki a gida ba, su je wuraren aikinsu. 42. Dukkan tashoshin jiragen ruwa da ke Lagos za su ci gaba da aiki kamar yadda dokoki suka tsara. Jami'an lafiyar da ke tashoshin jiragen ruwa za su binciki dukkan motoci da direbobinsu wadanda ke dauke da kayayyaki daga tashoshin jiragen ruwa zuwa wasu sassan kasar nan kafin su bar tashoshin. 43. Kazalika, za a binciki dukkan motocin da ke dauke da abinci da sauran kayayyakin agaji zuwa tashoshin jiragen ruwa daga wasu sassan kasar nan kafin a bar su su shiga wadannan killatattun wurare. 44. Haka kuma, an bayar da umarni ga Ministan Lafiya ya aika dukkan jami'an lafiya da aiki zuwa tashoshin jiragen ruwa wadanda a baya aka girke su a filayen jiragen saman Lagos da Abuja zuwa muhimman hanyoyi wadanda suka kasance mashiga da mafita daga wadannan killatattun wurare. 45. An dakatar da zirga-zirgar dukkan jiragen saman fasinja, na haya da kuma na masu kashin-kai. Za a bar su su yi amfani ne kawai idan akwai matukar bukatar hakan. 46. Muna sane cewa daukar wadannan matakai zai jefa 'yan kasa cikin kuncin rayuwa. Amma wannan batu ne na ko a mutu ko a yi rai, idan muka yi la'akari da mutanen da suka mutu a Italiya da Faransa da kuma Spaniya. 47. Don hakan, ya zama wajibi a gare mu mu kalli wannan batu a matsayin wani nauyi domin kare kasarmu daga yaduwar wannan cuta. Saboda haka ina yin kira ga dukkanmu da wannan batu ya shafa mu sarayar da jin dadinmu domin kare kanmu da sauran al'umma. Za mu kawar da wannan cuta ce kawai idan muka yi aiki baki daya sannan muka bi umarnin da masana kimiyya da masana harkokin lafiya suka yi mana. 48. A yayin da muka shirya domin tursasa wa mutane bin wadannan dokoki, ya kamata mu yi la'akari cewa wannan wata sadaukarwa ce da za mu yi wajen yaki da COVID-19. Kasashe da dama sun dauki matakan da suka fi namu tsauri wadanda suka ga amfanin su a kokarinsu na hana yaduwar wannan cuta. 49. Daga yanzu zuwa makonnin da ke tafe za mu bayar da kayan agaji ga mutanen da ke zaune a yankunan karkara da ke kusa da Lagos da Abuja wadanda za su fuskanci mawuyacin hali sanadiyar matakan da muka dauka. 50. Kazalika, ko da yake an rufe dukkan makarantu, amma na bayar da umarni ga ma'aikatar bayar da agajin gaggawa ta yi aiki da gwamnatocin jihohi domin samar da tsarin ci gaba da bayar da abinci ga 'yan makaranta a wannan lokaci ba tare da yin karan-tsaye ga dokar yi wa juna tazara ba. Ministar ma'aikatar bayar da agajin gaggawa za ta tuntubi jihohin domin su amince kan tsarin da za a bi wajen aiwatar da wannan tsari. 51. Haka kuma na bayar da umarni ba tare da wani bata lokaci ba da a daga wa masu biyan bashin kudin tallafi na Tradermoni da MarketMoni da kuma FarmerMoni kafa tsawon wata uku. 52. Na kuma umarci da a yi irin wannan sassauci ga dukkanin basukan da gwamnatin tarayya ta bayar ta hannun, Bankin Masana'antu da Bankin Manoma da kuma Bankin Shigarwa da Fitar da Hajoji daga Najeriya. 53. Ga wadanda ke amfani da kudaden basuka na abokanan huldarmu na duniya, na umarci cibiyoyinmu na kudaden Samar da ci-gaba da su tattauna da cibiyoyin na waje da suka bayar da bashin kan yadda za a sassauta wa wadanda aka ba wa bashin. 54. (Ga masu raunin da ake ba wa taimakon kudi na wata-wata don inganta rayuwarsu kuwa, na bayar da umarnin da a biya su na wata biyu na gaba. 'Yan gudun hijira ma za su samu tallafin kayan abinci na wata biyu a makonnin da ke tafe. 55. Muna kuma kira ga dukkan 'yan Najeriya Najeriya su dauki nauyin taimakawa wadanda ba su da wadata a cikin al'ummarsu ta hanyar taimakonsu da duk abin da za iya bukata. 56. A yayin da muke addu'ar samun mafita ta alkhairi, za kuma ci gaba da shiryawa duk wani abu da ka iya faruwa. 57. Wannan dalili ne ya sa na umarci a mayar da filayen kwallo da sansanin alhazai na gwamnatin tarayya su zama cibiyoyin killace marasa lafiya. 58. Ya ku 'yan Najeriya, a matsayinmu na gwamnati, za mu samar da dukkan abubuwan da ake bukata don kula da marasa lafiya. Za mu ci gaba da jajircewa don yin duk abin da za mu iya don tunkarar annobar COVID-19 a kasarmu. 59. Muna matukar farin cikin ganin yadda ake samun tallafi daga manyan 'yan kasuwa da kuma sauran abokan huldar muwajen dakile annobar nan. 60. A wannan gaba, zan bukaci a hada duk wata gudunmuwa ko tallafi waje guda don tabbatar da cewa an yi amfani da su ta hanyar da ta dace. Kwamitin shugaban kasa da ke yaki da COVID-19 ne zai ci gaba da zama mai tsara duk abin da ya shafi annobar. 61. Ina so na tabbatar muku cewa dukkan ma'aikatun gwamnati da hukumomin da suke da rawar da za su taka suna aiki tukuru don shawo kan wannan annobar. 62. Kowace kasa ta duniya na fuskantar kalubale a wannan lokaci. Amma mun ga kasashen da jama'arta suka taimaka wajen rage yaduwar cutar. 63. Don haka zan ci gaba da kira a gare ku da ku bi dokokin da aka sanya kuma ku yi naku kokarin wajen bai wa gwamnati hadin kai da kuma taimakon marasa karfi a al'ummarku. 64. Zan yi amfani da wannan damar na godewa cibiyoyin lafiyarmu da ma'aikatan lafiya da hukumomin da ke kula da gabar teku da sauran ma'aikatan da aikinsu ya zama wajibi a kowane yanayi domin jajircewarsu da sadaukarwarsu. Lallai kun cika gwaraza. 65. Na gode muku duka da saurarata da kuka yi. Allah Ya ci gaba da yi mana albarka da kare mu duka.
health	Lafiya Zinariya: Shin ana iya daukar farfadiya ta hanyar taba mai cutar?	Farfadiya na daya daga manyan cutukan da suka shafi kwakwalwa da ake yawan gani a manya da yara a ko ina a fadin duniya. Sannan akwai rashin fahimta sosai dangane da wannan matsala wanda hakan ya sa akwai camfe-camfe da dama da ke yi kan cutar. A makon da ya gabata, likitar kwakwalwa Dakta Joyce Oseghale ta yi bayani kan farfadiya da ire-irenta da abubuwan da ke haifar da ita har ma da alamominta. A wannan makon kuwa, ta yi bayani ne kan yadda ake magance ta a asibiti da irin kulawar da ya kamata a bai wa mai wannan cuta. Sannan ta yi karin haske kan wasu camfe-camfe da ake yi dangane da cutar farfadiya.
politics	Muhammadu Buhari: Sabbin alkawuran da shugaban Najeriya ya dauka	"Shugaba Muhammaud Buhari ya zayyana wasu abubuwa guda tara da ya ce zai mayar da hankali cikin shekaru ukun da suka rage masa domin inganta rayuwar 'yan Najeriya. A wata sanarwa da mai magana da yawunsa, Femi Adeshina ya wallafa a shafinsa na Facebook, Shugaba Buhari ya bayyana hakan ne a lokacin da yake karbar sabbin jakadun wasu kasashe zuwa Najeriya. Shugaba Buhari ya shaida wa jakadun cewa ""a kokarinmu na ganin mun inganta tsare-tsarenmu na cikin gida da waje da kuma samar da ci gaba a Najeriya mun fahimci dole ne mu aiwatar da wasu abubuwa guda tara da ya kamata mu bai wa fifiko a 'yan shekarun da suka rage mana."" Abubuwa tara da Buhari ya alkawarta To sai dai shugaba Buhari ya bayyana cewa abubuwan guda tara da ya lissafa suna kunshe a cikin ""Kundin habaka tattalin arziki da dawo da martabarsa na Najeriya"" da gwamnatinsa ta fito da shi domin inganta rayuwar 'yan kasar. Dama dai kusan dukkan sabbin alkawuran na kunshe a cikin abubuwa uku da shugaba Buhari ya sha alwashin yi a lokacin yakin neman zabensa na 2015 da 2019. Buhari ya yi alkawarin ganin ya samar da tsaro da yakar rashawa da cin hanci da kuma kyautata sha'anin noma domin samar da wadataccen abinci. 'Yan Najeriya da dama dai na ta faman yanke kauna kan cika alkawuran da gwamnatin shugaba Buharin ta sha yi musu. Yanzu dai abin jira a gani shi ne ko wadannan sabbin alkawura da Shugaba Buhari ya ce gwamnatinsa za ta mayar da hankali a kai za su tabbata a shekaru ukun da suka ragewa gwamnatin. Wannan alwashi dai na zuwa ne kwanaki biyu bayan ta bayyana cewa tattalin arzikin Najeriya ya samu komada da kaso 6.1. Hukumar kididdigar kasar ce dai ta NBS ta fitar da wannan alkaluma a ranar Litinin inda ta ce wannan ne lokacin da kasar ta samu komada mafi girma a tsawon fiye da shekaru 10."
politics	Kafin 12 na rana zan lashe zaɓen gwamna a Kano - Sha'aban Sharada	"Yayin da zaɓukan Najeriya na 2023 ke kara karatowa, masu neman takara na ta bayyana aniyarsu ta fafatawa da su a zaɓukan da ke tafe. Kamar sauran jihohi, a Kano ma masu neman takarar kujerar gwamna na ta kara kaimi wajen jan ra’ayin magoya baya su mara musu a zaɓukan da ke tafe a cikin kasar. Hon. Sha’aban Sharada na daga cikin wadanda ke neman tsayawa takarar kujerar gwamna a jihar Kano, ya kuma bayyana ficewa daga jam’iyarsa ta APC zuwa ADP wacce a ciki zai yi takarar gwamna na Kano. A wata tattaunawa da BBC, ya ce ba gudu ba ja da baya kan aniyarsa ta yin takara. Sha’aban Sharada ya ce ya sauya sheƙa ne saboda rashin adalci da jam’iyyarsa ta APC ta yi masa wanda kuma bai ji dadin abubuwan da suka faru ba. Ya kuma yi ikirarin cewa da yardan Allah za a yi tarihin kafa jam’iyya kasa da wata shida, ta kuma zo ta ci zaɓen gwamna a Kano. ""Ni gwamna Abdullahi Ganduje zai miƙawa ragarmar mulki domin kafin 12 na ranar zan lashe zaɓe"". Ɗan majalisar wakilan ya kuma ce al’ummar Kano ce ta bukaci ya fito ya yi takara ba wai raɗin kansa ba ne. ""Babu ruwana da jam’iyya a zaben da ke tafe domin cancanta za su bi wajan zabar mutum"". Hon Sha’aban Sharada ya ce matakin da ya dauka na ficewa daga jam’iyyar APC ba ya na nufin ya daina mu’amala da ‘yan jam’iyyar ba ne, illa ya yi hakan ne domin cika burinsa na siyasa a wata jam’iyya. Ya ce barin jam’iyyar ba alama ba ce ta cin amanar shugaba Buhari ba, saboda a cewarsa cin amanarsa shi ne ka ki zabar ɗan takararsa na shugaban kasa. Ɗan siyasar ya ce har gobe ba shi da wani mai gida da kuma ya ke jin maganarsa kamar shugaban kasa. Ya kuma ce Buhari mutum ne da baya katsalanda a harkokin mutane kuma da ke ganin idan ba a yi maka adalci ba ka nemi hakkinka. Sha'aban Ibrahim Sharada, ya sha kaye a zaɓen fitar da gwanin gwamna a hannun mataimakin gwamna mai-ci, Nasir Yusuf Gawuna."
politics	Zaɓen 2023: PDP ta ce ba za ta ba wa wani yanki takara ba	Babbar jam'iyyar hamayya a Najeriya PDP, ta ce babu wani yanki da za ta kebe wa takarar shugabancin kasar a zaben 2023. Shugabannin jam'iyyar sun cimma wannan matsaya ne a karshen taron da suka kammala a tsakar daren da ya gabata, na Laraba, a Abuja, inda jiga-jigan jam'iyyar da dama suka halarta suka kuma amince da wasu babutuwa da dama. Sai dai a hirarsa da BBC mataimakin sakataren watsa labarai na jam'iyyar ta PDP Ibrahim Abdullahi,  ya ce a yayin taron 'yan yankin kudu maso gabashin kasar, wato 'yan kabilar Igbo, sun yi roko da a ba su damar fitar da dan takara daga yankin, amma, taron bai amince da haka ba, inda aka zartar da cewa kowanne daga cikin sassan kasar shida yana da damar fitar da mai neman takara. Jami'in ya ce, ''Tsohon ciyaman na jam'iyyar ta mu Okwesilieze Nwodo, ya dan nemi cewa, duk da dai sun ba jam'iyyar nan goyon baya, kuma suna kawo kuri'u kusan fiye da duk wani bangare na Najeriya wadannan shida da ake da, kuma suna rokon a dan taimake su a ba su takara. ''Amma wannan magana ce ta girma da arziki wadda ya nema ne ya roka, inda hali a yi musu, amma sun kai ga amincewa da matsaya ta jam'iyya na cewa za a bar takara ga kowa dan Najeriya, duka bangarorin shida na Najeriya kowa ke da hajarsa na neman shugabancin kasar ya fito ya yi tallar kansa.'' In ji shi. Sai dai ya ce yana iya yuwuwa a can gaba kafin a yi zabe jam'iyya ta ga ya kamata sauran mutane su janye wa mutum daya, amma kuma wannan za ta kasance ne yarjejeniya tsakanin 'yan takara, amma dai a yanzu kowane dan Najeriya ya ce yana da hakkin ya nema. Ya ce, batun maganar karba-karba ko ware kujerar shugabancin Najeriyar ga wani bangare na kasar ba ya cikin tsarin mulkin jam'iyyarsu, abu ne kawai na girma da arziki, na yarjejeniya. Dangane da yadda wasu ke kallon kamar jam'iyyar tana dabara ne, ta hanyar jinkiri ta ga wanda abokiyar hamayyarta, jam'iyya mai mulki APC za ta fitar da dan takararta, mataimakin sakataren na PDP ya ce sam-sam ba haka abin yake ba. Ya ce watakila su dai APC ne suke wannan amma su ba wani abu da za su jira su gani daga abokiyar hamayyar tasu. ''To taku wane iri kake jira ka gani daga mutanen da suka sa kasa a cikin wannan hali na ha'ula'i.'' In ji shi. Ya kara da cewa su yanzu a APC abin da suke yi shi ne sai sun tsaya sun tantance, domin gudun kwatanta kura-kuran da suka yi a baya, domin su yi abin da zai zama maslaha ga 'yan Najeriya, sakamakon mawuyacin halin da ya ce APC ta jefa kasar. Masu neman takara Zuwa yanzu sama da mutane goma ne suka bayyana aniyarsu ta neman yi wa jam'iyyar ta PDP takarar shugabancin Najeriyar a zaben da za a yi a 2023. Kuma hudu daga cikin gwamnoni 19 na jam'iyyar na daga cikin masu nema, hadi da tsohon mataimakin shugaban kasar, Atiku Abubakar, da tsohon shugaban majalisar dattawa, Bukola Saraki.
politics	Garba Shehu dan kore ne – Aisha Buhari	"Mai dakin Shugaba Muhammadu Buhari, Aisha Buhari ta wallafa wani rubutu da yake ta karakaina a shafukan sada zumunta, inda da kanta ta caccaki mai magana da yawun Buhari, Malam Garba Shehu. Rubutun da aka wallafa mai taken ""Garba Shehu na wuce gona da iri"", mai dakin Shugaba Buharin ta nuna yadda mai magana da yawun mijin nata ke 'yi wa iyalan shugaban zagon kasa'. Aisha Buhari ta ce ""Garba Shehu na daya daga cikin masu kware wa Buhari baya kasancewar yaron abokin hamayyar Buharin ne a zaben shugaban kasa, Alhaji Abubakar."" Har wa yau, Aisha Buhari ta nuna rashin jin dadinta dangane da yadda Garba Shehu yaki cewa uffan a lokacin da ake yada jita-jitan auren Buhari da minista Sadiya Farouk Aisha Buhari ta kuma zargi Garba Shehu da hannu wajen dakatar da dan jaridar gidan talabijin na NTA, Aliyu Kabir da ma'aikatar ta yi masa kan wata hira da aka yi zargin shi ya yi wa matar shugaban kasar. To sai dai da BBC ta tuntubi Malam Garba Shehu kan batun, ya ce ba zai sa-in-sa da mai dakin mutumin da yake yi wa aiki ba."
politics	Tarihin mataimakin Shugaban Najeriya Yemi Osinbajo	Farfesa Yemi Osinbajo mutum ne da za a iya cewa dan-baiwa ne ganin irin nasarorin da ya samu a rayuwarsa tun daga yarinta har girmansa. Ba ya ga karatun boko da ya yi mai zurfi, ya kuma yi nisa a harkar addinin Kirista, inda ya zamo limami a daya daga cikin manyan-manyan Majami'un Najeriya, kafin daga bisani kuma ya zamo mataimakin shugaban kasa. Irin wannan nasarori da ya cimma ne suka sa wasu ke ganin zai iya gadar Shugaba Muhammadu Buhari idan ya kammala wa'adinsa a 2023. An haifi Yemi Osinbajo ne a birnin Lagos a ranar 8 ga watan Maris na 1957. Ya yi karatun makarantun Firamare da sakandare a babban birnin kasuwancin na Najeriya. Kuma tun a wannan mataki hazakarsa ta fara fitowa fili, inda ya lashe kyautuka da dama. Daga nan ne kuma ya tafi Jami'ar Legas, inda ya yi digiri na farko a fannin shari'a. Daga nan kuma ya je fitacciyar jami'ar nan ta London wato School of Economics and Political Science, inda ya yi digiri na biyu a fannin na shari'ar. Yemi Osinbajo ya yi aiki a kamfanoni daban-daban masu zaman kansu da na gwamnati. Ya rike kwamishinan shari'a na jihar Legas daga shekarar 1999 zuwa 2007. Ya yi aiki a matsayin jami'in kwamitin kwararu na ladabtarwa da gyara halayyar dan Adam na majalisar dinkin duniya kan wanzar da zaman lafiya a fadin duniya. Kazalika Farfesa ne a fannin shari'a a tsangayar koyar da aikin shari'a ta jami'ar Legas, kuma ya zama mai bayar da shawara na musamman ga babban mai shari'a na Najeriya a 1988-1992. Ya yi aiki da kotun hukunta manyan laifuka ta duniya, sannan ya zama babban lauya na Najeriya wato SAN a 2002, ya kuma rike jami'in tuntuba na Majalisar Dinkin Duniya kan tattalin arzikin nahiyar Afrika. Sannan ya zama wakilin kungiyar lauyoyi ta duniya zuwa Afrika ta kudu don tabbatar da cin gashin kan bangaren shari'a da kuma doka da oda. Farfesa Osinbajo ya wallafa makaloli da dama a bangaren shari'a, da suka shafi 'yancin dan Adam musamman kan mata da kananan yara, tattalin arziki da abin da ya shafi cin hanci da rashawa. Ya yi rubutu kan sauya dokokin bayar da shaida kan manyan laifuka a Najeriya da dai wasu da dama. Osinbajo ya samu kyatuka da yawa a rayuwarsa tun daga mataki na makaranta har zuwa na aiki. Ya lashe kyautar Graham Douglas a jami'ar Legas a shekarar 1975, ya samu kyautar kwarewa da nuna bajinta kan aiki daga kungiyar lauyoyi ta Najeriya. Ya kuma samu kyautar jaridar The Nation a matsayin mai shari'a na shekarar 2006. Yemi Osinbajo yana da mata daya mai suna Dolapo Osinbajo da 'ya'yansu uku - namiji daya Fiyinfoluwa da kuma mata biyu Kiki da Kayinsola. A shekarar 2015 ne Shugaban Najeriya mai-ci Muhammadu Buhari ya zabe shi a matsayin abokin takararsa na shugabancin kasar, suka kuma samu nasarar lashe zaben inda ya zama mataimakin shugaban kasa. Sai kuma a 2019 da aka sake zabar su domin ci gaba da jan ragamar kasar a karo na biyu.
politics	Zaben 2023: Shin sabuwar ƙungiyar siyasar da Kwankwaso ya ƙaddamar za ta iya barazana ga APC da PDP?	"Matakin da tsohon gwamnan jihar Kano Rabiu Musa Kwankwaso da wasu gaggan 'yan siyasar Najeriya suka dauka na ƙaddamar da sabuwar ƙungiyar siyasa ya jawo tsokaci daga bangarori da dama game da irin tasirin da hakan zai iya yi a zaben shekarar 2023. A ranar Talata ne Sanata Kwankwaso  ya jagoranci wani gagarumin taro na wasu manyan 'yan siyasar kasar karkashin wata kungiya mai suna The National Movement TNM. Fitattun mutane da 'ƴan siyasa da suka halarci taron sun haɗa da Alhaji Tanko Yakasai da Capt Idris Wada, tsohon gwamnan Kogi da tsohon sakataren watsa labarai na jam'iyyar PDP Rufai Alkali da Aminu Ibrahim Ringim, tsohon dan takarar gwamna a jihar Jigawa da kuma Inijiniya Buba Galadima. An gudanar da taron ne a babban dakin taro na International Conference Centre da ke Abuja, babban birnin tarayyar kasar. A jawabin Kwankwaso, ya ce wasu 'ƴan Najeriya ne da suka damu da abin da ke faruwa a ƙasar suka haɗa kai don ceto ta daga mawuyacin halin da ta shiga. Ya ce yunƙuri ne na 'ƴan Najeriya masu kishi da suke zaune a gida da kasashen waje. Sanata Kwankwaso, wanda fitaccen dan siyasa ne da ke jam'iyyar hamayya ta PDP,  ya dade yana kokawa kan matsalolin da ke addabar Najeriya da kuma abin da ya kira ''rashin mayar da hankali'' daga bangaren gwamnatin jam'iyyar APC na shawo kansu. Kazalika, ya sha yin korafi kan wasu matsaloli da ke faruwa a cikin jam'iyyarsa ta PDP, wadanda ya ce shuwagabanninta sun kasa magancewa domin a tsayar da dan takarar da ""zai iya kai jam'iyyar ga nasara"" a zaben da ke tafe. Hakan ne ya sa wasu suke ganin tsohon gwamnan na jihar Kano yake jagorantar yunkurin ""kawo gyara"" a harkokin siyasar Najeriya ta yadda 'yan kasar za su samu ci gaba. Sai dai wasu na ganin idan ban da shi kansa Sanata Kwankwaso, wanda ke da dandazon magoya baya masu bin akidar kwankwasiyya, babu wani jigo a cikin sabuwar kungiyar siyasar da zai iya tabuka abin a zo a gani a lokutan zabe. Hasalima wasu na ganin lokaci ya kure da za a samu wata kungiyar siyasa da za ta fafata da APC ko PDP kuma ta yi nasara, ko da yake shi kansa kwankwaso ya bayyana cewa kowanne daga cikin masu ruwa da tsaki a cikin kungiyar yana da tasa jam'iyyar, don haka ba su fita daga cikin jam'iyyunsu ba. A nasa bangare, tsohon mai magana da yawun jam'iyyar PDP, Rufai Alkali, ya shaida wa BBC cewa suna iya kwace iko daga jam'iyyar APC ko PDP a zabuka masu zuwa. ""Ai APC ma a shekarun da suka wuce ba a santa a Najeriya ba, a kankanen lokaci da Allah ya sa za su yi tasiri suka fito ana zaginsu ana kushe su ana cewa ba za su yi tasiri ba, amma a idon jama'a suka yi tasiri har suka yi mulkin Najeriya. PDPn kanta lokacin da ta fito a zamanin mulkin soja, ai ana ganin ana ganin hatsari ne a ce za ka dubi shugaban kasa na soja ka ce za ka kwace mulki a hannunsa; amma PDP ta yi shugabanci. Sai dai yawanci bayan sun samu mulki kowa ya manta mafari, kuma ba a hangen gaba,"" in ji Farfesa Alkali. Sai dai masana harkokin siyasa na ganin akwai gagarumin kalubale a gaban kungiyar siyasar idan tana so ta yi tasiri a zaben 2023. Kabiru Sa'idu Sufi, Malami a fannin koyar da harkokin siyasa na Kwalejin Share Fagen Shiga Jami'a da ke jihar Kano, ya shaida wa BBC cewa sabuwar kungiyar siyasar ta aike da sako mai karfi ga manyan jam'iyyun siyasar kasar. A cewarsa: ""Tagomashin wannan kungiya ya dogara ne ga irin karfin da za ta kara yi nan gaba; kamar yadda muka gani yanzu, tuni wasu manyan 'yan siyasa suka shiga cikinta don haka idan aka samu karin 'yan siyasa suka shiga, za ta  samu karin tagomashi da zai sa su yi tasiri."" Ya kara da cewa 'yan siyasa da dama da ke cikin APC da PDP  ba sa jin dadin abubuwan da ke faruwa a cikin jam'iyyun, don haka za su iya mayar da hankali kan sabuwar kungiyar siyasar idan al'amura suka ci gaba da dagule musu. Kawo yanzu dai manyan jam'iyyun na PDP da APC ba su bayyana matsayarsu ko yadda su ke kallon wannan sabuwar kungiya ta TMC a siyasarar Najeriya ba. ""Sannan kada ka manta 'yan siyasa da dama za su iya sauya sheka idan bukatunsu ba su biya ba a lokacin manyan tarukan wadannan manyan jam'iyyu [APC da PDP], don haka za su iya hada gwiwa da wannan sabuwar kungiya domin su yi taron-dangi ko kuma su zama wani ginshiki na uku da sai kowacce daga cikin manyan jam'iyyun ta nemi agajinsu kafin ta kai gaci,"" a cewar Malam Sufi."
politics	Zaɓen 2023: Yadda wakilan jam'iyyu ke cin karensu ba babbaka a Najeriya	"Yayin da masu neman takarar shugaban kasa a jam'iyyun siyasa a Najeriya ke karaɗe jihohi domin ganawa da wakilai ko dalget-dalget, wani abu da ya fito fili shi ne yadda wasu wakilan kan yi bakin-ganga suna alkawarin kaɗa ƙuri`unsu ga duk wanda ya je gare su. Irin wannan fuska biyun, kamar yadda masana siyasa ke zargi, akan yi ne don karɓar kuɗaɗe daga hannun masu neman takarar, wanda kuma a ƙarshe a cewar masana kimiyyar siyasa ka iya sa a yi zaɓen tumun dare. Abu ne mai wahala a iya sanin ainihin inda wakilan a jam'iyyu daban-daban suka karkata, la'akari da galibin 'yan takara suke keɓewa da su. Sai dai wasu masu sharhin siyasa a kasar na ganin cewa ba sabon abu ba ne a kasa gane inda wakilan suka dosa, ko kuma wane ne gwaninsu musamman a irin wannan lokaci da zaɓe ke gabatowa. Masu sharhin irin su Farfesa Kamilu Sani Fagge na Jami'ar Bayero da ke Kano ya fada wa BBC cewa ""ba wani abu ne sabo ba a siyasar Najeriya. Dama daya daga ummul haba'isin cin hanci da rashawa a zabe su  ne deliget.'' ''Ko wane dan takara idan ya zo deliget dinnan za su nuna za su goyi da bayan shi su karbi kudaden shi. ""Yan siyasa masu dabara sune su ke zuwa a karshe su ji na baya ɗan takara nawa ya ba da, to wanda ya fi ba su kudi a karshe shi suke jefawa kuri'a,'' a cewar Farfesa Fagge. Da dama masu sharhin siyasar na ganin tun a wurin saben fitar da gwani a Najeriya ne 'yan takara ke fitowa da maitarsu a fili, da ke nuna cewa akwai yiwuwar su ci hanci da rashawa don sun fara nuna kurwarsu wurin raba kuɗi ga wakilan jam'iyya don su zaɓe su. Kuma a cewar Farfesa Kamilu Sani Fagge irin wannan dabi'a ce ke sa ana zabar 'yan takara da ba su cancanta ba. ''Wanda ya saye deliget komai rashin kyawonsa shi za su zaba. Wanda kuma bai ba su kudi ba ko kuma ya ba su kudi kadan komai kyawunsa ba za su zabe shi ba,"" in ji shi. Kuma yayin da ake batun fara zabukan fid da gwani a Najeriya, ba abun mamaki ba ne tuni wasu wakilan sun wasa wukakensu suna ci gaba da cinikin kuri'a kamar yadda aka saba tsakaninsu da 'yan takara. A karshen wannan wata na Mayu da muke ciki ake sa ran gudanar da zaɓen fid da gwani da sanin kuwa mutanen da za su yi wa jam'iyyun Najeriya takara a matakai daban-daban."
politics	Willie Obiano: Bayan sun rasa kariya, EFCC ta kama gwamnoni 33 a Najeriya	"Tsohon gwamnan jihar Anambra  da ke kudu maso gabashin Najeriya Willie Obiano shi ne na baya-bayan nan cikin gwamnonin kasar da hukumar da ke yaki da masu yi wa tattalin arzikin kasar ta'annati, EFCC ta kama bayan da suka rasa kariyar da tsarin mulki ya ba su yayin da suke rike da mukaman gwamnoni. A 'yan shekarun nan hukumar ta kama akalla gwamnonin Najeriya 30 kan tuhume-tuhume daban-daban kuma a lokuta daban-daban. A yawancin lokuta laifukan da ake tuhumarsu da aikatawa sun hada da karkatar da kudaden ayyuka da kudaden al'umma zuwa ga bukatu na kansu. Kamar yadda tsarin mulkin Najeriya ya tanadar, gwamnoni na da dumbin iko kuma su ne ke juya kasafin kudin jihohinsu, wanda har ya zarce na wasu kasashen Afirka yawa. Domin kare martabar ofishinsu na gwamna, akwai wata doka da ke ba su kariya daga kamawa da gurfanawarwa a gaban shari'a. Sashe na 308 na tsarin mulkin Najeriya na 1999, kamar yadda aka yi masa gyara daga baya, ya ce: ""Ba tare da la'akari da wani abin da ya take tanade-tanaden wannan tsarin mulkin ba, kuma kamar yadda karamin sashe na (2) na wannan sashen ya samar, babu wata tuhuma ko wata shari'a da za a gudanar ko ko za a ci gaba da saurara kan mutumin da wannan sashen ya ambato yayin da wa'adisa na mulki ke gudana."" ""Babu wata hukuma da ke da ikon kama dukkan mutumin da wannan sashe ya ambato ko ta tsare shi a kurkuku domin ta gudanar da wani aiki na shari'a ko ma wane irin aiki ne; kuma yana da kariya daga duk wata bukata ta shari'a da ke bukatar a gurfanar da wannan mutumin ko tilasta ma sa bayyana a gaban shari'a. Saboda haka ne EFCC ba ta iya kama dukkan wani gwamna sai bayan ya saka daga mukaminsa, kuma bayan kariyar da tsarin mulki ya ba shi ta kare. Tun farkon Jamhuriya ta hudu a 1999 zuwa yanzu EFCC ta kama gwamnoni 30, tsohon gwamnan Anambra Willie Obiano ne na 31. Hukumar EFCC ta kama tsohon gwamna Obiano ranar Alhamis 17 ga watan Maris 2022. An kama shi ne ranar da ya mika mulki ga sabon gwamnan jihar Charles Soludo. Jami'an hukumar EFCC sun ce sun dade suna bincike kan tsohon gwamnan amma saboda kariyar da tsarin mulki ya ba shi ba su iya kama shi ba. James Ibori wani tsohon gwamnan jihar Delta ce da ke kudancin Najeriya, inda ya shafe sheara takwas yana mulki (1999 zuwa 2007). An daure shi na tsawon shekara 13 a ne bayan da aka tuhume shi da zambar dalar Amurka kusan miliyan 77. A gaban wata kotun South Crown Court ta Birtaniya, tsohon gwamnan ya yarda cewa ya aikata laifuka 10 cikin tuhume-tuhumen da ake ma sa na hada baki da wasu domin aikata damfara da kuma halarta kudin haram. Ibori ya tsere daga Najeriya kafin a kama shi, amma an kama shi a Dubai a shekarar 2010 kuma an tafi da shi zuwa Birtaniya daga can. Okorocha shi ne gwamnan jihar Imo a gabashin Najeriya tsakanin shekarun 2011 zuwa 2019, kuma EFCC ta kma  shi ne ranar 13 ga watan Afrilun 2021 a ofishinsa na Unity House da ke Garki a Abuja. Hukumar ta tuhume shi da almubazzaranci da kudaden al'umma da karkatar da wasu kudaden mallakin jihar, tuhume-tuhumen da ya musanta. An kama Okorocha ne makwanni kadan bayan da 'yan sanda a jihar Imo suka kama shi a watan Fabrairun 2021 cewa ya sake bude wani ruunin gidajen da aka alkanta da matarsa. Tsohon shugaban majalisar dattawan Najeriya kuma tsohon gwamnan jihar Kwara, Olubukola Abubakar Saraki ma bai iya guje wa hukumar ta EFCC ba. A matsayinsa na shugaban majalisar dattawa, an tuhumi Saraki da aikata wasu laifuka da suka shafi kin bayana yawa da darajar kadarorin da ya mallaka. Sai dai Kotun Kolin Najeriya ta wanke shi daga tuhumar a watan Yunin 2018. Amma a watan Yulin 2021 hukumar EFCC ta kama Saraki kan wata sabuwar tuhumar ta satar kudaden al'umma da halarta kudin haram ta hanyar amfani da wasu abokansa da kamfanonin bogi da ke fitar da bayanan karya na shekaru masu yawa. An daure tsohon gwamnan jihar Abia, Orji Uzor kalu na tsawon shekara 12 a kurkuku saboda an same shi da laifin aikata zamba. Shari'ar ta samo asali ne daga lokacin da Kalu ke rike da mukamin gwamnan jihar Abia, sai dai bayan ya sauka daga mukamin az zabe shi ga mukamin dan majalisar dattawan Najeriya. Kotu ta sami Kalu tare da wasu mutum biyu da laifin zamba kan kudin da suka kai naira biliyan 7.65 (wato dalar Amurka miliyan 19.6). EFCC ta kuma tuhumi Kalu da wasu mutum biyu cewa sun wawushe wasu kudaden mallakin jihar ta Abia tsakanin 1999 zuwa 2007. A 2018 kuwa, hukumar EFCC ta saka tsohon gwamnan Ekiiti da ke kudu maso yammacin Najeriya ne a wai rukunin mutanen da ta ke bincike saboda fargabar zai tsere daga kasar bayan ya mika mulki ga sabon gwamnan jihar da aka zaba a watan Oktoban 2018. bayan sa'a 24 a saukarsa daga mulki, Fayose ya mika kansa ga hukumar ta EFCC bayan da ya tafi can da magoya bayansa masu yawa. Har wannan lokacin, ba a gama shari'arsa a kotu ba, kan tuhume-tuhume 11 na harta kudin haram."
politics	Aisha Buhari ta ja kunnen masu rike da mukamai	"Uwar Gidan Shugaban Kasa Muhammadu Buhari Aisha Buhari ta jinjina wa malamai masu bayar da shawara ga shugabannin al'umma tare da shawartar masu rike da mukamai da su yi aiki da abin da suke fada. Ta yi wannan kira ne a shafinta na Instagram bayan ta wallafa wani bidiyo da ke nuna Dakta Abdallah Usman Gadon Kaya yana wa'azi ga shugabannin Najeriya. A cikin bidiyon, Abdallah Gadon Kaya ya koka kan yadda shugabanni ke sace kudin kasa ""a lokacin da ba ma iya zuwa jami'o'i da asibitoci"". Aisha Buhari ta wallafa bidiyon tare da taken: ""Hattara ga masu rike da mukamai! Wallahi Allah ya dora mu kan mulki da kuma kokarin malamai da talakawa! Don Allah mu bi shawararsu mu yi wa al'umma adalci! Subhanallah! Mutum sama da 150 ne suka mayar wa da Uwar Gidan Shugaban Kasar martani tare da bayyana mabambantan ra'ayoyi: @isad08: Allah yasa sako ya isa ga megida @am_modassir: Gsky ne Allah yabamu ikon fahim tar gsky da kuma yin aeki da ita Ameen @fatihu_m_ahmad: Me yasa mutane basa taba barin su fahimci gaskia saboda adawa ko son rai.....? Ba cewa taci su adalai bane ko suna kan dai_dai, fadakarwa ce de wannan KYAUTA @nagarta_fashion_design: Dan Allah a bawa me gida ya ji ""Ina kira ga shugabanni masu satar kudin bayin Allah, su gina gidaje da kudin mutane, su tafi kasashen waje da kudin mutane. Akwai dabbanci da rashin hankali,"" Abdallah Gadon Kaya ya koka a cikin bidiyon. ""Kowa idan garin Allah ya waye fita yake ya nemi abin da zai ci amma shi kuma wani ya kwanta a kan dukiyarmu yana abin da ya ga dama da ita."" Malamin har wa yau, ya koka kan yadda gwamnoni ke yin mursisi har sai al'umma sun roke su da su yi wa kasa aiki. Ba wannan ne karon farko da Aisha Buhari take yin kira ga masu iko a Najeriya ba ta hanyar wallafa bidiyo a shafukan sada zumunta. A ranar 24 ga watan Mayu ta wallafa bidiyon wani dan majalisar kasar Afirka Ta Kudu a shafinta na Twitter, inda yake jan kunnen sabon shugaban kasar Cyril Ramaphosa da ya saurari shawarar al'umma ko kuma shi ma su tsige shi. Ta rubuta ""#listentoadvise #teamwork"", abin da ke nufin ""saurari shawarwari yin aiki tare"". A ranar Alhamis din da ta gabata ma ta wallafa wani sakon a Instagram tana mai neman mutane su tashi tsaye da addu'a domin ceto al'ummar jihar Katsina da Najeriya baki daya daga halin rashin tsaro da ake ciki. Ana yi wa Hajiya Aisha Buhari kallon mace mai yawan jawo ce-ce-ku-ce kan al'amuran da suka shafi mulkin maigidanta. Ta taba yin wata hira da BBC Hausa, inda ta ce wasu 'yan tsirarun mutane sun mamaye gwamnatin mijninta, Shugaba Muhammadu Buhari, suna hana ruwa gudu. Akwai kuma lokacin da ta soki jam'iyya mai mulki ta APC dangane da yadda ta gudanar da zabukan fitar da gwaninta a 2018."
politics	Ba zan goyi bayan Buhari ba idan zai yi ta-zarce —Shekarau	"Latsa alamar lasifika da ke sama domin sauraron hira da Ibrahim Shekarau Tsohon gwamnan Kano, Ibrahim Shekarau, ya ce ba zai goyi bayan shugaban Najeriya Muhammadu Buhari ba idan ya nemi karin wa'adi karo a uku. Shugaba Buhari dai ya sha musanta zargin da wasu 'yan kasar, musamman 'yan jam'iyyar hamayya ta PDP, ke yi cewa yana so a yi wa kundin tsarin mulkin kasar kwaskwarima domin ya ci gaba da mulki kar na uku. Sai dai a tattaunawarsa da BBC kan kudurin da majalisar dattawan kasar ta amince da shi na bukatar gyaa ga kundin tsarin mulkin kasar, Sanaa Shekarau ya ce ba ya tsammanin Shugaba Buhari zai nemi yin ta-zarce saboda kaunarsa ga mulkin dimokradiyya. ""Ni dai a iya sanina ban san asalin wannan magana [yunkurin ta-zarcen Buhari] ba; idan ma akwai ta ni ban ji ta ba, ba a yi da ni ba...ko da irin wannan batu zai zo ina daga cikin sahun gaba da za su ce basu yarda ba."" Tsohon gwamnan na Kano ya bukaci 'yan kasar su kyautatawa Shugaba Buhari zato, yana mai cewa ""yadda nake kyautata wa Janar Buhari zato ko da mafi kusancinsa sun kawo masa irin wannan tunani, ga hange na ba najin zai karbi wannan tsaro."" A cewarsa, idan Buhari ya nemi yin ta-zarce hakan zai haifar da fitina a kasar. Ba zan nemi karin wa'adi ba A baya dai fadar shugaban Najeriya ta musanta rahotannin da ke  cewa Shugaba Buhari na duba yiwuwar neman ta-zarce. A wancan lokacin, kakakin shugaban kasar, Malam Garba Shehu ya tabbatar wa BBC cewa Shugaba Buhari ba zai sake tsayawa takara ba. Kazalika a sakon da ya wallafa a shafinsa na Twitter ya bayyana cewa shugaban yana kaunar mulkin dimokradiyya ne, don haka ba zai taba  yunkurin tsawaita mulkinsa ba. ""Abu ne mai muhimmanci a gane cewa a baya an yi yunkurin sauya kundin tsarin mulki, domin shugaban wancan lokaci ya yi wa'adi na uku. Hakan ba daidai ba ne kuma ya saba wa kundin tsarin mulki, kuma gara da aka dakile yunkurin. ""Babu wani yanayin da zai sa shugaba Buhari ya nemi gyara kundin tsarin mulki don sauya wa'adi biyun da yake da na zama shugaban kasa,"" in ji Malam Garba Shehu."
politics	Da gaske Bala Kaura ya koma takarar gwamna, Tambuwal ya koma ta sanata?	"Bayan da wasu jiga-jigan 'yan siyasa suka gaza kai bantensu a neman takarar shugaban ƙasa musamman a jam'iyyar PDP a Najeriya, yanzu haka sun koma neman wasu kujerun da ba su kai waccar daraja ba. Cikin irin waɗannan 'yan siyasa akwai gwamnan jihar Bauchi, wanda a yanzu ya koma neman takarar kujerar da yake kai, bayan wanda ya samu takarar gwamman jihar ya janye aniyarsa. A yanzu haka Gwamna Bala yana wa'adinsa ne na farko, kasancewar an zabe shi karo na farko a shekarar 2019. A jihar Sokoto ma da akwai irin wannan magana, inda gwamnan jihar da ya nemi takarar shugaban kasa zai koma neman kujerar sanata. Tambuwal zai kammala wa'adinsa na biyu a matsayin gwamnan Sokoto a 2023. Alhaji Yayanuwa Sarki Zainabari shi ne jami'in watsa labarai na jam'iyar PDP jihar Bauchi ya kuma shaida wa BBC Hausa dalilin da ya sa Gwamna Bala ya koma takararsa ta gwamnan jihar Bauchi. ""Saboda shi wanda muka zaba a matsayin dan takarar gwamna Barista Kashim Ibrahim, ya ajiye wannan matsayi don kashin kansa. Hakan ya sa dole sai jam'iyya ta sake neman dan takara. ""A bayyane bai gaya mana dalilan da ya sa ya ajiye ba amma dai don kashin kansa ya ajiye takarar. Zainabari ya kara da cewa duba da sha'anin aiki na al'umma, tun da don raɗin kansa ya ajiye bai kamata su tursasa sai ya bayyana dalilansa ba. A baya dai rahotanni sun yi ta yawo a Najeriya cewar yarjejniya ce aka yi tsakanin Gwamna Bala da Kashim Ibrahim, cewa idan gwamnan ya yi nasara a zaben fitar da gwani na PDP na shugaban kasa, to Barista Kashim zai ci gaba da takarar gwamna. Idan kuma bai yi nasara ba, to zai koma ya karɓi takararsa daga wajen Shatima, sai dai mai magana da yawun PDP ɗin ya ce ba haka abin yake ba. ""Dama wanda yake daga waje zai faɗi duk abin da yake so ne, amma mu mun san cewa al'ummar Bauchi da Najeriya sun nemi gwamnanmu na yau ya tafi takarar shugaban ƙasa kuma ya amsa. ""Ya tafi wannan takara ba da niyyar ya dawo ya yi gwamna ba. Amma yanzu kasancewar bai yi nasara a waccar ba, sai al'ummar jihar Bauchi da jam'iyya su suke so ya dawo ya ci gaba da takarar gwamnan nan."" Sai dai Alhaji Zainabari bai bayar da bayanin ko gwamnan shi kaɗai yake takarar ba a yanzu ko akwai wasu ƴan takarar a PDP. ""A matsayina na jami'in watsa labarai ba zan iya cewa shi kadai ba ne, amma na san al'ummar jihar Bauchi da ita kanta jam'iyya shi suke ta kira ya tsaya,"" in ji shi. A jihar Sokoto ma haka lamarin ke shirin kasancewa, Gwamna Aminu Waziri Tambuwal zai nemi takarar ɗan majalisar dattijai bayan da ya rasa ta takarar shugaban ƙasa. Ko da yake ba faɗuwa ya yi ba, ya sanar da janyewarsa daga takarar ne jim kaɗan kafin a fara kaɗa ƙuri'a a wajen taron. Abdullahi Yusif Hausawa shi ne mai magana da yawun jam'iyyar PDP a jihar Sokoto ya ce ba sabon abu ba ne don mutum ya nemi takarar sanata bayan sauka daga gwamna. ""Har yanzu bai ce yana da buƙata ba tukunna, amma idan ya zo da buƙatar ba wani abu ba ne wanda yake nema zai iya janye masa, ba wani sabon abu ba ne kuma ba abu ne mai wahala ba, jam'iyyar PDP a Sokoto uwa ɗaya uba ɗaya ne. ""Kuma shi shugaba ne kuma mu masu biyayya ne a gare shi. Idan ya ce yana da buƙata to wanda yake nema zai janye ya ba shi."" Sai dai ya musanta cewa shiri ne aka yi wajen tsayar da ƴan takarar tun farko."
politics	PDP na gudanar da babban taron fitar da dan takarar shugaban kasa a Najeriya	A ranar Asabar din nan babbar jam`iyyar hamayya a Najeriya, PDP, za ta gudanar da babban taronta na kasa, a babban birnin tarayyar kasar, Abuja, don zaben wanda zai mata takarar shugaban kasa a 2023, yayin da APC mai mulki ta dage nata zaben. Mutum 14 ne suke neman takarar, wadanda suka fito daga bangarori daban-daban na kasar wadda ita ce mafi yawan al'umma a nahiyar Afirka. Jam`iyyar ta ce ta kammala shirin karbar wakilanta, wadanda aka fi sani da daliget, daga sassan kasar, wadanda za su zaba mata dantakarar shugaban kasa daga cikin masu neman a ba su tutar. Sanata Umar Ibrahim Tsauri wanda tsohon sakataren jam`iyyar ne na kasa, na cikin `yan kwamitin shirya zaben fidda gwanin, ya bayyana wa BBC irin shirin da suka yi. ''Tsare-tsare sun kankama, za mu yi zaben fid da shugaban kasa in Allah ya yarda. Masu jefa kuri'a wadnda ake ce ma daliget mutum 811. Wadanda su za su jefa kuri'a su zabi dan takarar shugaban kasa,'' in ji shi. Ya ce idan har komai ya tafi yadda suka tsara, suna sa ran ranar Lahadi da safe za a san wanda zai ja ragamar jam'iyyar ta PDP idan an zo zaben shugaban kasa na 2023. Da farko dai mutum goma sha bakwai ne suka nuna sha`awar neman takarar, amma kuma sai  biyu daga ciki ba su tsallake tantancewa ba, yayin da na ukunsu, tsohon gwamnan Anambra, Peter Obi ya janye, kana ya fice daga jm`iyyar, ya koma Labour Party. `Yan takarar 14 sun hada da gwamnan jihar Bauchi Sanata Bala Mohammed, da na  Rivers, Nyesom Wike da na Sokoto,  Aminu Waziri Tambuwal da na Akwa-Ibom, Udom Emmanuel da tsohon gwamnan Ekiti, Ayo Fayose, da tsohon mataimakin shugaban Najeriya, Atiku Abubakar da Mohammed Hayatu-Deen. Sai tsoffin shugabannin majalisar dattawa, Sanata  Bukola Saraki da Sanata Pius AnyimPius da  Dele Momodu, da  Sam Ohabunwa da  Charles Ugwu da Chikwendu Kalu, da kuma mace daya tilo Tariela Oliver. Jam`iyyar PDP din ta bar takarar kujerar shugaban kasar a bude ga dukkan shiyyoyin kasar, wanda saboda haka ne masana siyasa ke cewa kallo ya koma kan yankin da zai samu takarar shugaban kasa da tutar tata. Mallam Kabiru Sa'id Sufi na kwalejin share fagen shiga jami`a ta Jihar Kano, CAS, ya bayyana yadda yake kallon lamarin: ''Duk idanu yanzu za su koma kan jam'iyyar PDP a ga wane dan takara za ta fitar, kuma musamman ma a ga daga wane yanki ya fito, daga Kudu ne ko daga Arewa ne, shi ne yanzu abin da kowa yake jira ya gani.'' in ji shi. ''Wadanda suke jira din sun hadar da jam'iyyun da suke hamayya da it PDP din.'' Ya kara da cewa, ''Kowanne yanzu yana jira ya ga, wane bangare ne zai dauki wannan tikiti na jam'iyyar PDP. Idan Kudu ne suka dauka to kuma wnnan ne ai haska wa ita kuma jam'iyyar hamayya da sauran ma jam'iyyun da ba su fitar da 'yan takararsu ba, domin samun dama.'' Rahotanni dai sun nuna cewa jiga-jigan jam`iyyar PDPn sun kashe dare suna tattaunawa da masu neman takarar da nufin cimma maslaha don saukaka zaben, amma idan ta gagara, to ba makawa sai an kada kuri`a. Jam'iyyar APC mai mulki a Najeriyar ita kuwa ta sanar da dage lokacin gudanar da zaben fitar da gwanin da ai yi mata takarar shugaban kasar, wanda a da ta tsara za ta yi daga ranar Lahadi 29 ga watan Mayu zuwa Litinin 30 ga watan na 2022. A wata sanarwa da Sakataren hulda da jama'a na jam'iyyar Barista Felix Morka, ya fitar ranar Asabar da daddare, ya ce a yanzu za su gudanar da zaben ne a tsakanin ranakun shida d bakwai d kuma takwas ga watan Yuni na 2022. A halin da ake ciki kuma hukumar zabe ta Najeriya, INEC, ta kara tsawon wa'adin lokacin da jam'iyyun siyasa za su gudanar da zabukan fid da gwani na 'yan takararsu, da kwana shida, daga ranar hudu zuwa tara ga watan Yuni mai zuwa. Hakan dai ya biyo bayan bukatar da wasu jam'iyyun siyasar kasar suka gabatar wa hukumar zaben, ta neman kara wa'adin da kwana 37 zuwa 60, don su sami sukunin kammala zabukan fid da gwani, su kuma gabatar wa hukumar sunayen 'yan takaran da suka tsayar, abin da INEC din ta ki amincewa da shi a lokacin, sai kuma a ranar Juma'a ta fitar da sanarwar kara lokacin da kwana shida.
politics	Bala Muhammad: 'Zan buga da duk wanda ya fito takarar shugaban Najeriya a 2023 ban da Jonathan'	"Gwamnan Jihar Bauchi, Sanata Bala Muhamamd ya ce a shirye ya ke ya ƙalubalanci duk wanda ya fito takara a zaɓen shugabancin kasa na 2023. Gwamnan wanda ke shaida hakan a lokacin tabbatarwa BBC da anniyarsa ta tsayawa takara ya ce baya shaƙƙun kowa kuma zai fafata da duk wanda ya fito neman kujerar shugabanci Najeriya. Sanata Bala wanda ya kasance ɗaya daga cikin wadanda ake ganin suna hankoron wannan kujerar a inuwar babbar jam'iyyar hamayya ta PDP, ya ce muddin jam'iyyar na son yin adalci to kamata ya yi ta tsaida ɗan takararta daga arewacin ƙasar. Kalaman gwamnan na zuwa ne bayan wata ganawar sirri da tsohon shugaban Najeriya Goodluck Jonthan kan batun takararsa, da ma rade-radin da ake yi cewa shi ma tsohon shugaban ka iya sake neman shugabancin kasar a zaben na gaba. Sanata Bala Muhammad Kauran Bauchi, ya ce gwamnonin jihohin kudancin Najeriya na jam'iyyar PDP ba su da hujjar cewa sai jam'iyyar ta fitar da dantakararta daga kudu. Ya kuma ci gaba da cewa wannan dalilin ne ma ya sanya ya je wurin tsohon maigidansa Goodluck Jonathan domin shaida ma sa halin da ake ciki ya kuma ba shi goyon baya dari bisa dari. Sannan ya ce baya ga shi zai kuma je wurin tsofaffin shugabannin kasa da sarakuna da malamai da duk wanda ya dace, domin su bashi shawara kan wannan aniya ta shi. Gwamnan Bauchi ya ce babu shaka a tattaunawarsa da tsohon shugaba Goodluck ya shaida masa cewa ana tuntubarsa kan wannan aniya. Sai dai ya shawarce shi cewa kar hakan ya sanya shi janyewa daga aniyar tsayawa takarar a zaben 2023, domin kuwa tamkar dan shi ne ya ke neman wannan kujera. Sai dai kuma gwamnan ya ce ya mayarwa tsohon shugaban da martani cewa, mudin ya fito takarar to shi a matsayinsa na ɗa ba zai iya kalubalantarsa ba don haka zai ajiye matsayarsa ya yi masa biyayya. ''Amma na shaida ma sa matukar zai tsaya takara to ni ba zan tsaya ba, ko da a kowacce jam'iyya ce ba lallai sai APC ko PDP ba, girmamawa da kyautatawa da irin zaman lafiyar da muka yi da shi a lokacin yana shugaban kasa ba za su bar ni tsayawa takara ba matukar zai tsaya,'' in ji Sanata Bala. Sai dai kuma Sanata Bala ya shaida cewa duk da cewa babu wanda zai hana shi tsayawa takara akwai wadanda ya ke jin nauyi a siyasa kamar tsohon mataimakin shugaban kasa Atiku Abubakar. A cewar gwamnan ""idan 'yan Najeriya suka ce shi (Atiku) suke so zan mara musu baya, amma sauran mutanen da za su fito to za mu kara har sai Allah ya ba mu nasara"". ''Muma ina ganin mun kawo lokacin da zamu bada gudummawa da ikon Allah, mu nemi mutane a kuma ba mu damar da za mu magance matsalolin da ke addabar yankinmu ta tsaro, da talauci, da sauran abubuwan da suke addabar Najeriya. Mu na da mutane, muna da sa ni, mun yi rawar gani dan haka yanzu ma zamu shiga a dama damu domin samun maslaha.'' Tun farkon wannan shekarar aka fara kada gangar siyasa a Najeriyar da kuma cece-kuce kan shiyyar da ya kamata dan takarar shugaban kasa ya fito. Akwai masu ganin arewa ya dace arewa ta kara wani wa'adin, wasu kuma na ganin adalci ne a mika mulkin ga shiyyar kudu maso kudancin Najeriyar a wannan karo. Gwamna Bala ya kasance mutum na baya-bayanan da ke bayyana aniyarsa ta tsayawa takara yayin da ake gabar tirka-tirkar siyasa gabanin manyan zabukan shekara mai zuwa. Kafin wannan lokaci an samu mutane irinsu tsohon gwamnan Legas kuma jigo a jam'iyyar APC, Bola Ahmed Tinubu da shi me ya ce a shirye yake ya shiga wannan fafatawar."
politics	Zabe: Ana zaben kananan hukumomi a Abuja	"A Najeriya, yau ake gudanar da zaben shugabanni da kansiloli na yankunan kananan hukumomi shida na Abuja, babban birnin tarayyar kasar. Hukumar zaben Najeriyar dai ta ce ta kammala dukkan shirye-shiryen da suka kamata, domin gudanar da zaben, da za a fara kada kuri'a tun daga karfe takwas da rabi na safe zuwa karfe biyu na rana. Hajiya Zainab Aminu Abubakar, jami'a a hukumar zaben Najeriya, wato INEC, ta shaida wa BBC cewa, za a gudanar da zaben ne a kananan hukumomin da suka hadar da Abaji da AMAC da Bwari da Kwali da Kuje da kuma Gwagwalada. Jami'ar ta ce, a wadannan kananan hukumomi shida akwai mazabu sittin da takwas da kuma runfunar zabe guda dubu biyu da dari biyu da ashirin da tara. Hajiya Zainab, ta ce ""Tuni aka riga aka raba dukkan muhimman kayayyakin zabe tun cikin daren ranar, wadanda ba muhimmai ba kuma, su tuni aka riga aka raba su, kuma an yi hakan ne domin bayar da damar bude rumfunan zabe a kan lokaci"". Ta ce, "" Dangane da batun tabbatar da tsaro a rumfunan zabe kuwa, tuni hukumar zabe mai zaman kanta ta kasar INEC, na aiki tare da jami'an tsaro saboda suma jigo ne a harkar duk wani zabe"". Jami'ar ta ce kafin zaben sai da aka gudanar da taruka da dama tare da jami'an tsaro, sannan an basu horo tare da daukar isassun jami'an tsaron da zasu sanya idanu a kan kayayyakin zaben da ma yadda zabe ke gudana. Hajiya Zainab ta ce, jami'an tsaron kuma sun sha alwashin bayar da cikakken tsaron da ya kamata don ayi komai lafiya ba tare da wata matsala ba. Ta ce, "" Idan mai kada kuri'a ya je rumfar zaben sa za a karbi katinsa sai a tantance shi a tabbatar da cewa a rumfar da yaje zai kada kuri'arsa, daga nan sai ya je ya karbi takardar da zai kada kuri'arsa ya yi zaben"". Jaimi'ar ta ce, idan har lokaci kammala kada kuri'a ya cika wato karfe biyu da rabi na rana wadanda ke kan layi ba su kada kuri'arsu ba, to za a basu lokaci har sai sun kada kuri'arsu. Ma'ana dai muddin kana kan layi lokaci ya cika, to ko shakka ba bu zaka kada kuri'arka in ji Hajiya Zainab."
politics	Tantance gaskiya: Da gaske Elon Musk na goyon bayan Peter Obi a zaben 2023?	"Ana ta yada wani bidiyon bogi da ke cewa fitaccen attajirin nan na duniya mai kamfanin  SpaceX da Tesla Motors Elon Musk ya goyi bayan dan takarar shugaban Najeriya na jam'iyyar Labour Party, Peter Obi. A bidiyon an nuna cewa Mr Musk ya yi alkawarin yin aiki tare da Mr Obi. Wannan bidiyo, mai tsawon dakika 11, ana ta rabbara shi a shafukan WhatsApp, Twitter da kuma Facebook. An jirkita kalaman Mr Musk  awata hira da ya yi da Sam Altman na Y Combinator a watan Satumbar 2016. A bidiyon da aka jirkita, an juya muryar Mr Musk da kalamansa inda aka sa shi yana magana a kan Peter Obi. Tuni dai bidiyon ya jawo zazzafar muhawara a shafukan sada zumunta inda wasu magoya bayan Peter Obi suka bayyana jin dadinsu kan wannan goyon baya na bogi. Wani mai amfani da Twitter, Benson, ya ce ""tuni Elon Musk ya soma magana kan hada gwiwa da Peter Obi. Wannan kyakkyawan fata ne ga Najeriya."" Wasu kuma irin su Lanre 'Obi' Lagos sun yi ta kiraye-kirayen a tantancen sahihancin bidiyon na bogi. Bidiyon wata manuniya ce ta irin girman matsalar labaran karya maus sarkakiya, wadanda suke da wahalar tantancewa.. Ana yin amfani da salo irin na fasahar zamani ta kwamfyuta wajen jirkita bidiyo domin yin irin wadannan labarai na karya. Binciken da Sashen Tantance Gaskiya na BBC ya gudanar ya nuna cewa an samar da bidiyon ne ta hanyar amfani da wani shafi mai suna https://elontalks.com/, wanda ya bayar da damar jirkita bidiyon Elon Musk da sauya kalamansa."
politics	Gane Mani hanya: A yaƙi 'yan fashi kuma a tattauna da su - Ahmad Lawan	Danna hoton sama ku saurari hira da Shugaban Majalisar Dattawan Najeriya, Sanata Ahmad Lawan A Najeriya, ana ci gaba da tafka zazzafar mahawara kan batun matakan da ya kamata a bi wajen lalubo bakin zaren matsalar 'yan bindiga da ta addabi jihohi da dama na arewacin kasar. A filinmu na Gane Mani Hanya na wannan makon, Shugaban Majalisar Dattawan Najeriya, Sanata Ahmad Lawan, ya yi tsokaci kan batun da kuma wasu da suka shafi siyasar jam'iyyarsu ta APC mai mulkin Najeriya. Editan Sashen Hausa na BBC Aliyu Abdullahi Tanko, shi ne ya jagoranci hirar.
politics	Atiku Abubakar: Abu biyar da tsohon mataimakin shugaban Najeriya ya ce zai yi idan ya zama shugaban kasa	Dan takarar shugaban kasa karkashin babbar jam'iyyar adawa ta PDP a Najeriya, Alhaji Atiku Abubakar, ya bayyana cewa matakin da za su dauka na gaba a halin yanzu shi ne, yadda za su yi tsarin kamfe na kasa baki daya. Atiku ya fadi haka ne yayin da yake bayyana sunan Gwamna Ifeanyi Okowa na Jihar Delta a matsayin wanda zai yi masa mataimakin shugaban kasa a zaɓen 2023. Atiku ya shaida wa BBC Hausa cewa zai mayar da hankali kan abubuwa biyar idan ya zama shugaban Najeriya: Ya ce an samu rarrabuwar kawuna tsakanin kabilun Najeriya, ba wai lokacin zabe kadai ba, yana mai cewa batun shugabanci na daya daga cikin abin da ke haddasa rashin zaman lafiya tsakanin yankunan kasar, tun daga kudanci, arewaci, yammaci da kuma gabashin kasar. Don haka ne Atiku Abubakar ya ce zai dawo da hadin kan 'yan kasar. Babban kalubalen da ake ganin Najeriya ke fuskanta cikin shekarun nan shi ne matsalar tsaro. Kama daga ta da kayar bayan 'yan Boko Haram, da ISWAP, sai kuma matsalar barayin daji da ke sace mutane domin neman kudin fansa. Da rikici tsakanin Fulani makiyaya da manoma, da 'yan sara-suka, da rikicin kabilanci musamman tsakanin 'yan arewacin Najeriya da kudancin kasar. Tattalin arzikin Najeriya na fuskantar komawa baya a dan tsakanin nan, alkalumma masana tattalin arziki sun nuna a shekarar 2020 an samu koma baya da kusan kashi 4 cikin 100, kuma tun daga wannan lokacin lamarin ke kara tabarbarewa. Ana danganta hakan da faduwar darajar man fetur a kasuwannin duniya, da barkewar annobar korona da duniya tai fama da ita tun daga shekarar 2020.Tsada rayuwa musamman kayan masarufi da na bukataun yau da kullum na kara jefa 'yan Najeriya cikin halin ni 'ya u. Wasu na ganin fannin ilimi a Najeriya ya durkushe tun daga matakin firamare har zuwa jami'a, rashin kayan aiki, da ingantattun malami domin koyarwa, da lalacewar gine-ginen wasu makarantun da korar malamai daga bakin aiki bisa hujjar rashin cancantar koyarwa na ci wa 'yan kasar tuwo a kwarya. A matakin jami'a kuma yawan yajin aikin malamai kan biyansu hakkokinsu da gwamnati ba ta yi ba, ya janyo yajin aiki a daukacin jami'o'in Najeriya, lamarin da ya janyo tsaikon kammala karatun ga daliban da ke shirin kammala karatun jami'a. Da rashin farawa ga sabbin dalibai. Bayan an shafe lokaci mai tsawo ana tafka muhawara, majalisun tarayyar Najeriya biyu sun kaɗa ƙuri'u kan wasu muhimman batutuwan da ake son yi wa gyara domin inganta tsarin mulkin ƙasar. Cikin watan Maris din shekarar nan ne dai 'yan majalisun suka kada kuri'ar, cikin abubuwan da majalisun tarayyar Najeriya suka kaɗa ƙuri'ar ƙin amincewa da bai wa shugabannin majalisar rigar kariya da wasu batutuwa cikin gyaran fuskar da ake shirin yi wa tsarin mulkin kasar. Bayan kammala zaben fidda gwani na jam'iyyar PDP, an samu rarrabuwar kawuna tsakanin 'ya'yanta, amma Atiku Abubakar ya ce tuni suka kafa kwamiti na musamman da zai duba wannan matsalar da tabbatar da zman lafiya da hadin kai tsakanin 'ya'yan jam'iyyar PDP. ''Babu yadda za a yi jam'iyya mai tarihi kuma babba kamar PDP a ce an yi zabe ba tare da an samu wata matsala ba, abubuwa ne da ko a zamantakewar iyali ana samun sabani. Muna nan muna kan tuntuba, kuma insha Allahu za mu gyara,'' in ji Atiku Abubakar. Dukkan jam'iyyun siyasar Najeriyar da suka kammala zabukan fidda wanda zai musu takarar shugaban kasa karkashin tutar jam'iyyun na su, sun ce sun shirya tsaf domin tunkarar zabe mai zuwa. Masana sha'anin siyasa na ganin, fafatawar za ta yi zafi ne tsakanin jam'iyyar APC mai mulki da babbar jam'iyyar hamayya ta kasar PDP.
politics	Ƙalubale biyar da ke gaban sabuwar Firaministar Birtaniya	"A ranar Talata ne aka rantsar da Liz Truss a matsayin sabuwar Firaiministar Birtaniya. Tun a ranar Litinin ne aka sanar da ita a matsayin wacce ta lashe zaɓen takarar shugabancin jam'iyyar masu ra'ayin riƙau ta Conservatives. Hakan ya sa ta zamanto mace ta uku da ta zama Firaiministar Birtaniya - kuma wacce ta maye gurbin Boris Johnson - wanda ya yi murabus babu girma ba arziki. Sai dai duk da wannan ci gaba da nasara da Liz Truss ta samu, masu sharhi na cewa akwai manyan ƙalubale a gabanta. Editan BBC Hausa, Aliyu Abdullahi Tanko, ya fayyace manyan ƙalubale biyar da ya ce sabuwar firaiministar za ta fuskanta tun a ranar farko na fara mulki.  1. Ƙalubale na farko shi ne batun tsadar rayuwa da ake fama da shi kusan a ko ina a faɗin duniya - inda a yanzu a Birtaniya farashin gas da na lantarki suka fi ƙarfin talaka, dole sai gwamnati ta shigo. 2. Abu na biyu shi ne batun tattalin arziki, inda na Birtaniya ya yi matuƙar yin ƙasa. A karon farko tun shekarar 1985 idan aka kwatanta dala da fam na Ingila, shi fam ɗin ya sauko kaɗan. Hakan kuma babban ƙalubale ne. 3. Ƙalubale na uku shi ne batun ficewar Birtaniya daga Turai wato Brexit. Har yanzu akwai wasu abubuwa da ba a warware ba musamman na kan iyaka tsakanin arewacin Ireland da ke cikin Birtaniya da kuma Jamhuriyar Ireland da ke cikin Tarayyar Turai. ""Su kuma wadannan yankuna Ɗanjuma ne da Ɗanjummai, wato ƴan uwan juna ne,"" kamar yadda Aliyu Tanko ya ce. 4.Ƙalubale na huɗu shi ne na yadda a wannan shekarar aka dinga yaje-yajen aiki na direbobi da ma'aikatan jiragen ƙasa. Kowa ya san cewar batun jiragen ƙasa shi ne ƙarfin tattalin arzikin Birtaniya. Yaje-yajen aikin sun yi tasiri kuma dole sai sabuwar firaiministar ta zauna da waɗannan ƙungiyoyin da ke da ƙarfi sosai, waɗanda da sun ce za su yi yajin aiki sai komai ya nemi ya wargaje a ƙasar. 5. Abu na ƙarshe da za ta fuskanta daga rana ta farko shi ne rarrabuwar kawuna da ake fuskanta a jam'iyyarta ta Conservative. Saboda tun kafin saukar Boris Johnson akwai matsala ta cewar an samu gidaje daban-daban na siyasa a jam'iyyar, ita ma kanta ta ja wasu. Idan dai za a yi la'akari da wanda ta yi takara da shi wato Rishi Sunak a matsayin mizani, to wataƙila wannan ba wani abu ba ne mai ƙarfi. Kasancewar shi Rishi Sunak asalinsa Ba'indiya ne, to ana ganin Birtaniya a daidai wannan lokacin ba ta yi ƙwarin da za a ce a zaɓi baƙo ya zama firaiminista ba. Kuma da yake an san ƴan Conservative da suka yi zaɓen yawanci mutane ne da suke zaune a karkara kuma wadanda ba sa mu'amala da ƴan wasu ƙasashe da sauran su balle har a ba shi damar yin nasara. Sai dai abin da ake tunanin za ta iya yi da sauri da zai iya sa mutane su fara jin amincewa da shugabancinta, ita ce maganar tsadar gas. Da ta fara wani abu akai to kusan kowa zai fara samun sauƙi saboda an kusa a shiga lokacin hunturu kuma mutane abin da suke kuka akai ke nan. ""Yana cikin abin da ake ganin za ta fara mayar da hankali a kai daga ranar da aka rantsar da ita, a yau ɗin nan sai ta yi magana a kai idan ba haka ba akwai matsala,"" a cewar Editan BBC Hausa."
politics	APC ta cire mutum 10 daga cikin 'yan takararta a zaben fitar da gwani	"Kwamitin tantance ƴan takarar shugaban ƙasa a jam'iyyar APC ya zubar da mutum 10 daga takarar zaɓen fitar da gwanin da za a yi a mako mai kamawa. Shugaban kwamitin John Oyegun ne ya shaida wa manema labarai hakan a ranar Juma'a 3 ga watan Yunin 2022 yana mai cewa mutum 13 kawai jam'iyyar ta tantance. A cewar Oyegun, APC ta tantance mutum 13 ne daga cikin 23 da suka sayi fom suka tsaya takarar. Ya ƙara da cewa ƴan takarar da ke da sauran jini a jika kawai ne suka haye tantancewar. Sai dai da aka tambaye shi ko su waye waɗanda aka cire ɗin, Oyegun ya ƙi bayyana sunayensu. Amma ya ce jam'iyyar za ta sake tantancewar don sake rage ywan ƴan takarar. Ana sa rana waɗanda aka tantance ɗin za su fafata a takarar zaɓen fitar da gwanin da za a yi a ABuja daga ranar 6 zuwa 8 ga watan Yuni. Sai dai Oyegun bai sani ba ko an kai ga tantance tsohon shugaban Najeriya Goodluck Jonathan ko ba a yi ba. Ya ƙara da cewa ba aikin kwamitin ba ne sanar da sakamakon tantancewar, mutanen da suka tura su haɗo rahoton tantancewar ne za su dawo musu da bayanin da ke akwai. Tsohon shugaban na APC Odigie Oyegun ya ce shugabannin jam'iyyar ne za su shawarta ko zaɓe za a yi ko kuma maslaha za a cimma a zaɓen fitar da gwanin, shi kwamiti aikinsa kawai shi ne ya sanar da jam'iyyar waɗanda aka tantance. Ya ƙara da cewa ""mulkin ƙasa ba ƙaramin aiki ba ne, sai ka yi nazari kan asalin kowa, ka kalli manufofinsu, da irin rawar da suka taka a siyasar Najeriya. Ƙwarewarsu ce za ta ba su damar taimakon ƙasar da ciyar da ita gaba."""
politics	Mece ce makomar Kwankwasiyya a Kano bayan hukuncin Kotun Koli?	"Hukuncin da Kotun Kolin Najeriya ta yanke ranar Litinin, wanda ya tabbatar da Gwamna Abdullahi Umar Ganduje na jihar Kano, a matsayin halastaccen wanda ya lashe zaben da aka yi a watan Maris na 2019, zai iya yin babban tasiri—na dogon lokaci da gajeren lokaci. Daya daga cikin tasirin kurkusa da wannan hukunci zai yi shi ne sauya fasalin kungiyar siyasar Kwankwasiyya, wacce tsohon gwamnan jihar, Rabi'u Musa Kwankwaso, ya kafa tun bayan komawarsa kan karagar mulki tsakanin shekarar 2011 zuwa 2015. Wannan kungiya dai ta yi suna sosai a Najeriya, inda magoya bayan tsohon gwamnan kuma tsohon Sanata na mazabar Kano ta Tsakiya, ke tawassali da irin ayyukan ci gaba da suka ce shugaban nasu ya yi a wancan lokacin, domin kafa hujjar farin jinin da kungiyar take da shi a fagen siyasa. Sai dai tun bayan zaben 2015 da kuma barakar da ta kunno kai tsakanin Sanata Kwankwaso da mutumin da ya gaje shi a mukamin gwamna, Abdullahi Ganduje, kungiyar Kwankwasiyya ta soma samun matsala. Wasu daga cikin manyan mabiyanta sun koma bangaren Gwamna Ganduje. Kafin su raba gari, Abdullahi Ganduje da Kwankwaso, sun yi mulkin jihar Kano tare, lokacin da Kwankwaso ke matsayin gwamna, Ganduje kuma mataimakinsa. Wani abu da ya sake raba kan 'yan kungiyar ta siyasa ta Kwankwasiyya shi ne matakin da Gwamna Ganduje ya dauka - lokacin da ya hau karagar mulkin jihar - na goge sunan 'Kwankwasiyya' daga gine-ginen gwamnati wadanda tsohon Gwamna Kwankwaso ya rubuta - da alama domin ka da a manta da ayyukan da ya yi lokacin shugabancinsa. Daga bisani kuma Gwamna Ganduje ya daina sanya jar hula, wadda ita ce alamar kungiyar, lamarin da ya sake bakanta ran mabiyan Sanata Kwankwaso. Kazalika gabanin zaben 2019, wasu na-hannun daman Sanata Kwankwaso, wadanda suka hada da tsohon mataimakin Gwamna Ganduje, Hafiz Abubakar da kuma tsohon shugaban hukumar kula da sufurin jiragen ruwa ta Najeriya, Aminu Dabo, sun sauya sheka daga PDP zuwa APC. Amma wasu masana harkokin siyasa na ganin hukuncin da Kotun Kolin Najeriya ta yanke na yin watsi da karar da dan takarar gwamnan jihar na jam'iyyar PDP, Abba Kabir Yusuf, ya shigar yana kalubalantar zaben Gwamna Ganduje, zai yi tasiri kan Kwankwasiyya fiye da duk sauran abubuwan da suka faru a baya. Mutane da dama sun kalli fafutikar siyasa da shari'ar tsakanin Abba Kabir da Gwamna Ganduje tamkar fafatawa ce tsakanin Kwankwasiyya da 'Gandujiyya', wato tafarkin siyasar Gwamna Ganduje musamman ganin cewa Sanata Rabi'u Musa Kwankwaso shi ne kashin bayan siyasar PDP, da dan takararta Abba Kabir wanda aka fi sani da Abba Gida-Gida. Hukuncin Kotun Kolin na nufin duk wani dan siyasa da ke boyon bayan tsohon Gwamna Kwankwaso zai ci gaba da yin azumin siyasa har a kalla zuwa shekarar 2023, lokacin da ake sa ran za a sake buga kugen siyasa. Amma wasu na ganin ai shekara kwana ce, yayin da wasu ke cewa siyasa 'yar dabara ce, don haka akwai damar bangaren Kwankwasiyyar su sake nazari, su kuma kara shan damara domin yin amfani da kura-kuran gwamnatin Ganduje, domin su samu karin karbuwa da farin jini da kuma yin tasiri a jihar, ko da ba su kan karagar mulki a yanzu. Sai dai kamar yadda dabi'ar 'yan siyasar Najeriya take, galibinsu sun fi so suna tare da mai mulki domin tsoron talauci, don haka hukuncin kotun zai jarraba mabiya wannan kungiya ta Kwankwasiyya domin tantance ainihin karfin akidarsu da kuma juriyarsu a siyasance. Tuni dai shugaban jam'iyyar PDP na jihar Kano, wanda kuma jigo ne a kungiyar ta Kwankwasiyya, Rabi'u Sulaiman Bichi, ya sauya sheka daga jam'iyyar zuwa jam'iyyar APC mai mulki. Rabi'u Bichi ya tabbatar wa BBC fitarsa daga PDP zuwa APC yana mai cewa ""Ita siyasa ta gaji haka[sauya sheka], mutum idan yana ganin zai ci gaba a wurin da yake, yana da 'yancin yin hakan, idan kuma yana ganin zai canza nan ma yana da 'yanci, ai da muna cikin gwamnati muka ajiye."" Amma wasu fitattun matasa na PDP kuma mabiya Kwankwasiyya sun ga baiken matakin da Rabi'u Bichi ya dauka, suna mai cewa son zuciya da kuma rashin tsayayyar akida ne suka sanya shi fita daga jam'iyyar. Wani matashi dan jam'iyyar ta PDP, Salisu Yahaya Hotoro, ya ce masu rikon amana ya kamata a rika bai wa shugabanci a jam'iyyar. Ya kuma yi kira ga jagoransu, Sanata Kwankwaso, ya gwada irinsu matasa domin ganin an samu shugabanci na ""rashin cin amana."" Sai dai masana harkokin siyasa irin su Kabiru Sa'idu Sufi, Malami a Kwalejin Ilimi da Share Fagen Shiga Jami'a (CAS) da ke Kano, ya ce ficewar shugaban jam'iyyar ta PDP a jihar Kano da wasu irinsa da ka iya biyo baya, za ta iya girgiza kungiyar da farko, ""amma daga baya komai zai iya komawa daidai a tafiyar ta Kwankwasiyya.,"" in ji shi. ""Da ma an yi hasashen faruwar ficewar wasu daga cikin PDPn Kano da ma kungiyar Kwankwasiyya, kuma da farko wannan mataki zai girgiza su amma dorewar wannan kungiyar zai dogara ne ga yadda jagoransu [Kwankwaso] zai gudanar da al'amuransa. ""Yana iya duba dalilan ficewar jigogin da niyyar magance hakan idan akwai dalili. ""Kada ka manta kuma akwai matasa da suka ci moriyar gwamnatin Kwankwaso inda aka kai wasu karatu kasashen waje sannan aka inganta rayuwar wasu. ""Da wahala wadannan matasa su daina mubaya'a ga Kwankwasiyya. Amma ka san yana da kyau a jam'iyya da kungiya akwai manya da za su yi jagoranci da kuma matasa da za su ingiza tafiya,"" in ji Malam Kabiru Sufi. Wasu masana kuma na ganin hukuncin Kotun Kolin ka iya sauya tunanin jama'a da yadda suke kallon dokokin zabe da tsarin shari'ar kasar. Farfesa Jibrin Ibrahim, masanin kimiyar siyasa ya wallafa a shafinsa na Facebook jim kadan bayan yanke hukuncin, cewa: ""Idan har ana son gudanar da sahihin zabe, dole ne 'yan kasa su dauki matakan kare nasarar zabensu domin kuwa hukumomi ba abin dogaro ba ne."" A halin da ake ciki dai za a ci gaba da bibiyar yadda tafiyar kungiyar ta Kwankwasiyya za ta kasance a bangare guda, da kuma yadda Gwamna Abdullahi Ganduje zai ci gaba da jan ragamar jihar a daya bangaren. A karshe kuma, tsakanin bangarorin biyu, kowa ya iya allonsa sai ya wanke, yayin da jama'ar jihar musamman talakawa ke da matukar bukatar muhimman abubuwa da za su inganta rayuwarsu."
politics	#RevolutionNow: Me ya hana zanga-zangar tasiri a Arewa?	"Zangar-zangar neman ""juyin juya-hali"" da aka gudanar a Najeriya wadda aka yi wa lakabi da #RevolutionNow ba ta yi tasiri ba ko kadan a arewacin Najeriya, inda ba mu ga kwali mai dauke da rubutu ba daga Kano ko Kaduna ko jihar Neja. Hatta a Abuja ma da ake tunanin abin zai ja hankali abin ba haka ya faru ba, domin kuwa 'yan sanda ne da motocinsu kawai a dandalin Unity Fountain lokacin da wakilinmu Ibrahim Isa ya ziyarci wurin. Sai dai a kudancin kasar abin ya sha bamban, inda a jihar Legas masu zanga-zangar suka fito fiye da ko'ina a fadin kasar. 'Yan sanda sun rika harba hayaki mai sa hawaye kan masu zanga-zangar tare da kama su da kuma bincika wayoyinsu na salula. Jim kadan kuma bayan kura ta lafa ne aka ga 'yan sandan suna murnar korar masu zanga-zangar. ""Ai ba a ma san da kiran da a fito zanga-zangar ba a arewa, idan ba mutanen da suke kan shafukan sada zumunta ba. Ba a san da ita ba har sai bayan da aka kama Sowore,"" in ji Malam Kabiru Sufi na kwalejin CAS Kano. Omoyele Sowore shi ne dan takarar shugabancin kasa na jam'iyyar AAC a zaben watan Fabrairun 2019 da aka yi a Najeriya, kuma shi ne jagoran gangamin ""Take it Back"" wadanda su ne suka shirya zanga-zangar ta #RevolutionNow. A ranar Asabar ne kuma jami'an tsaro na farin kaya wato DSS suka kama Sowore bisa zargin ""yunkurin tayar da tarzoma"" a Najeriya. Kabiru Sufi ya kara da cewa hatta wadanda suka san da kiran ma akwai wadanda ba su yarda da manufarta ba, domin kuwa sai bayan ya yi takara ya fadi sannan ya ce a fito zanga-zanga. ""Suna cewa wanda ya saba bin hanyar lumana mai ya sa kuma yanzu zai bi wata hanya daban"", in ji shi. Wakilin BBC a Kano Mansur Abubakar ya ce jama'a a birnin sun yi ta yin harkokinsu na yau da kullum kuma babu wata alamar zanga-zanga a birnin a ranar Litinin. Kazalika, rahotanni sun nuna cewa a jihar Kaduna kuma shari'ar jagoran mabiya Shi'a ce ta dauke hankalin mafi yawan jama'a a birnin. ""Karin abin da ya jawo rashin nasararta a arewacin Najeriya shi ne cewa, ba a fadi inda za a gudanar da ita ba a jihohin arewa sabanin na kudu da kuma Abuja."" Babu mamaki rashin 'yan arewa a cikin masu shirya zanga-zangar ya taka rawa sosai, kuma Kabiru Sufi ya ce har ma a shafin Sowore na Facebook ba a ganin 'yan arewan sosai. ""Ko a zauren Facebook da Sowore ya bude za ka ga babu 'yan arewa sosai. Da yawa za ka ga saka su kawai aka yi a ciki kuma wasu da dama sun fita daga baya. Ganin cewa an shirya zanga-zanga ta kasa baki daya a baya wadanda kuma suka yi tasiri har a jihohin arewar, Sufi ya ce bambancinsu shi ne akwai tasiri na kungiyoyin da suke shirya irin wadannan tarukan. ""Yawancin zanga-zangar da aka yi a baya na kungiyar kwadago ne wadda kuma take da tsari. Kamar zanga-zangar cire tallafin mai da aka yi, ai an fadi inda za a yi ta a jihohin arewa da kuma yadda za a yi ta. ""Da a ce an samu tsari din da ba za a rasa wadanda za su shiga ba, kuma idan aka fara wasu za su yi sha'awa su ma su shiga."" Wasu na ganin rashin tasirinta a arewa ba zai rasa nasaba da farin jinin Shugaba Muhammadu Buhari ba da kuma ganin cewa jama'ar yankin ba su dade da yi wa shugaban ruwan kuri'u ba a zaben watan Fabrairu."
politics	Yadda Peter Obi ke daukar hankalin matasan Najeriya	Hamshakin dan kasuwa wanda ya yi suna wajen tsantseni, Peter Obi ya yi fitar barden guza yayin da Najeriya ke tunkarar zaben shugaban kasa a watan Fabrairu, inda yake daukar hankalin masu kada kuri'a da sako da maganganu na tsumi da tanadi, sakonnin da suka kasance sun samu karbuwa wadanda kuma tarin masu amfani da shafukan intanet ke yada su.\n\nA kasar da ke hankoron samun wanda zai fitar mata kitse a wuta, ya ceto ta daga tarin matsalolin da take ciki, matasan masu amfani da shafukan sada zumunta da muhawara sun daga likkafar Mista Obi zuwa wani gagara-badau, shafaffe da mai kuma dan-mowa. Suna mara wa jam'iyyarsa ta Labour, wadda ba wata fitacciya ba ce, baya a fafatawar da za a yi ta zaben shugaban kasar tsakaninsa da wasu jiga-jigai kuma hamshakan 'yan siyasa uku. Yawanci za ka ga sunansa na karakaina a shafukan sada zumunta da muhawara kusan a duk wata tattaunawa da ake yi a shafukan wadda magoya bayansa ke tasowa da ita, inda za ka ga hakan daga irin yadda ake sanya hotunansa, ko na alamar jam'iyyarsa mai launin fari da ja da kore. Yawancin wadannan magoya bayan nasa matasa ne 'yan birni, 'yan kasa da shekara 30, wadanda ke bayyana kansu a matsayin, 'yan zamani, wadanda suka dogara da kansu ba da kowa ba. Ssannan kuma suke kallon tsoffin 'yan siyasa a matsayin wadanda ba su tsinana musu komai ba.\n\nDa yawa daga cikinsu kamar irin su Dayo Ekundayo, daga yankin kudu maso gabashin Najeriya, a birnin Owerri, sun kasance 'yan gaba-gaba a zanga-zangar nan da ta yi sanadiyyar rushe rundunar 'yan-sandan nan ta musamman mai yaki da 'yan fashi da makami EndSars, shekara biyu da ta gabata, inda kuma suka karkare da neman samar da gwamnati ta gari. A yanzu kuma wadannan matasa sun sake yunkurowa, da irin wancan salo na baya, inda suka hada dubban matasa 'yan Najeriya, tare da tara miliyoyin naira cikin 'yan makonni, domin taimaka wa wannan gwani nasu, mai shekara 60. Suna daukarsa a matsayin wanda zai fitar musu da kitse daga wuta a wannan gogoriyo na neman shugabancin Najeriya, tsakaninsa da 'yan takarar manyan jam'iyyun da suka mamaye fagen siyasar kasar tun bayan mulkin soji a 1999. ''Wane dan siyasar Najeriya ne ya rike mukami kuma ya tsira da kimarsa? Ban ga wani kyakkyawan zabi na-gari ba ga matasa 'yan Najeriya  fiye da shi,'' in ji Mr Ekundayo. Tuni ya shiga wani shiri na gudanar da wani gangami na nuna goyon baya ga Mista Obi. Kuma yana bayar da kayayyaki da jan dalibai domin gudanar da yakin neman zaben, kamar yadda ya yi a lokacin zanga-zangar neman rushe rundunar 'yan sandan da ke yaki da 'yan fashi. To sai dai kuma yayin da duk ake wannan, 'yan hamayyar siyasa na cewa Mista Obi, karabitin dan siyasa ne kawai, daya daga cikin ire-iren masu sammakon bubukuwa, wadanda ke fitowa a lokacin zabe suna yi wa jama'a romon-baka da kuma kurarin za su kayar da manyan jam'iyyu su kwace mulki. Da yawa daga cikin magoya bayan babbar jam'iyyar hamayya PDP, da kuma masu lura da al'amura wadanda ba sa goyon bayan wani bangare sun yarda cewa Peter Obi, ya fi sauran 'yan takarar cancanta. Amma kuma sun ce ba shi da karbuwa a fadin kasar, da za ta ba shi nasara, har ma suna ganin magoya bayansa za su yi asarar kuri'unsu ne kawai. Wadannan rukunin jama'a na ganin dan tayar da kura ne kawai, wanda zai dauke hankali daga babban abin da suka sanya a gaba na kawar da jam'iyya mai mulki ta APC, wanda kuma zai haddasa rarrabuwar kuri'a. Mabiyin addinin Kirista, dan darikar Katolika daga gabashin Najeriya, amma kuma suna nuna cewa ba shi da farin jini a yankin arewaccin kasar, wanda yawancin al'ummarsa Musulmai ne, wadanda kuma kuri'arsu tana da tasiri sosai wajen cin zaben shugaban kasa. Kuma masu sukar lamirinsa na nuna tababa kan ko shi na daban ne a kan batun yaki da cin hanci da rashawa, abin da yake hankoro a kai, inda har ma suke nuni da cewa sunansa ya bayyana a cikin takardun (Pandora Papers) bayanan da aka taba satar fitar da su, na sunayen hamshakan attajirai a 2021. Duk da cewa ba a zarginsa da satar kudi, amma kuma an zarge shi da kin bayyana yawan asusun ajiya na waje da kuma kadarorin da iyalansa suka mallaka, wanda ya danganta da rashin sani. Haka kuma an zarge shi da amfani da kudin gwamnati ya sanya jari a kamfanin da yake da alaka da shi a lokacin yana gwamna. A kan hakan ya kafe cewa shi bai yi wani abu da ya saba doka ba, kuma ma har yake cewa ai jarin da ya zuba ya karu, an samu riba. Mista Obi ya kuma kafe cewa shi fa bai dauki burinsa na zama shugaban kasa a matsayin ko-a-mutu-ko-ai-rai ba, wato bai damu lalle ya ci zabe ba, wanda wannan abu ne sabani ga mutumin da ya sauya jam'iyya har sau hudu tun 2002. A watan Yuni, 'yan kwanaki kafin zaben fitar da gwani, ya yi watsi da PDP, jam'iyyar da ta zabi tsohon mataimakin shugaban kasar Atiku Abubakar, mai shekara 75 a matsayin dan takararta na zaben da za a yi a 2023. Masu suka sun ce ya fice ne daga neman takarar saboda ya san ba shi da wata dama sosai ta ci. Amma shi a karan-kansa ya bayar da dalilai na rikici a jam'iyyar ta PDP, wadda ya yi mata mataimakin dan takarar shugaban kasa a 2019, a kan dalilinsa na sauya sheka zuwa jam'iyyar Labour. Haka kuma magoya bayansa na ganin ya bar jam'iyyar ne saboda ya ki ba wa wakilai masu zabe (daliget) cin hanci a zaben fitar dan takarar. Har wasunsu ma ke tunkaho da bugun kirji da irin tattali da tsimi da yake da su a harkar kula da kudin gwamnati a kasar da ta yi kaurin suna a almundahana da dukiyar jama'a. Suna daukarsa a matsayin wani dan siyasa na daban, wanda ya gwamma ce ya yaki APC da PDP, jam'iyyun da ake yi wa kallon tamkar Danjuma ne da Danjummai, wadanda suke zargi da sata da almundahana. Akwai kuma batun bambancin addini da kabilanci a game da takararsa. A kasar da ake ganin kusan rabin al'ummarta mabiya addinin Kirista ne, magoya bayansa na ganin wannan zai ba shi damar cin zabe. Domin bayan mulkin shekara 8 na Muhammadu Buhari, ba za su so ganin wani Musulmin walau Bola Tinubu, na APC, mai shekara 70, ko Atiku Abubakar mai shekara 75 na PDP ya jagorance su ba. Wasu kuma suna goyon bayansa ne saboda kasancewarsa dan kabilar Igbo, kabilar da take ta uku a tsakanin kabilun kasar, kabilar da rabonta da shugaban kasa tun lokacin da Najeriya ta samu 'yanci daga mulkin mallakar Ingila, a 1960, kuma ko a lokacin ma shugaban na je-ka-na-yi-ka ne. 'Yan kabilar Igbo da dama na zargin gwamnatocin Najeriya da suka gabata da mayar da su saniyar-ware, kuma hakan ya sa suke ganin idan Obi ya samu mulki, zai raya yankin kudu maso gabas yankin da yawancinsu suka fito. Kuma hakan zai kawar da hankoron kungiyoyin 'yan a-ware  irin su Ipob ( Indigenous People of Biafra (Ipob).) Mutum ne da ya karanta ilmin falsafa, ya yi aiki a harkokin kasuwanci na gidansu, kafin ya ware ya kafa nasa, inda ya rika shigo da kayayyaki Najeriya. Kayayyakin da ya rika shigo da su sun kama daga  man salad zuwa man shafe-shafe na mata da sauransu, hadi da kayan gwangwani da barasa, kari kuma a kan wannan yana da kamfanin yin giya ga kuma jari da yake da shi a bankuna uku a Najeriya. A Najeriya daga nesa za ka iya gane biloniya idan ka hange shi, to amma Peter Obi ba haka yake ba, ya fita daban, domin ba za ka ga alamun shi hamshalkin attajiri ba ne, wanda wannan abu ne da yake alfahari da shi. Yana gaya wa mutane cewa takalma kafa biyu kawai yake da su na kamfanin Ingila na Marks and Spencer, da kwat ta dala 200 maimakon ta wajen dala 4,000. Kuma shi yake rike jakarsa maimakon ya biya wani ya rike masa. Hatta 'ya'yansa ma ba su tsira daga tsiminsa ba, kasancewar ya hana dansa mai shekara 30 mota, shi kuma daya dan nasa yana koyarwa ne a makarantar furamare. Hakan wani abu ne na daban, wanda a kasar da hatta sunan dan siyasa ke zama hanyar samun gwaggwaban aiki ga mutum baya ga tarin alfarma. Duk da irin ce-ce-ku-cen da ake yi a game da mulkinsa a lokacin yana gwamnan jihar Anambra, salon mulkin nasa ya kasance abin nuni ko yakin neman zabe a takararsa ta shugaban kasa. Magoya bayansa suna nuni da cewa ya zuba kudi sosai a harkar ilimi kuma ya rika biyan albashi a kan lokaci, wanda wannan abu ne mai sauki da yawancin gwamnonin Najeriya suke kawar da hankali a kai. Haka kuma ya bar makudan kudade lalitar gwamnatin jihar bayan da ya kammala wa'adinsa biyu na shekara hurhudu, wanda wannan ma ba karamin abu ba ne a Najeriya. To amma ba duka aka taru aka zama daya ba, domin Frances Ogbonnaya, wadda dalibar jami'a ce a lokacin da Mista Obi yake gwamna, tana mamakin yadda ake koda shi. ''Wa,  mutumin da yake tsimin kudi a lokacin da ake yunwa? Wanda yake tattalin kudi a lokacin da ba kayayyakin rayuwar jama'a?'' Ina amfanin badi ba rai? in ji ta. To amma dabi'a da al'adarsa ta tsimi da tanadi da kuma tattali ke janyo masa magoya baya da ake wa lakabi da ''OBIdients.'' Har ma ana zargin wasu daga cikin cikinsu da cin zarafin wadanda ba sa goyon bayansa a shafukan intanet da kiran wadanda ba su zabe shi ba a zaben da ke tafe a matsayin makiya kasa. A wani sako a shafinsa na tuwita, Mista Obi ya roki magoya bayansa da su zama masu yakana da mutunta kowa, amma duk da haka ba su ji ba. Duk mai sukarsu da cewa yawansu na tuwita hakan ba yana nufin yawan kuri'u ba ne, suna nuni da yadda suke turuwa zuwa yin rijistar zabe. Duk da haka wannan ba daya yake ba da fita zabe a ranar zabe. Yayin da ya rage 'yan watanni a fita filin zabe, ba shakka Mista Obi na ci gaba da samun tarin magoya baya, amma kuma masu suka na ganin rashin tasirin jam'iyyarsa a ko'ina a fadin kasar gaba daya, abu ne da zai sa tababa a kan yuwuwar cin zabensa. Ya musanta hakan da nuni da cewa 'yan Najeriya miliyan 100 da ke cikin fatara da talauci da miliyan 35 wadanda ba su san inda za su samu abincin da za su ci ba, idan har rabin wadannan za su zabe shi to abin da yake bukata ke nan.
politics	Ko samamen da FBI ta kai gidan Trump zai tunzura shi?	"Irin ruwan martanin da ya rika kwararowa daga magoya bayan Donald Trump abu ne da daman za a yi tsammani wanda masu lura da al'amura ka iya cewa sun san a rina wai an saci zanin mahaukaciya. Ba ta yadda za a yi a ce daman 'yan ga-ni-kashe-nin tsohon shugaban za su kawar da kai ba za su harzuka ba sakamakon wannan sumame da jami'an hukumar binciken manyan laifuka ta Amurka FBI suka kai gidansa. Abu ne da za a ce tamkar faduwa ta zo daidai da zama ko kuma an jefi mai son kuka da kashin awaki. Domin abu ne da aka sani yadda Trump a kodayaushe yake son ya nuna wa Amurkawa ko kuma ma duniya cewa babu wani jigon siyasa da ake yi wa kutungwila ko bi-ta-da-kulli kamar shi. A zahirin gaskiya samamen na hukumar ta FBI kusan ya taimaka wajen tabbatar da ikirarin da Trump din ke yi na tsanar da yake cewa ana nuna masa a kasar. Idan ka saurari irin maganganu da korafe-korafen da ke fitowa daga bakin magoya bayansa, za ka ga yadda suke zargin yadda gwamnati ke wuce gona da iri a ganinsu wurin gallaza wa gwanin nasu. Marco Rubio, dan majalisar dattawa na jam'iyyar  Republican daga Florida mai sukan lamirin Trump ne da ya juye ya koma mai goyon bayansa, ya kwatanta abin da hukumar ta FBI ta yi da abin da muka saba gani na faruwa a kasashen duniya matalauta da ke karkashin mulkin kama-karya na Gurguzu. Kristi Noem, gwamnar jihar South Dakota, wadda tun asali take 'yar ga-ni-kashe-nin Trump, ta kira samamen bai wa FBI makami. Hukumar da ta ce daman tana ci wa Trump dinddige tun yana dan takara har ya zama shugaban kasa da kuma yanzu da ya zama tsohon shugaban kasa ba ta kyale shi ba. Akwai alamar ingiza magoya baya a nan ma, kamar dai a can baya, Mista Trump yakan ce idan aka gallaza masa, to kusan ana yi wa magoya bayansa barazana ne. Shi ne gwaninsu Kalamai ne na nuna bangaranci da aka saba ji daga masu zaben Trump: ''Farautarsa da suke, kamar farautarmu suke.'' Wannan na nuna mana yadda samamen na FBI ya sauya salon siyasar Amurka. Da farko dai zai karfafa wa magoya bayan Trump gwiwa su fita sosai a zaben rabin wa'adi na watan Nuwamba. Sannan 'yan jam'iyyar Republican masu goyon bayan Trump na amfani da batun wajen tara kudin yakin neman zabe ga 'yan takarar da Trump ya mara wa baya. Karara sun dauki abin a matsayin wata hanya ta tara kudade. Haka kuma batun ya tilasta wa 'yan Republican wadanda a baya suke nuna hamayya ga Trump su sauya shawara su koma wurinsa. Hatta gwamnan Jihar Florida Ron DeSantis, wanda ake yi wa kallon na gaba-gaba da zai nemi yi wa Republican takara idan tsohon shugaban ya ce ba zai nema ba a 2024, cikin hanzari ya fito ya soki sumamen na FBI. Dukkanin wadannan abubuwan ba abin da suke yi face karfafa wa Trump gwiwa ya fito ya sake neman takarar shugabancin kasar. Kamar yadda miliyoyin magoya bayansa a fadin kasar ke ta hankoron ganin ya fito ya yi. Fitowa fili ya bayyana aniyarsa ta sake neman takara ta daburta lissafin wasu daga cikin masu tsara dabaru na jam'iyyar Republican, wadanda ke fargabar cewa ta mayar da tsohon shugaban gefe, wanda har yanzu yake raba kan 'yan jam'iyyar, a matsayin wani babban mai tasiri a zaben rabin wa'adin wand yke da matukar muhimmanci. Za su so ne su mayar da hankali a kan matsalar hauhawar farashi da kuma koma-bayan tattalin arzikin da Amurkar ke ciki. Su kuwa 'yan Democrat sumamen na FBI a gidan Trump na Mar-a-Lago yana da hadarinsa na daban. Bayan zaburar da magoya bayan Jam'iyyar Republican, lamarin ya kuma dauke hankalin jama'a daga irin nasarar da 'yan Democrat din suka samu a Majalisa a wannan makon. Sun amince da samar da tsare-tsare na tallafin tattalin arziki, wadanda suka kama daga harkar kula da lafiya da sauyin yanayi. Rashin dacewar samamen a daidai wannan lokaci a siyasance ya sa 'yan Democrat musanta zargin da bangaren Trump ke yi cewa fadar gwamnatin kasar ce ta White House ta shirya sumamen. ''Ni dalibar aikin lauya ce, kuma na damu da tsarin doka ta yi aiki a kan kowa, kuma ina son ganin a ce ba Fadar Gwamnati ba ce take tsara wa ma'aikatar Shari'a abin da take yi ba,'' in ji 'Yar majalisar dokoki Madeleine Dean, lauya kuma 'yar jam'iyyar Democrat daga Pennsylvania. Tana daya daga cikin wadanda suka yi uwa suka yi makarbiya a kan batun tsige Mista Trump karo na biyu bayan tarzomar ginin majalisar dokoki a ranar 6 ga watan Janairu. A je a dawo dai a wurin yawancin 'yan jam'iyyar Democrat suna ganin Trump shi ne dan takara mafi sauki da suke son fuskanta a zaben 2024. Wata kuri'ar jin ra'ayin jama'a a da kafar yada labarai ta Fox News ta gudanar a watan Yuni ta nuna cewa  kashi 55 cikin dari na masu zabe da suke da rijista ba sa sonsa a matsayin dan takara. Ana kallonsa a matsayin mai raba kan jama'a kuma 'yan Democrat na ganin abin da ya yi a zaben baya ba zai taimake shi a zabe na gaba ba. A duk lokacin da ake maganarsa a labarai, suna ganin hakan na taimaka wa 'yan Democrat a fadin kasar. Ms Marsh, mai tara dabarun jam'iyyar Democrat ta yi amanna  cewa jam'iyyarta za ta samu gagarumar karba a zaben rabin wa'adi na Nuwamba. Saboda hukuncin Kotun Koli a kan batun hana zubar da ciki da kuma yadda Jam'iyyar Republican ta kasa dora alhakin tarzomar da aka yi a ginin Majalisar Dokoki ranar 6 ga watan Janairu a kan jagoransu. Ko da ya tsaya takara ko bai tsaya ba, k da ya bayyana aniyarsa ta yin takara kafin zaben rabin wa'adiko kuma bai yi ba, ta wani fannin wannan ba shi ne abu mafi muhimmanci ba. Bayan sumamen na FBI, mun ga yadda cikin gaggawa shugabannin Republican suka goyi bayansa. ""Wannan lamarin ba wai magana ce a kan Trump ba,"" in ji Michael Steele, mai sukan lamirin Trump kuma tsohon shugaban kwamitin kasa na jam'iyyar Republican. ""Wannan yanzu ba magana ce ta Trump ya kewaya kasa ya rika babatun karya a kan zabe, da kuma ci gaba da bata mulkin kasa ba. Yanzu yana da 'yan barandarsa da za su yi masa wannan. ""A wannan bazarar na kewaya sassan Amurka inda na rika tattaunawa da magoya bayan Trump. Fiye da sau daya na ji su suna cewa yakin basasa zai barke a kasar. Ko a ranar Litinin da daddare a shafukan intanet, an ga yadda yawancin magoya bayan Trump ke cewa matakin na FBI zai kai da haddasa tashin hankali. Steven Crowder, mai goyon bayan Trump, wanda yake da mabiya miliyan 1.9 a shafukan sada zumunta da muhawara ya rubuta a shafinsa na Twitter cewa: Gobe akwai yaki. Ku yi barcinku ku more.'' Har yanzu zuciyata ta kasa yarda cewa Amurka na cikin hadarin fadawa wani sabon yakin basasa. To amma wani da y kasance yana bibiyar siyasar 'yan Republican tsawon gomman shekaru, Mr Steele,  yana ganin akwai alamun hakan Ya ce ""Da gaske ne. Wannan ya kasance kusan abin da ke zuciyar 'yan Republican tsawon shekara 10 ko 15. Trump ya bayar da damar yin hakan ne kawai. Ya bude fagen. Idan har suka kama mutumin nan da laifi, mutanen nan za su harzuka.'' Abin fatan kawai shi ne. Allah Ya sa lamarin bai kai haka ba, in ji marubucin."
politics	Masana na tsokaci kan batun Buhari cewa da wuya a yi magudi a zaben 2023 na Najeriya	Masana siyasa a Najeriya sun fara tsokaci a kan ikirarin da shugaban kasar ya yi cewa da wuya a yi maguɗi a babban zaɓen da ke tafe, sakamakon sauye-sauyen da aka yi na amfani da na’ura a tsarin zaɓen ƙasar. Sai dai wasu masana na ganin cewa masu maguɗi a ko da yaushe neman sabbin hanyoyi suke yi don cimma burinsu. Masana siyasa da dama dai  ba su yi mamakin furucin da Shugaba Buharin ya yi game da babban zaɓe mai zuwan ba - na cewa abu ne mawuyaci a yi magudi - bisa la’akari da irin shirin da hukumar zaben kasar ta yi na amfani da na’urorin zamani a lokacin zaɓen. Mallam Kabiru Sa’id Sufi masanin siyasa ne a kwalejin share fagen shiga jami’a ta jihar Kano, ya ce na’urar tantance masu kaɗa ƙuri’a da aka fi sani da BVAS babu shakka za ta hana magudin zaɓe na al’ada irin na zahiri. “Gaskiya ne a baya-bayan nan ana samun irin wannan bugar ƙirji da kuma shan alwashi daga shugaban ƙasa da ma shugaban hukumar zaɓe na ƙasa. “Wataƙila hakan na da nasaba da tanade-tanaden da aka ga an yi na tsare-tsaren zaɓen 2023, ɗaya daga cikinsu shi ne amfani da na’urar tantance masu zaɓe ta BVAS. “Ana ganin na’urar ba za ta bayar da damar a yi maguɗi ba kamar yadda ake tunani ko kamar yadda aka yi a baya,” a cewar Mallam Sufi. Masanin ya ƙara da cewa “sannan kuma ana ganin akwai damar da za a samu ta aikawa da sakamakon zaɓen watakila ta hanyar sadarwa kafin rubutaccen sakamakon ya je ga hukumomi. “Don haka ana ganin hakan ma zai iya rage ƙarfin son yin maguɗin.” Sai dai masanin ya ce da maguɗin zaɓe ya taƙaita ga wanda aka sani na zahiri ne - da gaba-gaɗi za a iya bugun-ƙirji a ce BVAS za ta magance shi. Amma kamar yadda Mallam Kabiru Sufi ke cewa ba a nan take ba, wai an  danne bodari a ka, in ji ƴan magana! Saboda akwai wani magudin na baɗini. “Harkar magudin zaɓe wani lokacin a kan yi rashin dacewa ya zama kamar ana shan maganin ƙaba kai yana sake kumbura ne. “Saboda a lokacin da ake ƙoƙarin magance matsalar, sai a ga su masu yin maguɗin suna shirya yadda za su kaucewa tanade-tanaden da za su hana su yin maguɗin zaɓe Malamin ya ƙara da cewa idan masu maguɗin suka ga an toshe wata damar, “to akwai kuma wani abu da ya kamata a yi tunani don gano yadda za a kauce masa. “Misali amfani da kuɗi wajen saye ƙuri’un al’umma don sauya musu ra’ayi ko kuma a ba su kudi a karbe katunan zaben nasu don hana su damar kaɗa ƙuri’a. “Musamman idan da ɗan takarar da aka ga yana da karfi a wajen kuma ake son kayar da shi ta kowane hali,” ya ce. A ranar Talata ne shugaban Najeriyar ya yi ikirarin cewa zai wuya a yi maguɗi a babban zaɓen ƙasar mai zuwa, saboda kyakkyawan tanadin da hukumar zaɓen ta yi, na amfani da na’ura. Ya yi wannan bayanin ne lokacin da wani ayarin majalisar dattawan ƙasashen Afirka ta yamma, ƙarƙashin jagorancin shugaban kasar Saliyo, Dr Bai Koroma suka kai masa ziyara a fadarsa da ke Abuja, don jin inda Najeriyar ta kwana a shirin da take yi na babban zaɓe. Har ma ya yi misali da zaben gwamnan da aka yi a jihohin Anambara da Ekiti da kuma Osun - yana cewa an yi kyakkyawan tsarin da ya bai wa ƴan kasa zaben mutanen da suka kwanta musu a rai ba tare da wata tirsasawa ba!
politics	'Burina na sama wa matasan Katsina aikin yi idan na zama gwamna'	Ɗan takarar gwamnan Jihar Katsina a Jam'iyyar SDP  mai alamar doki, Ibrahim Zakari Talba, ya bayyana cewa zai mayar da hankali kan inganta tsaro da kuma taimaka wa matasa a Jihar idan ya samu damar zama gwamna a jihar. I﻿brahim Zakari, wanda ya ce shi matashi ne zai fi mayar da hankali ga inganta rayuwar matasa musamman abin da ya shafi sama musu aikin yi ta hanyar gina masana'antun da za su dauke su aikin.
politics	Abdulaziz Yari 'ya gina rijiyar birtsatsai kan naira miliyan 325'	"Tsohon gwamnan jihar Zamfara, Abdulaziz Yari, ya musanta bar wa sabuwar gwamnatin jihar da Bello Matawalle ke jagoranta bashin makudan kudade, da kuma bayar da wasu kwangiloli na boge. Tsohon gwamnan ya ce ""babu gaskiya ko kadan a cikin bayanan"", kuma an yi su ne domin a bata masa suna. Mai magana da yawunsa Malam Ibrahim Dosara ya shaida wa manema labarai a birnin Gusau cewa ""zargin ba shi da tushe bare makama"". Kwamitin karbar mulki da Gwamna Bello Matawalle ya kafa ne ya bankado wasu bayanai da suka nuna gwamnatin Yari ta bar bashin 'yan kwangila da ya kai naira biliyan 251. Kwamitin, wanda ke karkashin jagorancin tsohon mataimakin Yari wanda ba sa shiri yanzu, Alhaji Ibrahim Wakkala, ya kuma ce daga cikin aringizon kwangilolin da aka yi har da gina rijiyoyin burtsatse a kan naira miliyan 325 ko wacce daya. An dade ana ce-ce-ku-ce tsakanin kwamitin da kuma gwamnatin Yari tun bayan da jam'iyyar PDP ta dare karagar mulki sakamakon hukuncin Kotun Koli da ya soke dukkan zabukan fitar da gwani da APC ta yi a jihar, sannan ya umarni a bayyana wadanda suka yi na biyu a zabukan. Abdulaziz Yari ya mulki jihar Zamfara tsawon shekara takwas daga shekarar 2011 zuwa 2019. Ibrahim Dosara ya kara da cewa sun yi mamaki da kwamitin mika mulki bai shaida wa duniya cewa Gwamna Yari ya bar naira biliyan bakwai don kammala aikin hanyoyin da aka fara a dukkan kananan hukumomi 14 na jihar ba. A karshe Dosara ya yi kira ga sabuwar gwamnatin ta Bello Matawalle ta yi watsi da zarge-zargen, kar kuma ta yi wa tsohon gwamnan bi-ta da kulli. Maimakon hakan ta mayar da hankali domin gudanar da ayyukan ci gaban al'ummar jihar Zamfara. An dade ana samun sabani da zargin barin bashi ko akasin haka tsakanin gwamnatoci masu barin gado da kuma wadanda suka gaje su a Najeriya. A wasu lokutan batun ya kan kai ga shari'a ko kuma ya bude kofar bincike da ma tuhuma daga hukumomin yaki da cin hanci da rashawa kamar EFCC da ICPC."
politics	'Abin da ya sa gwamnatin Najeriya ta kwace kaddarorin Buba Galadima'	"Latsa alamar lasifika da ke sama domin sauraren hirar da BBC ta yi da Buba Galadima: Wata babbar kotu a Abuja, babban birnin Najeriya ta umarci hukumar da ke sanya ido kan masu taurin bashi AMCON a kasar ta kwace wasu kaddarorin Buba Galadima. Kotun ta ba da umarnin ne saboda tarin bashin da AMCON take bin fitaccen dan siyasar da suka kai kusan N900m. Cikin sanarwar da AMCON ta fitar, ta ce Buba Galadima ya karbi rancen ta hannun Unity Bank a shekarar 2011 kuma tun lokacin, hukumar ta yi kokarin ganin an samu maslaha. mma Galadima da kamfaninsa Bedko Nigeria Limited sun gaza biyan kudaden da hukumar ta ke binsu, a cewar sanarwar. Umarnin kotun wanda mai shari'a A.I Chikere ya zartar da shi ya bai wa hukumar damar ta kwace ragamar kadarorin na dan siyasar. Kadarorin da aka kwace sun hada da gida mai lamba 15 a Addis Ababa Crescent da ke Wuse Zone 4 a babban birnin kasar da kuma gida mai lamba 4 a Bangui Street, Wuse 2 shi ma a Abuja. Sanarwar ta kara da cewa Shugaban AMCON, Jude Nwauzor ya ce hukumar za ta dauki duk matakan da suka kamata kan kamfanin Bedko Nigeria Limited da kuma daraktocinsa bisa hukuncin kotun da kuma dokokin hukumar da aka yi wa gyran fuska. Sai dai tuni Buba Galadima ya mayar da martani inda ya fada wa BBC cewa wannan lamari na da nasaba da takaddama kan wani bashin banki wanda ya shafi wata kwangilar sayen taki da gwamnatin jihar Kano ta ba shi a shekarar 2003. Ya ce ""Ni ne na samu kwangila ta kawo taki a zamanin Gwamna Ibrahim Shekarau a 2003, da aka bani kwangila na je bankin Tropical Commercial Bank na nemi a bani kudi bashi na kawo kayan. ""Ban karbi kudi a wajensu ba, kudinsu yana gunsu, duk inda na je neman kaya sai a ce ba za a karbi takardar bashi daga bankin ba domin bankin ya na da matsala da hukumar Amurka,"" in ji Buba Galadima. Ya kara da cewa: ""An yi haka har shekara uku, ni ban karbi ko kwabo ba, su ake bude takardar bashi a wurinsu, a dalilinsu ne aka ki karbar kudin nan domin ai ba wanda za ka je wurinsa yana da kayan sayarwa da kudinka, ya hana ka."" Ya ce daga baya bankin Tropical ya aiko masa da bill cewa kudin ruwa ya taru na naira miliyan 349 ""suka tafi kotu a kan a tilasta ni na biya wadannan kudade."" A cewar fitaccen dan siyasar, ""Babu abin da na bayar ajiya idan an biya saboda yarjejeniyarmu da shi shi ne idan kaya ya zo za a biya kudin kayan ta hanyarsu, tun da kaya bai zo ba, shi ne suka shigar da kara cewa na biya kudin."" Buba Galadima ya ce bayan sun shigar da kara a kansa sannan rashin gamsuwa da hukuncin kotun ya sa ya garzaya kotun daukaka kara kuma kotun ta ce hukuncin farko ""ba daidai ba ne."" Ya ce tun da ya daukaka kar yau shekara guda ke nan amma ""bankin sai ya ki zuwa Kotun Koli don daukaka kara, sai ya je babbar kotu wadda kuma ta yanke wannan hukunci aka yin min wulakanci. Aka kore ni daga gidana da ni da mutane fiye da 40 da muke kwana, yanzu kila yau mu kwana a kan titi."""
politics	Zaben 2023: Ana nuna fargaba kan yadda masu zabe ke sayar da 'yancinsu a Najeriya	"Masu sharhi kan harkoki siyasa a Najeriya sun fara nuna fargabar cewa akwai yiwuwar wasu masu hannu-da-shuni da ke neman wani mukamin a zaben da za a yi a shekarar 2023 - ko da ba su cancanta ba - za su sayi kuri'un mutane domin cimma burinsu. An soma fargabar ne bayan wani bidiyo da aka dauka a zaben gwamnan jihar Ekiti da aka kammala a baya-bayan nan wanda ya nuna wasu 'yan siyasa na raba wa masu kada kuri'a kudi. Kazalika a zabukan fitar da gwani ma da aka kammala a kasar an ga tasirin hakan in da aka ga wani daliget na raba wa 'yan mazabarsa kudin da ya ce wani dan takarar shugaban kasa ne ya ba shi. Dakta Kole Shettima,  shugaban Cibiyar tabbatar da cigaba da kuma dimokradiyya a Abuja, kuma mai sharhi kan harkokin siyasa ya shaida wa BBC cewa, wannan abu da 'yan siyasa ke yi na da matukar illa. Ya ce ""Idan ana haka to idan ba a yi sa'a ba a zabuka masu zuwa da za a yi sai mai kudi ne zai samu nasara ko da bai cancanta ba."" Dr Kole Shettima, ya ce bisa la'akari da halin da ake ciki a Najeriya na talauci na tsadar kayayyaki, masu neman mukaman siyasa za su iya amfani da yanayin da mutane ke ciki su basu kudi don su zabesu. Ya ce ""Shawarata ga masu kada kuri'a shi ne duk wanda ya basu kudi don su zabe shi to su karbi kudin dama kudinsu ne, to amma idan kuka zo yin zabe sai ku zabi wanda ku kuke gani yafi cancanta."" Akasari mata su ne suka fi fitowa a lokutan zabe, kuma ana zargin 'yan siyasa na ba su sabulu da atamfofi ko kudi don su zabe su wanda haka na da illa sosai ga makomar matan a siyasance. Barista Aisha Ali Tijjani, mamba ce a gamayyar kungiyoyin fararen hula a jihar Kano, ta shaida wa BBC cewa ba karamar illa ba ce yadda ake yaudarar mata a ba su kudi ko kaya lokacin zabe. Ta ce ""Na farko dai mata ba su san damar da suke da ita da kuma 'yancinsu na zabe ba, sun saryar da 'yancinsu da damarsu na zabar wanda ya cancanta."" Barista Aisha ta ce ya kamata mata su sani duk wani abu da za a ba su a lokacin zabe, to zai musu amfani ne na kankanin lokaci, kuma sun cutar da kansu wajen rashin zabar shugaban da ya dace ba. A cewarta ""Shawarata ga mata ita ce ya kamata mata su waye sannan su bude ido su san cewa ba bukatar yanzu-yanzu ake nema a yaye ba, ma'anar zabe ita ce kadai makamin da talaka ke da shi na canja alkiblar mulki domin ya zabi wanda yake ganin zai ceto shi daga halin da yake ciki."" Baristar ta ce idan har talakawa ba su yi amfani da wannan dama ta zabe wajen canja akalar zaben sun zabo wanda ya cancanta da su ba, to a gaskiya ba mata ne suka shiga uku ba kadai har ma da maza. Sayar da kuri'a dai tamkar sayar da 'yancin dan kasa ne na tsawon shekaru hudu, kuma tsalle daya ake a fada rijiya, amma sai a yi dubu ba a fito ba. Sannan bisa la'akari da halin da ake ciki a Najeriya, ya ishi 'yan kasar su yi karatun ta natsu tare da sauya tunani a kan yadda suke mika wuya ga 'yan siyasar da ke siyan kuri'a a lokacin zabe don gudun fadawa hannun gurbatattun shugabanni."
politics	Sheikh Dahiru Bauchi ya gargadi Ganduje kan sabbin masarautu	"Latsa alamar lasifikar da ke sama domin sauraren Bayanin Dahiru Bauchi kan rokon Ganduje ya soke sabbin masarautu Fitaccen malamin addinin Musuluncin nan na Najeriya Sheikh Dahiru Bauchi ya roki gwamnan jihar Kano Abdullahi Umar Ganduje cewa ya janye aniyyarsa ta dawo da sabbin masarautun jihar. Malamin ya bayyana hakan ne a wani sakon murya da ya aiko wa BBC Hausa. A cikin sakon malamin ya ce: ''Ina rokon Ganduje don Allah, don Annabi ya bar batun (kirkiro da sabbin masarautu) kamar yadda kotu ta soke su.'' Ko a kwanakin baya sai da malamin ya nuna rashin jin dadinsa bayan an kafa masarautun.. Sheikh Dahiru Bauchi ya ce ""ina jawo hankalinsa ya janye maganar nan, yadda kotu ta rushe wadannan abubuwa nasa, to ya hakura tun da (kotu ta mayar) da Kano kamar yadda take shekara dubu da wani abu.'' Malamin ya ce ""Ganduje ya kammala aikinsa cikin zaman lafiya, ya fi kan ya kammala ana tsine masa.'' Ya kuma ce ''taba fadar Kano, taba mu ne gaba daya 'yan Tijjaniyya da masoyanmu.'' Malamin dai ya ce da fatan gwamnan za ta ji shawarar da ya ba shi kuma ya bar Kano ta zauna lafiya kamar yadda ya same ta. A ranar Litinin ne Majalisar zartarwa ta jihar Kano ta sake aika da wani sabon kudiri ga majalisar jihar, domin kafa sabbin masarautu. Wannan na zuwa ne kwanaki kadan bayan wata kotu a Kano ta soke sabbin masarautun da aka kafa a baya, inda ta ce ta yanke wannan hukunci ne saboda an shigar da kudurin bukatar kirkirar masarautun ba bisa ka'ida ba. An fara wallafa labarin ranar 3 ga watan Disamba"
politics	Gwamnonin Najeriyar da suka je Kotun Koli da kafar dama a 2020	"Hukunce-hukuncen da kotun koli ta yanke a kan zabukan gwamnonin jihohi a Najeriya sun bar wasu 'yan takara da magoya bayansu cikin tagumi yayin wasu ke farin ciki. Masu korafi a kan sakamakon zabukan da hukumar zaben Najeriya INEC ta bayyana sun shigar da kara a gaban kotunan sauraren kararrakin zabe, tare da daukaka kokensu zuwa kotun daukaka kara har zuwa kotun koli domin neman adalci. Hukuncin kotun koli shi ne na karshe kuma daga shi babu wata dama ta daukaka kara sai dai hakuri. A baya-bayan nan alkalan kotun kolin Najeriya karkashin mai shari'a Mary Odili sun sauke David Lyon na jam'iyyar APC a matsayin wanda ya lashe zaben gwamnan jihar Bayelsa. Ana ganin wannan matakin na nufin Diri Duoye da jam'iyyarsa sun tsinci dami a kala ne a ranar 13 ga watan Fabrarirun 2020 a jajibirin rantsar da Mista Lyon a matsayin gwamnan jihar. Amma saboda rashin cikakken sakamako, babu wanda ya tabbatar da abin da zai faru a Bayelsa, ganin cewa kotun ba ta fayyace dukkan batutuwan da suka shafi shari'ar ba. A baya kotun daukaka kara ta tabbatar da Lyon a matsayin zababben gwamnan jihar kamar yadda hukumar zabe ta bayyana cewa shi ne ya yi nasara a zaben ranar 16 ga watan Nuwamban 2019. Da yake karanta hukuncin kotun kolin mai shari'a Ejembi Eko ya ce kotun ta soke zaben Lyon ne saboda mataimakinsa Biobarakuma Degi-Eremienyo ya bayar da takardun karya ga INEC domin samun tsayawa takara. Alkalan sun soke kuri'un da Lyon da Degi-Eremienyo na jam'iyyar APC sannan suka ayyana jam'iyyyar da ta fi samun kuri'un da ake bukata a zaben a matsayin wadanda suka yi nasara. Kotun kolin ta kuma umurci INEC ta soke shaidar cin zaben da ta ba wa David Lyon da mataikinsa. Sai dai kawo yanzu hukumar zabe a Najeriya na dakon cikakken hukuncin da kotun kolin ta gabatar domin sanin mataki na gaba - wanda shi ne ta mika wa dan takarar jam'iyyar PDP shaidar lashe zaben - ko kuma tasake gudanar da wani zaben nan ba da jimawa ba. A watan Nuwambar 2019 ne INEC ta ayyana Lyon na jam'iyyar APC a matsayin wanda ya lashe zaben gwamnan jihar, bayan ya samu kuri'u 352,552. INEC ta kuma bayyana Douye Diri na jam'iyyar PDP a matsayin wanda ya zo na biyu da yawan kuri'a 143,172. Hope Uzodinma  - Imo Murna ta koma ciki a wurin jam'iyyar PDP da tsohon gwamnan jihar Emeka Ihedioha, bayan kotun koli ta soke zabensa da aka yi a ranar 9 ga watan Maris din shekarar 2019. A hukuncin da ta yanke a ranar 14 ga watan Janairun 2020, Kotun Kolin ta ba da umurnin a rantsar da Hope Uzodinma na jam'iyyar APC washegari, a matsayin zababben gwamnan Imo. Hukuncin kotun kan zaben na Imo ya daure wa 'yan kasar da dama kai, musamman 'yan siyasa da ke ganin akwai bukatar Kotun Kolin ta sake zanari a kan hukuncin. Masu kokwanto a kan hukuncin na ganin Kotun Kolin ta yi kuskure wajen bayyana yawan kuri'un da ta bayyana a matsayin adadin da mayan 'yan takarar suka samu a zaben. Daga cikinsu akwai masu cewa yawan kuri'un da kotun ta bayyana ya wuce wanda INEC ta bayyana a matsayin wadanda aka jefa a zaben. Jam'iyyar ta yi zanga-zangar kin amincewa da hukuncin wanda ta ce yana cike da kurakurai, tare neman kotun ta gyara hukuncin da ta yanke kan zaben na gwamnan jihar Imo. PDP na ganin hukuncin barazana ce ga dimokradiyyar kasar, kuma yana iya sa jama'a su yanke kauna ga tsarin shari'ar kasar. ""Kuri'un da aka tantance kafin zaben ba su kai yawan wadanda kotun ta ce an kada ba, wannan kadai ya isa jefa shakku a zukatan jama'a,"" a cewar Sakataren jam'iyyar na kasa, Sanata Umar Tsauri. Amma wani masanin shari'a, Barrister Bulama Bukarti, ya ce ""Idan kotun koli ta yanke hukunci to ya zauna kenan, dalili kuwa shi ne dole ne ya kasance shari'a tana da iyaka, idan ba haka ba kenan za a yi ta shari'a ne shekara da shekaru babu iyaka, don haka hukuncin ya zauna''. Abdullahi Ganduje - Kano Shi ma gwamnan Kano Abdullahi Umar Ganduje ya tsallake siradi bayan Kotun Koli ta yi watsai da karar jam'iyyar PDP da dan takarar gwamnanta a jihar Abba Kabiru Yusuf a zaman kotun na ranar 20 ga watan Janairun 2020. Abba da jam'iyyar Kano sun daukaka kara zuwa kotun koli ne bayan Ganduje da jam'iyyarsa ta APC sun yi nasara a kotun sauraren karar zabe a Kano da kotun daukaka kara da ke zamanta a Kaduna. Alkalan kotun sun tabbatar da nasarar Ganduje a zaben kamar yadda INEC ta bayyana kuma hukuncin sauran kotunan suka tabbatar. A ranar 12 ga watan Afrilun 2019 ne PDP da Abba suka shigar da kara a kotun sauraron kararrakin zaben jihar tana kalubalantar sakamakon zaben da INEC ta sanar cewa Ganduje ya yi nasara. Jam'iyyar adawar na ikirarin dan takararta ne ke da mafi yawan kuri'un da aka jefa a zaben ranar 9 ga watan Maris, da aka kammla a ranar 23 ga watan Maris na 2019. Bayan sanar da sakamakon zagayen farko na zaben wanda Abba ke kan gaba, an gudanar da karashen zaben a ranar 23 ga watan na Maris inda INEC ta sanar da Ganduje a matsayin wanda ya yi nasara. Aminu Tambuwal - Sokoto Gwamnan jihar Sokoto Aminu Waziri Tambauwal na daga cikin wadanda suka yi nasara a Kotun Koli wadda ta tabbatar da nasararsa a zaben gwamnan jihar na 2019. Tun da farko Tambuwal ya samu nasara a kotu sauraren karakin zaben gwamnan jihar Sokoto, da kuma kotun daukaka kara a Kaduna. Kotunan biyu sun yi watsi da karar da dan takarar jam'iyyar APC Ahmed Aliyu ya shigar na kalubalantar nasarar Tambuwal na jam'iyyar PDP a zaben. A zamanta na ranar Litinin 20 ga watan Janairu 2020, Kotun Koli ta yi watsi da karar da jam'iyyar APC da dan takar gwamnanta a jihar Sokoto Ahmed Aliyu suka shigar a gabanta, suna kalubalantar nasarar Tambuwal zaben gwamnan jihar. INEC ta sanar da Tambuwal a matsayin wanda ya nasara a zaben gwamnan jihar Sokoton bayan ya samu kuri'a 512,002. Hukumar ta ce Tambuwal ya  doke babban abokin hamayyarsa, Ahmed Aliyu na jam'iyyar APC wanda ya zo biyu da yawan kuri'u 511,660. Simon Lalong - Filato Nasarar gwamna Simon Lalong na jihar Filato ta tabbata a Kotun Koli bayan alkalan da suka saurari karar sun yi watsi da zargin magudin da babban abokin hamayyarsa Jeremiah Useni na jam'iyyar PDP suka yi. Kotun ta tabbatar da zaben da Simon Bako Lalong na jam'iyyar APC a matsayin halastaccen gwamnan jihar, saboda masu karar sun kasa gabatar da hujjojin da za su gamsar da kotun a kan zargin. Bala Muhammad - Bauchi A kan zaben Bauchi kuma, Kotun Koli tabbatar da dan takarar jam'iyyar PDP Bala Muhammad ta yi a matsayin gwamnan jihar. Hakan ya faru ne a ranar 20 ga watan Janairun 2020 bayan alkalan kotun sun yi ittifaki wajen watsi da karar da tsohon gwamnan jihar Muhammad Abdullahi Abubakar ya shigar yana kalubalantar nasarar Bala Muhammad a zaben. Muhammad Abubakar ya daukaka kara zuwa Kotun Kolin ne a zargin da ya yi na cewa an tafka magudi a zaben da INEC ta bayyana Bala Muhammad a matsayin wanda ya samu nasara. Kafin nan, a karshen shekarar 2019 ne gwamnan jihar Kaduna, Nasir El-Rufai ya samu nasara a Kotun Koli a kan Isah Muhammad Ashiru da jam'iyyar PDP da ke kalubalantar nasarar El-Rufai a zaben gwamnan jihar na ranar 9 ga watan Maris na 2019. A zaman kotun na ranar 18 ga watan Disamban 2019, alkalai bakwai na kotun da Mai shari'a Mary Odili ta jagoranta suka tabbatar da zaben El-Rufai a matsayin gwamnan jihar ta Kaduna. AA Sule - Nassarawa A ranar ne kuma Mai Shari'a Mary Peter-Odili ta yi watsi da daukaka karar da David Ombugadu na jam'iyyar PDP ya yi na kalubalantar zaben Gwamna Abdullahi A. Sule na jihar Nassarawa. Alkalan sun ce mai daukaka karar da jam'iyyarsa ta PDP ba su da kwararan hujjoji. Kotun ta kuma tabbatar da nasarar gwamnan jihar katsina Aminu Bello Masari da Babajide Sanwo-Olu na jihar Legas bayan ta yi watsi da kararrakin da aka shigar na kalubalantar zabensu. Kotun ta kuma tabbatar da nasarar Seyi Makinde a zaben gwamnan jihar Oyo, bayan ta yi  watsi da hukuncin kotun daukaka karar da ta soke hukuncin da kotun sauraren karar zaben gwamnan jihar. Ta yi watsi da karar ne, wadda jam'iyyar APC da dan takararta Adebayo Adelabu suka shigar. Kotun daukaka karar ta ce kotun sauraren kararrakin zaben ta yi kuskure wajen yin watsi da korafin jam'iyyar APC, amma ta ki tsige Makinde a matsayin gwamnan Oyo. Amma Kotun Koli ta soke hukuncin. Alkalan Kotun Kolin sun kuma yanke hukuncin da ke tabbatar da Babajide Sanwolu a matsalyin zababben gwamnan jihar Legas. Kotun ta yi watsi da kararrakin da aka shigar masu kalubalantar nasarar Sanwolu a zaben gwamnan jihar."
politics	Korafe-korafen Aisha Buhari guda 5 kan gwamnatin Buhari	"Aisha Buhari ita ce uwar gidan shugaban kasar Najeriya Muhammadu Buhari wadda ta yi fice kamar sauran takwarorinta da suka gabata. Tun lokacin da mijinta, Muhammadu Buhari ya karbi ragamar mulkin Najeriya, Aisha Buhari ke gabatar da 'yan korafe-korafenta kan gwamnatinsa. Ma'ana, tana amayar da abin da ke ranta wanda bai mata dadi ba, musamman a kafafen sada zumunta kamar tuwita da instagram da dai sauransu. A kan me take korafi? 1. Buhari ya watsar da yawancin wadanda suka taimaka ya hau mulki. A shekarar 2016, BBC ta yi wata kebantacciyar hira da Aisha Buhari, inda ta bayyana korafe-korafe da dama musamman a kan maigidanta Muhammadu Buhari. A cikin hirar, mai dakin shugaban Najeriyar, ta bayyana cewa mijinta ya yi watsi da mafi yawancin wadanda suka taimaka masa ya hau mulki. Aisha Buhari a cikin hirar ta ce, ''Wadanda ba su yi wahala ba; wadanda ko katin zabe ba su da shi su suka zauna a kan mutane suke yin komai da komai. Abin da nake guje musu (su manyan APC) shi ne boren da mutum miliyan 15 za su yi"". Wannan kalamai na mai dakin shugaban kasar sun jawo mata yabo da suka a wajen 'yan Najeriya. 2. Rashin magani a asibitin fadar gwamnati A shekarar 2017, Aisha Buhari ta sake yin korafi a kan rashin magunguna a asibitin da ke fadar gwamnatin Najeriya. Mai dakin shugaban kasar ta yi wannan korafi ne bayan da ta ziyarci a asibitin, inda ta ce ta tarar dai-dai da kwayar paracetamol babu a asibitin. Aisha Buhari ta bayyana korafin nata ne a wajen wani taron masu ruwa da tsaki a kan lafiya, inda a nan ne take fadin cewa ga abin da ta tarar a asibitin fadar shugaban kasa, wanda haka a cewarta abin takaici ne duba da yadda ake ware wa bangaren lafiya makudan kudade. Mai dakin shugaban kasar ta ce, a asibitin fadar shugaban kasa ma an rasa magani, ina ga sauran asibitocin gwamnati. 3. An rufe mata kofa Wani korafi da Aisha Buhari kuma ta yi shi ne, a kan wani bidiyo ta aka rinka yadawa a kafafen sada zumunta wanda a cikinsa aka gan ta tana ta fada da harshen Turancin Ingilishi tana gaurayawa da Hausa. Jama'a da dama a lokacin da suka ga bidiyon sun yayata cewa Aisha Buhari ce ta dawo daga Ingila tana fada cewa an rufe mata kofar daki. To sai dai kuma a wancan lokacin Aisha Buhari, ta tabbatar wa BBC cewa ita ce aka dauka a cikin bidiyon amma ta ce tsohon bidiyo ne. Fitowar hoton bidiyon da aka nada a boye ya zo a daidai lokacin da ake rade-radi a kafafen sada zumunta cewa shugaba Muhammadu Buhari zai auri ministarsa ta ayyukan agaji da kula da bala'i, Sadiya Umar Farouk. Wannan batu ma ya ja hankali sosai, saboda a lokacin da ake ta yada jita-jitar, mai dakin shugaban kasar ba ta kasar. Hakan ya sa aka rinka cewa ta yi yaji, amma bayan dawowarta daga tafiyar da ta yi, Aisha Buhar ta yi watsi da jita-jitar da aka yi ta bazawa, inda ta ce ta tafi ne domin a duba lafiyarta sannan kuma ta samu lokaci da 'ya'yanta kamar yadda ta saba yi a duk shekara. Sai dai a wata hira da ta yi da manema labarai jim kadan bayan saukarta, mai dakin shugaban kasar ta yi shagube ga wacce aka ce Buharin zai aura, inda ta ce ministar ba ta musanta batun auren ba sai da ranar auren ta wuce tukuna. 4. Masu hana ruwa gudu Maganar cewa akwai wasu da suke hana ruwa gudu a gwamnatin Buhari na daga cikin korafe-korafen Aisha Buharin. Mai dakin shugaban kasar ta ce ba dan wadannan mutanen da suka kankane gwamnatin mijin nata ba, da an samu ci gaban da ya fi wanda aka samu. Ta ce su wadannan mutane da ba ta bayyana ko su wane ne ba, na hana ruwa gudu a gwamnatin. Wannan korafin nata ma ya janyo ce-ce-kuce a kasar, inda aka yi ta yada kalaman nata a kafafen sada zumunta, ana kuma tofa albarkacin baki aka. 5. Garba Shehu Sai kuma korafi na baya-bayan nan wanda ta zargi mai taimaka wa shugaban kasar a kan harkokin yada labarai Mallam Garba Shehu da zama dan koren wasu mutane a fadar gwamnati. Hajiya Aisha Buhari ta ce sau da yawa ba ya tsayawa ya kare martabarta a lokutan da bukatar hakan kan taso. Mai dakin shugaban kasar ta wallafa a shafinta na twitter da kuma wata sanarwa da ta fitar cewa, Garba Shehun, ya fi karkata wajen wasu da ta yi shagube tana bayyana su da cewa  mutane ne masu farcen-susa ko ikon-boye  a fadar shugaban kasar, duk da cewa ba zababbu ba ne, wadanda ta ce sukan yi shisshigi ga harkokin da suka shafi iyalan shugaban kasa. Ta yi misali da wata dambarawar da aka yi a fadar shugaban kasar, wadda aka yada a wani hoton bidiyo, wanda a  ciki aka nuna ta a wata kofar gida da ke fadar an rufe mata kofa, tana kumfar-baki tana neman mutanen da ke ciki, wadanda ta tabbatar da cewa iyalin dan`uwan shugaba Buhari, wato Maman Daura da su bude mata kofa! Labarin da Aisha Buhari ta ce an jirkita shi, amma Garba Shehu bai fito ya gyara maganar ba. Tana cewa wannan butulci ne. Wadannan korafe-korafe dai da take yi dai wata alama ce da ke nuna yadda ake samun rashin jituwa tsakaninta wasu mukarraban shugaban na Najeriya."
politics	Zaben 2023: Za a yi ta ta kare a zaben fitar da gwani na dan takarar shugaban kasa a APC	"A ranar Talatar nan ne jam'iyyar APC mai mulkin Najeriya za ta fitar da gwani da zai kasance ɗan takararta na shugaban ƙasa a zaɓen 2023. Sai dai za ta shiga fagen zaɓen fitar da gwanin ne dai-dai lokacin da ta shiga ruɗani da rarrabuwar kai game da batun ɗan takarar masalaha da goyon bayan mafi rinjayen APC. An kasa samun jituwa kan batun, abin da kuma ya yi matuƙar yamutsa hazo sa'o'i kafin babban taron na ranar Talata. Ga dukkan alamu dai wankin hula ya kai dare ga jam'iyyar mai mulkin Najeriya. Ƙoƙarin haɗa kan tsintsiya, ya nemi wargaza 'ya'yanta. APC dai ta gaza cimma masalaha wajen fitar da ɗan takara shugaban ƙasa na masalaha. A ranar Litinin, an yi ta samun bayanai masu cin karo da juna game da wane ne mutumin da shugaban ƙasar ke so a mara wa baya. Gwamnonin jam'iyyar sun yi taro da Shugaba Muhammadu Buhari, inda shugaban gwamnonin arewa Mista Simon Lalong ya ce Buhari ya faɗa musu cewa ba shi da ɗan takara, amma su sun haƙiƙance cewa a cikin masu neman takara daga kudu ne ya kamata APC ta darje ɗan takarar shugaban ƙasa. Sanarwar fadar shugaban ƙasa ta ƙara tabbatar da matsayin Buhari cewa ba shi da ""ɗan gaban goshi,"" kuma bai nuna wani ""shafaffe da mai"" ba. Ya kuma sha alwashin cewa ""ba za a ƙaƙaba wa APC wani ɗan takara ba."" Gwamnonin dai sun ce duk da ra'ayinsu ya saɓa da na shugaban ƙasa, amma masalahar Najeriya suka duba kan matsayarsu, kamar yadda Gwamnan jihar Kebbi, Abubakar Atiku Bagudu ya faɗa. Gwamna Bagudu ya ce su mutane suke dubawa, kuma ba lallai ya kasance abin da suke fada ya farantawa wasu rai ba. ""Mutum 13 cikin 14, mun fadi ra'ayinmu, amma ba mu tilasta wa kowa ba, mu dai muna kiran wanda bai amince ba ya yarda, idan kuma ba haka ba shi kenan sai a hadu a fili. ""Amma ko da kana da niyyar takara ka ji shugabanni na cewa a yi hakuri, a samu hadin kai, saboda mutum 23 ba za su taba zama 'yan takarar shugaban kasa na jam'iyyar APC ba, mutum guda ne kadai zai iya zama."" Tuni ɗaya daga cikin gwamnonin APCn, ya sa ƙafa ya shure wannan matsaya. Gwamnan jihar Kogi Yahaya Bello ya yi tsalle ya dire cewa sai an fafata da shi a filin neman takarar shugaban ƙasa na APC a yau. Ana tsaka da wannan dambarwa kuma sai ga wata ƙurar ta turnuƙe. Bayanin da aka ambato shugaban APC Abdullahi Adamu na yi wa 'yan kwamitin zartarwar jam'iyyar cewa Shugaban Majalisar Dattijan Najeriya Ahmed Lawan ne ɗan takararsu na maslaha, ya janyo tayar da jijiyoyin wuya. Magoya bayan wasu masu neman takara sun cika da guna-guni da ɓacin rai, har ma suna nuna shakku kan tabbacin samun adalci daga shugaban na APC, kamar yadda Mustapha Yunusa Mai Haja, jigo a tafiyar Bola Ahmed Tinubu ya shaida wa BBC. Cikin yanayi na rarrabuwar kai tsakanin shugabancin APC da gwamnonin jam'iyyar da kuma fadar shugaban ƙasa, alƙibla a yanzu dai ta karkata kan daliget. Masu wuƙa da nama kenan, kan mutumin da zai yi wa APC takarar shugaban ƙasa a zaɓen 2023 cikin manema kimanin 20. Abin da har yanzu nuna cewa takarar shugaban ƙasa a APC dai sai mai tsananin rabo."
politics	Bello Matawalle: Gwamnan Zamfara ya koma APC, ya sasanta da Abdul'aziz Yari	"Gwamnan jihar Zamfara Mohammed Bello Matawalle ya sauya sheƙa daga babbar jam'iyyar hamayya ta PDP zuwa ta APC mai mulkin ƙasar. Mai taimaka wa gwamnan na musamman kan yaɗa labarai Zailani Baffa ne ya tabbatar wa da BBC batun komen gwamnan, wanda ya yi a ranar Talata da yamma. An ɗauki tsawon lokaci ana raɗe-raɗin cewa gwamnan zai koma jam'iyyar APC. Ko a wata hira da BBC Hausa ta yi da Yariman Zamfara, Ahmad Sani a watan Yulin 2019, ya ce yana zawarcin Gwamna Matawallen kan ya bar PDP zuwa APC. Gabanin komawar tasa dai, wasu jiga-jigan APC da suka haɗa da gwamnoni sun tare a gidan tsohon gwamnan jihar Abdul'aziz Yari domin neman goyon bayansa ga babban kamun da jam'iyyar za ta yi. An ga hotunan shugaban jam'iyyar na APC da gwamnonin jam'iyyar tare da tsohon gwamnan na Zamfara. Wani na kusa da tsohon gwamnan ya shaida wa BBC cewa an yi taron ne a Kaduna yayin da Gwamna Matawalle ke shirin tabbatar da shiga APC. Daga cikin waɗanda suka halarci bikin sauya shekaƙar har da gwamnonin Kano da Kaduna da Kebbi da Borno da Kogi da Neja da Yobe da Ogun da Katsina da Jigawa da kuma Filato. Sannan tsohon gwamnan jihar Sanata Ahmad Sani Yariman Bakura ma ya halarta. Shugaban riƙo na jam'iyyar APC ta ƙasa kuma gwamnan jihar Yobe Maimala Buni ya ce daga yau Gwamna Bello Matawalle ne jagoran jam'iyyar a jihar Zamfara. Hakan na ƙunshe ne a wata sanarwa da gwamnatin jihar Zamfara ta fitar jim kaɗan bayan komawar Matawalle APC. Sanarwar mai ɗauke da sa hannun mai taimaka wa gwamnan na musamman kan harkokin watsa labarai Zailani Baffa, ta ambato Mai Mala na cewa: ""Daga yanzu Matawalle ne jagoran jam'iyyarmu mai girma a jihar Zamfara."" ""Za ku saurari sauran shirye-shirye na samar da sabuwar jam'iyya daga wajensa nan gaba kaɗan,"" in ji Buni. A lokacin da yake karɓar tutar jam'iyyar, Gwamna Matawalle ya karɓi jagorancinta a yayin da ya ayyana kansa a matsayin mamba a cikinta. Kazalika Gwamna Matawalle ya shiga jam'iyyar ne tare da dukkan sanatocin jihar da ke kan mulki a yanzu, da ƴan majalisar wakilan tarayya shida daga cikin bakwai da kuma dukkan ƴan majalisar dokokin jihar. Da yake magana a wajen taron sauya sheƙar, tsohon gwaman Zamfara Abdulazeez Yari, ya ayyana goyon bayansa da kuma jajircewa don samun nasarar jam'iyyar, tare da addu'ar neman tsarin Allah daga duk wata masifa da za ta sake samun jam'iyyar. Akwai kuma gwamnan Borno Farfesa Babagana Umara Zulum da sanata Modu Sheriff. Rahotanni sun ce gwamnonin na ƙoƙarin shawo kan Abdul'aziz Yari domin ya amince da tafiya tare da gwamnan Zamfara Bello Matawalle. Ana ci gaba da muhawara kan sauyin sheƙar da Gwamnan jihar Zamfara Mohammed Bello Matawalle zai yi nan gaba zuwa jam'iyyar APC mai mulkin Najeriya. An shafe tsawon lokaci ana yaɗa jita-jitar cewa gwamnan yana shinshina jam'iyya mai mulki kafin APC ta tabbatar da komawarsa a ƙarshen mako. Sai dai a iya cewa yayin da APC ta shirya gagarumar tarba kan wannan ƙaruwa da ta samu, sauyin sheƙar ga alama ya tayar da ƙura mai girman da ba san lokacin lafawar ta ba a nan gaba. Rahotanni masu ƙarfi na cewa a ranar Talatan nan ne ake sa ran gwamnan zai sauya sheƙa daga jam'iyyar siyasa ta PDP zuwa ta APC. Jam'iyyar adawa ta PDP ta ce da zarar Gwamnan Jihar Zamfara Bello Matawalle ya sauya sheka zuwa APC mai mulki to zai sauka daga mukamunsa. Shugaban Jam'iyyar Uche Secondus ne ya bayyana haka ga manema labarai, cikin wani bidiyo da PDP ta wallafa a shafinta na Facebook. Secondus ya ce kundin tsarin mulkin Najeriya na 1999, ya yi bayani a fayyace kan yadda za a iya warware wannan dambarwa. Ya ce ""kujerar da aka zaba, an zabi PDP ne ba wani mutum na daban ba, don haka in Matawalle ya bar wannan jam'iyya to za mu nemi dan jam'iyyarmu ya ci gaba da shugabancin Zamfara"" in ji Secondus. Sai dai wannan halayyar ta zama ruwan dare gama duniya a siyasar Najeriya, domin ita ma jam'iyyar ta PDP ta ci gajiyar sauya sheka a baya. Misali, gwamnan Binuwai Samuel Ortom da na Edo Godwin Obaseki duka sun sauya sheka daga APC zuwa PDP a cikin wa'adin wannan gwamnatin. Sai dai yayin da jam'iyyarta PDP ke murza kambu, rahotanni daga Gusau, babban birnin na jihar Zamfara na cewa ana can ana ta shirin wani gagarumin bikin tarbar gwamna Muaawallen daga PDP zuwa APC. Kuma ana sa ran gwamnan zai sauya sheka ne da magoya dubban bayansa, ko da yake akwai wadanda ba za su bi shi ba. Cikin wadanda ba za bi gwamnan ba, akwai dan majalisar tarayya daga jihar, Kabiru Yahaya Classiq. ""Na zabi in tsaya ne a PDP bisa ga alkawarin da na dauka tsakanina da Allah. babu dalilin da Allah zai ba ni nasara a nan, sai in dauki ba zai ba ni wata nasara ba sai in na koma can."""
politics	Kudurori uku da matsin lambar mata ya tilasta wa majalisar Najeriya sake nazarinsu	"Majalisun dokokin Najeriya sun amince su sake duba wasu ƙudiri uku da suka shafi mata ciki har da ƙudirin da zai ba su kashi 35 cikin 100 na muƙaman siyasa, wanda 'yan majalisar suka ƙi amincewa da su tun farko. Matakin na zuwa ne yayin da aka yi bikin Ranar Mata ta Duniya ranar Talata, inda a Najeriya ɗaruruwan mata suka gudanar da tattaki zuwa zauren majalisar a karo na biyu don matsa wa hukumomi lamba su samar da dokokin da za su taimaka musu. A cewar Majalisar Wakilai, sun ƙi zartar da ƙudurorin ne sakamakon sun gaza samun ƙuri'un da suka dace yayin da ake kaɗa ƙuri'u kan ƙudurorin da za a sauya a Kundin Tsarin Mulkin Najeriyar na 1999 a makon da ya gabata. ""An sake mayar wa babban kwamiti ƙudirorin don sake duba su ranar Talata bisa amincewar Kakakin Majalisa Femi Gbajabiamila da kuma Majalisa,"" in ji majalisar. 'Yan majalisar sun yi watsi da ƙudiran ne duk da cewa Matar Shugaban Najeriya Aisha Buhari ta je zauren majalisar da kanta lokacin da kwamatin gyaran kundin mulkin zai miƙa rahotonsa don tabbatar da cewa ƙudiriron sun samu shiga. Hakan ya sa matan suka hana shiga da fita inda suka yi zaman dirshan a bakin ƙofar majalisar har sai da shugabannin majalisar suka rarrashe su. An hangi mata 'yan majalisa na murna a ranar Talata na murna da sowa a zauren majalisar jim kaɗan bayan sanar da matakin sake duba buƙatun nasu. Waɗanne ƙudurori ne? ""Wannan wani abin farin ciki ne a gare mu matan Najeriya da jin wannan labari cewa majalisa za ta sake dubawa, ba ma mu kaɗai ba har da na ƙasashen waje,"" kamar yadda 'yar Majalisar Wakilai Zainab Gimba ta shaida wa BBC Hausa. ""Wannan alama ce da ke nuna cewa haƙarmu za ta cimma ruwa kuma hakan ne ke ƙara mana ƙarfin gwiwa. ""Za mu ci gaba da bi muna wayar musu da kai cewa ba wai maganar mata ba ce kawai, mu ma wani ɓangare ne na al'umma."" Ƙudirorin su ne: Ɗaya daga cikin ƙudirorin shi ne wanda ya nemi a sauya tanadin kundin tsarin mulki game da mijin da 'yar Najeriya ke aure ɗan ƙasar waje idan yana so ya samu shaidar zama ɗan Najeriya. Ƙudirin ya tanadi cewa duk wani ɗan ƙasar waje da ke auren wata 'yar Najeriya yana damar neman shaidar zama ɗan ƙasa. Da ma tuni kundin tsarin mulki ya tanadi bai wa matar da ɗan Najeriya ke aure 'yar ƙasar waje damar zama 'yar ƙasa kai-tsaye. Wani ƙudirin da matan suka gabatar shi ne wanda ya nemi a bai wa mace damar zama cikakkiyar 'yar jihar da mijinta ya fito. Ƙudirin ya nemi mace za ta zama 'yar jihar da aka haifi mijinta bayan shekara biyar da aure. Ƙudiri na uku shi ne wanda matan ke son a ba su kashi 35 cikin 100 na dukkan muƙamai a cikin jam'iyyun siyasar Najeriya. Kazalika, ya buƙaci a tanadar wa mata kashi 35 cikin 100 na kujerun wakilci a majalisun siyasar ƙasar. Ƙudurorin da 'yan majalisa suka amince da su Yayin ƙuri'ar da suka kaɗa don gyaran kundin tsarin mulkin, ƴan majalisar sun jefa ƙuri'a kan batutuwa kusan 70 waɗanda aka amince da waɗanda ba a amince ba. Ƙudurorin da ba a amince da su ba"
politics	Gane Mini Hanya: Tattaunwa kan matsalolin APC tare da Farouk Adamu Aliyu kan batun Tinubu	Ku latsa hoton da ke sama don sauraron shirin: ‘Yan jam’iyyar APC mai mulki sun musanta cewa wani bangaren jam’iyyar na yi wa daya daga cikin jiga-jigan APC na kasa, Bola Ahmed Tinubi kora da hali. Wani al’amari da ya fito da zaman tankiya a jam’iyyar a baya-bayan nan dai shi ne yadda Bola Tinubu ya fito ya bayyana korafinsa dangane da shirin sabunta rijista da jam’iyyar APC ta gudanar. A hirarsa da Usman Minjibir, Farouk Adamu Aliyu wanda jigo a jam’iyyar  ya ce babu kanshin gaskiya cewa ana son yi wa Bola Tinubu kora da hali daga APC.
politics	Bidiyon sharhi kan takarar wasu ƴaƴan ƙusoshin Najeriya	Danna hoton da ke sama don kallon bidiyon: An kammala zaɓukan fitar da gwanaye na jam'iyyun siyasa a Najeriya, a matakin gwamnoni da ƴan majalisar dokoki na jiha da na tarayya da ƴan majalisar dattijai. Kazalika babbar jam'iyyar adawa ta PDP ta kammala nata zaɓen fitar da gwanin har a matakin shugabana ƙasa, yayinda jam'iyya mai mulki ta APC za ta yi nata a mako mai kamawa. Za a iya cewa zaɓukan sun wuce amma sun bar ƴan Najeriya da ci gaba da tattauna yadda suka kasance, tun daga matakin rawar da daliget suka taka, da ma yadda wasu manyan masu riƙe da muƙamai suka sha ƙasa. Sannan an ga yadda wasu sabbin ƴan takarar da suka kasance ƴaƴan wasu ƙusoshin ƙasar suka yi nasarar lashe wasu matakai na zaɓukan fitar da gwanin, yayin da wasu takwarorin nasu kuma suka sha kaye. A wannan bidiyon, Umaymah Sani Abdulmumin ta yi duba kan wasu ƴaƴan wasu manyan ƙusoshin Najeriya da suka yi nasara a zaɓukan fitar da gwanaye na jam'iyyun siyasar ƙasar. Waɗanda suka yi aikin bidiyon: Tsarawa da shiryawa: Umar Rayyan Gabatarwa: Umaymah  Sani Abdulmumin Daukar bidiyo da tacewa: Fatima Othman
politics	Shugaban R﻿asha ya jefa duniya cikin haɗari, in ji Tarayyar Turai	Kasashe da hukumomin duniya na ci gaba da yi wa Rasha Allah-wadarai da kakkausar murya kan matakinta na mamaye wasu sassan kasar Ukraine hudu. Shugaba Biden na Amurka ya ce ba za a bar Moscow ta tsira da kwace yankunan na makwabciyarta ba, yana kuma gargadin Shugaba Putin da cewa ba zai iya razana Amurka da kawayenta ba. Yayin da su kuma kasashen Turai suka zargi shugaban na Rasha da jefa tsaron duniya cikin hadari. Daga irin suka da caccaka da Rashar ke ci gaba da sha bayan da Shugaba Putin ya sanar da mamaya ko shigar da yankuna hudun da Rashar ta kame na Ukraine. Karkashin ikonta, bugu da kari da lasar takobin da ya yi cewa Moscow za ta kare su ta kowace hanya. Shugaba Biden ya yi gargadin cewa babu wata barazana ta gaba-gadi daga Rashar da za ta razana Amurka. Mista Biden wanda ke magana a fadar White House bayan Mista Putin ya sanya hannu a kan dokar shigar da yankunan karkashin ikon Rasha tare da bayyana yakin na Ukraine a matsayin wata gwagwarmaya da Yammacin Duniya. Ya ce Rasha ba za ta sha ba, da wannan kwace da ta yi na kasar makwabciyarta, yana mai alkawarin ci gaba da tallafa wa Ukraine da makamai domin kare kanta. Biden ya ce kalamai da barazanar shugaban na Rasha ganganci ne kawai, kuma bikin da aka yi a Moscow shirme ne da aka saba yi domin nuna karfi – amma kuma maimakon haka ya kasance ya nuna cewa Mista Putin na neman tsira ne kawai. Ya kuma gargadi Rasha da akul ta sake ta kai wani hari yankin da ya wuce Ukraine, yana mai cewa a shirye Amurka da kawayenta  suke su kare kowane takin a yankin kungiyar NATO. Sakataren Harkokin Waje na Amurkar, Antony Blinken, ya ce kasar ba za ta taba amincewa da yankunan da Rashar ta mamaye ba. Ya ce, ''ba ta da inganci, ba halacci ba matsayi na doka. Wannan yanki har yanzu na Ukraine ne. ''Har kullum zai kasance bangaren Ukraine. Ba za mu taba amincewa da wannan mamaya ta wannan yanki ba, kuma kamar yadda na ce Ukraine tana da duk wani ‘yanci na ta kare dukkanin yankinta. Ta kare mutanen da ke nan kuma ta kwato yankinta da aka kwace mata ba ta doka ba tun da farko.'' Sai dai kuma Rashar ta hau kujerar-naki a yayin wata kuri'a da aka kada a kwamitin tsaro na Majalisar Dinkin Duniya don yin Alla-wadarai da mamayen. China da India da kuma Brazil sun kaurace wa zaman kada kuri'ar. Tun da farko a wani kakkausan jawabi na adawa da Yamma da kuma kishin kasa da shugaban Rashar ya yi a Moscow. Mista Putin ya ayyana cewa mutanen da ke zaune a sassan wadannan yankuna hudu da Rashar ta mamaye – Donetsk da Luhansk da Kherson da kuma Zaporizhzhia, har abadar abadin za su ci gaba da kasancewa Rashawa. A﻿murka ta kara kakaba wa jami'an Rasha takunkumi.
politics	Rikicin PDP: Kotu ta bai wa jam'iyyar damar gudanar da taron ƙasa	"Kotun Ɗaukaka Ƙara a Jihar Rivers ta yi watsi da ƙarar da tsohon shugaban PDP, Uche Secondus, ya shigar yana neman ta dakatar da babban taron jam'iyyar na ƙasa. Cikin ƙarar da ya shigar, Mista Secondus ya nemi kotun ta hana babbar jam'iyyar adawar a Najeriya gudanar da babban taron da ta shirya yi ranar 30 da 31 ga watan Oktoba. Daga cikin buƙatun da ya gabatar wa kotun, Secondus ya nemi ta ba shi wuƙa da nama na aiwatar da taron. Tun farko tsohon shugaban ya sauka daga muƙaminsa biyo bayan rikicin da afku tsakaninsa wasu jiga-jigan jam'iyyar, musamman Gwamnan Rivers Nyesom Wike. Rahotanni na cewa dukkan alƙalan kotun ƙarƙashin jagorancin Mai Shari'a Haruna Tsammani sun amince da hukuncin ba tare da jayayya ba. Hukuncin na nufin PDP za ta ci gaba da shirin gudanar da taron, wanda a lokacin ne za ta zaɓi sabbin shugabanninta na ƙasa a muƙamai daban-daban. Yayin wata ziyara da sashen Hausa na BBC ya kai babban filin taro na Eagle Square da ke Abuja, mun tarar da wuri ya ɗauki harami ana ta shirye-shiryen gudanar da zaben duk da rashin tabbacin gudanar da shi. An sanya tutocin jam'iyyar a dukkanin faɗin filin, baya ga ƙyallaye masu launin fari da ja da kore, ga kuma babban mumbari da aka dirke a tsakiyar filin taron, inda a nan ne za a riƙa kaɗa ƙuri'a da kuma yin jawabi Mambobin jam'iyyar daga ko'ina a fadin Najeriya sun taru a filin tun kafin wannan taro na ranar Asabar, inda suke aikin shirya kujeru da sauran kayayyakin da ake bukata don gudanar da taron. Shugaban matasa na jam'iyyar, Honarabul SKE Odi Okoye wanda muka tarar a wajen taron da ya je a matsayin sakataren kwamitin shirya bababban taron, ya ce ba sa wata fargaba domina a cewarsa jam'iyyarsu na kan doka. ''Za mu ci gaba da ayyukanmu, sai dai in kotu ta yanke hukuncin hanawa, idan hakan ce ta tabbata, to jam'iyya za ta yi ganawar gaggawa domin sanin matakin da za ta ɗauka,"" a cewar Mista Okoye. Wasu ƴaƴan jam'iyyar da suka hallara a filin sun ce suna da ƙwarin guiwar cewa taron zai gudana kamar yadda aka tsara, don haka suna nan daram-dam za su kafa su tsare don ganin wannan zaɓe ya gudana. To shin idan kotu ta ce a fasa zaɓen fa?, tambayar kenan da muka yi wa Aishatu Muhammad Gwani wata ƴar jam'iyyar PDP daga jihar Bauchi, sai ta ce ''Haka za mu haƙura, ai mun saba ganin irin wannan, ba komi a ciki, a kan sa ranar zaɓe ma a daga ai'' inji ta. Shi dai Uche Secondus na neman kotu ta dakatar da babban taron na ƙasa da babbar jam'iyyar adawar ta tsara gudanarwa ranar Asabar, lamarin da ka iya kawo cikas ga shirye-shiryen da PDP ke yi."
politics	Wasu dattawan Arewa sun ce sun koma bayan Atiku Abubakar	Wasu da suke yi wa kansu lakabi da kungiyar shugabannin al'ummar arewacin Najeriya sun ce sun  yanke shawarar zaben dan takarar shugaban kasa na jam'iyyar PDP, Alhaji Atiku Abubakar. `Yan kungiyar, wadda suka ce ta kunshi Musulmi da Kirista sun dauki wannan matakin ne don nuna rashin amincewarsu da abin da jam`iyyar APC ta yi na tsayar da Musulmi da Musulmi a matsayin dan takarar shugaban kasa da mataimaki.  Jiga-jigan kungiyar shugabannin al`ummomin arewacin Najeriyar, sun ce tafiyar tasu ta Musulmi da Kirista ce daga jam`iyyun siyasa daban-daban. Kuma sun bayyana cewa sai da suka dauki lokaci suna tuntuba tare da nazarin siyasar kasar, musamman ma manyan jam`iyyu da masu yi musu  takarar shugaban kasa, kana suka yanke shawarar mara wa na jam`iyyar PDP baya. A cewarsu babu adalci a tsarin da jam`iyyar APC ta yi na hada Musulmi da Musulmi a matsayin dan takarar shugaban kasa da mataimaki.  Tsohon mataimakin gwamnan Jihar Sokoto Alhaji Muktari Shagari wanda yana cikin jagororin kungiyar ya shaida wa BBC cewa kungiyoyin sun yi la'akari da hakki na kowa da kowa  da yadda tsarin zama na kasar yake.  Ya ce, ‘’Idan kungiyoyin siyasa za su tsayar da ‘yan takara, suna la'akari da hakki na kowa a Najeriya da yadda tsarin zamanmu yake  …Musulmi da Kiristoci.'' ''Ba za mu yarda a yaudare mu ba saboda haka da Kiristocin Najeriya da Musulmin Najeriya mu hada kai mu zabi  wannan jam'iyya da wannan dan takara Alhaji Atiku Abubakar da mataimakinsa.” In ji shi.  ‘’Su ne  suka nuna cewa lallai-lallai babu shakka za a yi wa kowa adalci a cikin wannan kasa tamu ta Najeriya,’’ a cewarsa. Kungiyar ta yi  misali da  wasu jihohi da ke da gwamna Musulmi da mataimaki Kirista wadanda suka hada da Adamawa da Osun .  Dattawan arewan sun yi amannar cewa kauracewa jam’iyyar da suka yi saboda hadin da ta yi na takarar shugaban kasa zai yi tasiri kan jam’iyyar ta APC ta yadda ba za ta yi nasara ba.  Farfesa Doknan Sheni, wanda tsohon shugaban jami`ar Jihar Filato ne  ya ce sun hada kai ne domin  ta wannan hanyar ce  kawai za su iya samun nasara.  ''Da mun hada kai dole za mu ci zabe, APC ba za ta ci zabe ba,  APC za ta ci zabe  ne kawai idan ba mu hada kai ba, ” in ji shi.  Ya kuma yi ikirarin cewa  suna da magana ne da yawun dukkan Kirista  da ke  Arewa.  Sai dai wanann abu ne mai wuya a tabbatar saboda akwai wasu Kiristoci da  har yanzu  suna tare da dan takarar jam’iyyar APC.   Cikin manyan wannan kungiya da suka rada mata suna kungiyar shugabannin al`ummomin arewacin Najeriya har da tsohon kakakin majalisar wakilai, Hon Yakubu Dogara.
politics	Muhuyi Magaji: Wane ne shugaban hukumar yaƙi da cin hanci ta Kano da aka dakatar?	"Majalisar Dokokin Jihar Kano a arewa maso yammacin Najeriya ta dakatar da shugaban Hukumar Karɓar ƙorafe-ƙorafe da cin hanci da rashawa ta jihar KPCACC, Muhuyi Magaji Rimin Gado, na tsawon wata guda. A zaman da ta yi a ranar Litinin ne majalisar ta ce ta dakatar da Muhuyi, saboda wani ƙorafi da ta samu a kansa daga ofishin Babban Akanta na jihar ta Kano. Shugaban masu rinjaye na majalisar dokokin jihar Kano Labaran Abdul Madari ya shaida wa BBC cewa an dakatar da Muhyi Magaji ne saboda ƙin amincewa da akanta da aka aika masa daga ofishin babban akatna jihar. Sai dai Muhuyi ya yi watsi da wannan zargi a wata hira da BBC ta yi da shi a baya-bayan nan. An daɗe ana yi wa Muhuyi kallon mutum mai yawan jawo ce-ce-ku-ce kan abubuwa da dama a jihar Kano. Bari mu ɗan yi waiwaye kan waye Muhuyi Magaji Rimin Gado. Muhuyi Magaji wani ɗan siyasa ne kuma ɗan gwagwarmaya mai rajin yaƙi da cin hanci da rashawa a jihar Kano. A lokacin gwamnatin Malam Ibrahim Shekarau tsakanin 2003 zuwa 2011 yayin da Muhuyi yake matsayin mataimakin shugaban ƙaramar hukumar Rimin Gado, ya taɓa kai ƙorafi ga hukumar EFCC ta ƙasa kan wasu kuɗaɗen ƙaramar hukumar da suka maƙale. A lokacin da kuɗin suka fito yana riƙon shugabacin ƙaramar hukumar, kasancewar shugaban ƙaramar hukumar ya yi tafiya. Kuma nan take ne ya fara gudanar da wasu ayyukan ci gaba da kuɗaɗem a ƙaramar hukumar, lamarin da ya ja babu shiri shugaban ƙaramar hukumar ya dawo daga wata tafiyar da ya yi. Wannan abu ya jawo saɓani tsakaninsa da shugaban ƙaramar hukumar ta Rimin Gado. Lamarin nan ya fara fito da Muhuyi a idon al'umma a matsayin mai yaƙi da cin hanci da rashawa. Ya taɓa dakatar da rantsar da shugabannin ƙananan hukumomi na riƙo a jihar Kano bayan da ya kai ƙorafi kotu, lokacin dai da yake matsayin mataimakin shugaban ƙaramar hukumar. Bayan da Gwamna Rabi'u Musa Kwankwaso ya koma mulki a shekarar 2015, Muhuyi ya zama jami'in ƙaramar hukuma na farko da ya mayar da motar gwamnati, wanda hakan ya tilasta wa sauran shugabannin ƙananan hukumomi mayar da nasu. Ya ce ya yi hakan ne don tsayawa a kan gaskiya. Sai dai hakan ya jawo masa matuƙar baƙin jini a wajen takwarorinsa a lokacin. Ya kafa wata ƙungiya mai zaman kanta wacce ke yaƙi da cin hanci da rashawa, kuma bayan nan ne Gwamna Abdullahi Umar ganduje ya naɗa shi shugaban hukumar yaƙi da cin hanci da rahswa ta jihar Kano a shekarar 2016. A lokacin da yake riƙe da wannan muƙami ya janyo ce-ce-ku-ce sosai inda ya dinga rigima da ɓangarori daban-daban. Ya yi rigima da ma'ikatan kotu, ya binciki alƙalai, ya binciki manya-manyan ƴan siyasa, ya binciki Masarautar Kano har sau biyu duk kan zargin almundahana da ɓarnata kudaɗen gwamnati. A lokacin da yake shugabantar hukumar ya koma ya yi karatun shari'a inda ya zama lauya. Wasu masu sharhi kan al'amuran yau da kullum sun ce Muhuyi ya matukar ɗaga darajar hukumar ta cin hanci da rashawa ta jihar Kano, har ta zama hukumar da jami'an gwamnati da attajirai da 'yan kasuwa da sarakai suke tsoronta. Sai dai wasu na yi masa zargin cewa ana amfani da shi don cimma wasu burikan siyasa, zargin da ya sha musantawa inda yake cewa yana aikinsa tsakaninsa da Allah. A yanzu za a zuba ido a ga mai zai faru tsakanin Muhuyi Magaji da Majalisar Dokokin Jihar Kano. Dalilan da suka sa majalisar dokokin jihar Kano ta sauke shi An dakatar da Muhuyi ne saboda ƙin amincewa da akanta da aka aika masa daga ofishin babban Akanta na jihar. Wannan ya biyo bayan ƙorafin da ofishin babban Akantan jihar ya shigar gaban majalisar a kansa. Wata wasiƙa ta bayyana cewa Muhuyi ya naɗa wani da ke matakin albashi na huɗu a matsayin akantan hukumar, maimakon wanda aka tura masa wanda kuma hakan ya ci karo da tanadin doka. Shugaban masu rinjaye na majalisar Alhaji Labaran Madari ya nemi kwamitin yaƙi da cin hanci da rashawa na majalisar ya ci gaba da gudanar da bincike kan lamarin. Haka kuma ya nemi kwamitin da ya miƙa rahoto gaban majalisar cikin mako biyu. Ya ce an dakatar da Muhuyi ne bisa tsarin doka, ""idan babu doka da ni ma ba zan zama ɗan majalisa ba kuma da shi ma bai zama shugaban hukumar ba. ""Shi ya sa muka ga ya dace wannan gida ya shiga maganar don mu saurari batun da kunnen basira a kawo mafita,"" in ji shi. Ya ce kwamitin gidan zai yi bincike cikin kwana 30 don ganin idan zargin da ake yi masa gaskiya ne. ""Idan ba gaskiya ba ne sai ya koma kan kujerarsa ba tare da ɓata lokaci ba,"" a cewar Labaran Abdul Madari. To sai dai tun gabanin wannan mataki na majalisa, wasu kafofin watsa labaran Najeriya sun bayyana cewa an fara samun takun-saƙa tsakanin Muhuyi Magaji da ɓangaren gwamnati. Kafofin sun rawaito cewa an fara samun rashin jituwar ne a lokacin da Muhuyi ya yi yunƙurin binciken iyalin gwamnan jihar Abdullahi Umar Ganduje kan wasu kwangiloli da ake zargin sun saɓa ƙa'ida. To sai dai gwamnatin ta musanta wannan zargin, haka kuma shi ma Muhuyi ɗin bai ce komai kan zargin ba. Sai dai wani bincike da BBC ta yi ta gano cewa akwai rashin jituwa sosai tsakanin Muhuyi Magaji da iyalin gwamnan Kano, wanda kuma ake gani shi ne babban dalilin da ya haifar da wannan tsamin dangantaka. Gabanin shiga wannan yanayi dai, Muhuyi Magaji na daga cikin jami'an gwamnati mafiya tasiri a gwamnatin Abdullahi Ganduje, kuma gwamnan ya ba shi cikakkiyar damar yin aikinsa na yaƙi da cin hanci da rashawa, sannan ana yi masa kallon wani babban na hannun-daman gwamna."
politics	Obaseki: Me ya sa Shugaba Buhari ba ya iya ɗinke ɓarakar jam'iyyar APC?	"Matakin da gwamnan jihar Edo da ke kudancin Najeriya, Godwin Obaseki, ya dauka na fita daga jam'iyyar APC mai mulkin kasar, bayan rikicin cikin gida ya ci tura tsakaninsa da shugaban jam'iyyar na kasa, Adams Oshiomole, ya sake fito da gazawar Shugaba Muhammadu Buhari ta magance rikicin jam'iyyar. Rikici tsakanin Mista Oshiomhole - wanda tsohon gwamnan jihar ta Edo ne - da kuma mutumin da ya gaje shi, ya daɗe yana ruruwa, sai dai ya kai intaha ne bayan kwamitin da ke tantace 'yan takarar gwamna ya hana shi damar sake tsayawa takara a jam'iyyar APC kafin zaben da za a yi nan gaba a wannan shekara. Hakan ne ya sa ranar Talata ya garzaya fadar shugaban kasa Muhammadu Buhari domin ganawa da shi, da alama domin ya rarrashe shi ya sanya baki a rikicin. Sai dai ga dukkan alamu ganawar ba ta yi armashi ba don kuwa bayan fitowarsa ne, ya bayyana wa manema labarai a fadar ta shugaban kasa da ke Abuja cewa ya fita daga APC kuma zai koma wata jam'iyyar don neman takara a wa'adin mulki na biyu. Tun gabanin ganawar tasu, masu sharhi kan lamurran siyasa na ganin ba za ta sauya zane ba, saboda an sha kwatawa kuma kwalliya ba ta biya kudin sabulu ba ga waɗanda a baya suka garzaya wurin shugaban kasar don ya sa baki a rikice-rikicen jam'iyyar ta APC a sassan kasar daban-daban. Dr Abubakar Kari, masanin kimiyyar siyasa ne kuma mai sharhi kan harkokinta daga Jami'ar Abuja ta Najeriya, ya shaida wa BBC cewa Shugaba Buhari ba ya sanya baki a kan abin da ya shafi gidansa ma ballantana na jam'iyyar APC. ""Ba kasafai Shugaba Muhammadu Buhari yake sa baki a cikin rigingimu da husuma da ke faruwa ko da a jam'iyyarsa ta APC ko ma a cikin gidansa ba. ""Alal misali, a lokacin da rigingimu suka dabaibaiye tsohuwar jam'iyyarsa ta CPC a jihohi daban-daban musamman ma game da zabukan fid da gwani, bai ce komai ba har wadannan rigingimu suka yi wa jam'iyyar lahani kwarai da gaske. Kafin irin wannan rikicin ya dabaibaye Gwamna Obaseki, an yi wasu a baya, kamar tsohon gwamnan Kano Sanata Rabi'u Kwankwaso da mutumin da ya gaje shi, Gwamna Abdullahi Umar Ganduje. Kuma duk da ziyarar da Sanata Kwankwaso ya kai wa Shugaba Buhari a wani yunƙuri na dinke barakar da ke tsakaninsa da Gwamna Ganduje, hakan bai yi tasiri ba, har Sanata Kwankaso ya fice daga APC zuwa PDP. Lamarin da ya sa, jam'iyyar APC a zaɓen 2019 ta kusa rasa jihar Kano, inda Sanata Kwankwaso yake da ɗumbin goyon baya. Kazalika bayan rikicin da ya ɓarke tsakanin tsohon gwamnan jihar Lagos Akinwumi Ambode da ubangidansa na siyasa Bola Ahmed Tinubu ya-ƙi-ci-ya-ƙi-cinyewa, Mista Ambode ya ziyarci Shugaba Buhari inda ya nemi ya sanya baki. Amma shi ma ƙarfi da yaji aka haramta masa sake tsayawa takara, saboda ganawar tasu da Shugaba Buhari ba ta sauya komai ba. Haka ma fitaccen ɗan majalisar wakilan nan, Abdulmumini Jibrin, ya garzaya fadar shugaban kasar inda ya gana da Buhari, sakamakon rikicin siyasar da yake neman cin kujerarsa a wancan lokaci. Ya je wurin shugaban kasar ne bayan jam'iyyar APC mai mulkin jihar Kano ta hana shi sake tsayawa takarar kujerar majalisar wakilai daga mazabar Kiru/Bebeji da ke jihar Kano. Amma duk da ganawar da ya yi da shugaban kasar, jam'iyyar ta APC ba ta mara masa baya a zaben ba; hasalima wasu sun yi zargin cewa jam'iyyar APC reshen jihar Kano ta goyi bayan dan takarar jam'iyyar PDP da ke hamayya a jihar. Sai dai da ma fadar shugaban kasar ta sha cewa Shugaba Buhari ba mutum ne da ke son tsoma baki a rikice-rikicen jam'iyyarsa ba tana mai cewa ya fi so dimokradiyya a ko da yaushe ta yi halinta."
politics	Na fita daga APC ne saboda an zagi yayan Shugaba Buhari -  Fatihu Muhammad	"Danna hoton da ke sama domin kallon bidiyon: Dan majalisar wakilan Najeriya da ke wakiltar mazabar Daura da Sandamu da Mai'adua, Fatihu Muhammad, ya ce ya fita daga jam'iyyar APC mai mulkin kasar ne saboda wani ya zazzagi mahaifinsa. Fatihu Muhammad, ɗa ne ga yayan Shugaba Muhammadu Buhari. A hirarsa da BBC, dan majalisar, wanda ya yi zargin cewa an murde zaben fitar da gwani na jam'iyyar domin bai wa wani damar yin takarar kujerar majalisar wakilan tarayya a zaben 2023, ya ce mutumin da aka bai wa takarar ne ya kirawo shi a waya ya zazzagi mahaifinsa. ""Idan kai dan halak ne aka ci mutuncin iyayenka, me ya kamata ka yi? In dai ka san darajar mahaifanka. Ai siyasa ba hauka ba ce,"" in ji shi. Ya kara da cewa rashin adalci shi ne kashin bayan barinsa APC baya ga zagin mahaifinsa yana mai cewa jam'iyyar ta yi masa karfa-karfa a zaben fitar da gwani. ""Idan kana siyasa ka san yau za ka ci, gobe ba za ka ci ba: adon siyasa ke nan. A yi zabe, idan Allah ya bai ba ni nasara ba zan rungumi kaddara, na gyara kura-kuraina na tunkari gaba, amma sai a ce wai za a karya ka,"" in ji Honorabul Fatihu. Dan majalisar wakilan na Najeriya ya ttabbatar da cewa ya gana da dan takarar shugabancin kasar na jam'iyyar PDP, Atiku Abubakar da zummar sauya sheka, yana mai cewa bai gaya wa Shugaba Buhari abin da ya faru da shi ba."
politics	Wane ne Shugaban Jam'iyyar PDP a yanzu?	"A makon nan ne wata babbar kotu a Jihar Ribas da ke kudancin Najeriya ta dakatar da shugaban jam'iyyar PDP na kasar Uche Secondus. Tun bayan dakatar da Mista Secondus ne ƴayan jam'iyyar suka shiga rububi domin ganin yadda za a ci gaba da tafiyar da jam'iyyar. Kwanaki kaɗan bayan kotun ta dakatar da Mista Secondus, sai jiga-jigan jam'iyyar ta PDP suka tabbatar da Elder Yemi Akinwonmi a matsayin muƙaddashin shugaban jam'iyyar. Sai dai wasu na kallon Elder Yemi a matsayin wanda ba zai iya jagorantar jam'iyyar ba, sakamakon rashin lafiyar da yake fama da ita ta shanyewar ɓarin jiki wanda hakan ya sa ya gaza halarta wani taron kwamitin gudanarwar da jam'iyyar ta kira, inda nan take ɗayan mataimakin jam'iyyar daga arewa, Sanata Sulaiman Nazif ya jagoranci zaman kwamitin. Kwatsam kuma a ranar Alhamis sai wata babbar kotu a Birnin Kebbi ta yanke hukunci bayan wasu mutum uku sun shigar da jam'iyyar PDP da Uche Secondus ƙara, inda a halin yanzu kotun ta bayar da umarnin mayar da Uche Secondus a matsayin shugaban na PDP. Wannan lamari dai ya jawo ruɗani inda ake tababa kan ko wane ne shugaban PDP a halin yanzu. A yanzu dai ga Uche Secondus kotu a Ribas ta dakatar da shi, wata kotu a Birnin Kebbi kuma ta dawo da shi, ga kuma muƙadashin jam'iyyar wanda aka ba riƙo wato Elder Yemi Akinwonmi ba shi da lafiya wanda hakan ya sa aka samu wani sabon shugaba daga arewa ya wakilce shi a wani taro. To ko wane ne shugaban jam'iyyar a yanzu? Da alama dai har yanzu akasarin jiga-jigan jam'iyyar PDP ba su amince da wannan sabon hukuncin na kotun birnin Kebbi ba. Domin kuwa, a tattaunawar da gwamnan Sokoto Aminu Waziri Tambuwal ya yi a ranar Juma'a da ƴan jarida, ya bayyana cewa har yanzu jam'iyyarsu ba ta samu takarda a rubuce daga kotun Birnin Kebbi ba kan batun sake mayar da Uche Secondus, kamar yadda jaridar Daily Trust ta ruwaito. Sakatare Janar na PDP Umar Ibrahim Tsauri ya ce tsarin mulkin jam'iyyar ya ba da damar idan shugaba baya nan wa zai maye gurbinsa. ""Kotuna biyu sun ba da mabambantan hukunci, amma lauyoyi sun ce mana a irin wannan yanayi na umarnin kotun duka babu wanda zai zama laifi idan an bi shi."" Ya ƙara da cewa a yanzu an bai wa lauyoyi dokar da Mista Secondus ya kawo wacce kotu ta yanke, yanzu ana jira su bai wa jam'iyya shawarar abin da za ta yi. ""Kotu ba ta warware matsalolin siyasa, kullum siyasa ita ke warware matsalolinta. Yanzu so ake a samu matsaya a cikin gida don warware matsalolin da suke gaban kotun ba sai an je kotu ba,"" kamar yadda ya ce. Bisa wannan lamari, BBC ta tuntuɓi Barrista Al Zubair Abubakar, wanda lauya ne a jihar Kaduna kuma inda ya ce a halin yanzu, hukuncin da PDP ya kamata ta yi amfani da shi shi ne hukuncin farko wato wanda kotun Ribas ta yi. Inda ya ce hakan ne ma ya sa aka damƙa shugabancin ga wasu, kuma hukuncin na kotun Ribas ɗin ya sa an kori Mista Secondus din daga mazaɓarsa. Barrista Al Zubair ya ce da a ce kotun ɗaukaka ƙara ce ta yanke wannan hukunci na biyu, da sai a ce uwar jam'iyyar PDP ta bi sabon hukuncin da aka yanke, amma a cewar Barrista, duka kotunan biyu wato ta Ribas da ta Birnin Kebbi matsayinsu ɗaya. ""Kotun Fatakwal za a bi kafin kafin a samu daidaito tsakanin kotuna biyun,"" in ji Barrista. Ko da BBC ta tambayi Barrista me ya sa ake samun hukunce-hukunce daban-daban daga kotuna irin waɗannan masu karo da juna sai ya ce, ""Babu mattara ɗaya da ake ajiye shari'un da muke da su wato central registry, watakila alƙalin zai iya cewa bai san da hukuncin ba amma kuma lauyoyin da su waɗanda suka yi ƙarar sun sani, domin ba za su ce ba su sani ba""."
politics	Daga baƙonmu na mako: Nepu da ‘Nehunci’ cikin shekara 70: Ina aka kwana da gwagwarmaya?	Wannan maƙala ce ta musamman daga baƙonmu na mako: Sunusi Umar Sadiq, lauya kuma mai sharhi kan lamurran yau da kullum da ke Kano, Najeriya.Ra'ayin da ke cikin maƙalar na wanda ya rubuta ta ne, ba na BBC ba. Wasu matasa takwas, suka hadu su takwas, a ranar takwas ga watan takwas na shekara ta 1950 suka kafa jam'iyya mai manufofi takwas ba guda daya. A wani ƙaulin ma an ce sun yi zaman kafa wannan jam'iyya ne a gida mai lamba takwas, a Warri Street da ke cikin Sabon Garin Kano, a arewacin Najeriya. A makon jiya wannan jam'iyya da matasan nan suka sanya mata suna NEPU tare da taken SAWABA, ta cika shekaru 70 cif da kafuwa. A tsakanin waɗannan shekaru abubuwa da yawa sun faru a kasar nan. A cikin wadannan shekaru saba'in, kasar ta samu 'yanci daga Turawan mulkin mallaka na Kasar Ingila. A cikin wadannan shekaru saba'in an sauya fasalin kasar inda aka kirkiri jahar Midwest a shekarar 1963; daga baya ma aka bar tsarin lardi-lardi aka koma tsarin jiha-jiha, farko a shekara ta 1967, inda aka samar da jihohi 12. Sai kuma 1975 inda jihohin suka koma 19. A 1987 an kirkiri karin jihohi guda biyu suka zama jumullarsu 21. A shekarar 1991 aka samar da karin wasu jihohin goma suka zama 30. Sai kuma a shekarar 1996 inda suka zama 36. Har wa yau a cikin waɗannan shekaru 70 an samu sauye-sauye ta fuskar tsarin mulki da ma salon gudanar da mulkin. Sojoji sun fatattaki farar hula. An yi yaƙin basasa na tsawon watanni talatin, bayan aƙalar mulkin kasar ta yi ta kara-kaina a tsakanin sojoji ta hanyar juye-juyen mulki, an kara dawowa turbar mulkin farar hula tare da sauya tsarin mulkin kasar daga wanda aka gada daga Ingila na Firaiminista zuwa salon mulki na kasar Amurka mai tsarin shugaba mai cikakken iko. Ƙari kan waɗannan duka kuma shi ne rushe siyasar ɓangaranci da ƙabilanci ta yadda a yanzu doka ba a amince da kafa jam'iyyu da suka taƙaita ga wani sashe na kasar nan ba ko kuma jam'iyyar ta zama ta iya ƴan wata kabilar ba ne. Domin a wancan lokacin akwai jam'iyyu irin su Borno Youth Movement (BYM) ta mutanen Borno; Ilorin Talaka Parapo (ITP) ta Yarabawan Ilorin; United Middle Belt Congress (UMBC) wacce kusan ace ta 'yan ƙabilar Tibi ce kawai karkashin shuganban siyasarsu na lokacin Mista J. S. Tarka. Haka misalan jam'iyyun wancan lokutan suke domin ko ita NEPU ai cikakken sunanta shi ne Northern Elements Progressive Union kuma ayyukanta kacokan da gwagwarmayar da ta yi a iya rrewacin Najeriya ne. Kusan duk lokacin da tattaunawa ta biyo kan gwagwarmayar NEPU ana ba da labari ne kan irin tsangwama da azaba da 'yan jam'iyyar da masu goyon bayanta suka fuskanta karkashin ma su mulkin wannan lokacin. Ba kasafai ne za ka ji tattaunawa kan gundarin gwagwarmayar tafiyar ba, ma'ana manufofin da ita jam'iyyar NEPU ta sanya a gaba ba. Da za a yi irin wannan tattaunawar da watakila hakan zai zama manuniya kan fahimtar hakikanin gwagwarmayar NEPU. Wacce nasara aka samu? Ya aka yi aka samu wannan nasarar? A ina aka gaza? Me ya sa aka samu wannan gazawar? A wane hali ake ciki yanzu? A takaice, manufa da muradin NEPU su ne faɗa da tsarin kama-karya na haɗakar sarakunan gargajiya da Turawan mulkin mallaka wanda ake kira Indirect Rule, wato tsarin da su Turawa ke tasarrufi da rayuwar jama'a amma ta hanyar amfani da sarakuna waɗanda su ne suke gudanar da komai. Don haka a zahiri sarki ke mulki amma shi ɗin ba komai ba ne face dodo-rido tun da tsare-tsare da dukkan umarni suna hannun Turawan. Aiwatarwa ce kawai aka damƙawa masu sarautar. Lokaci ba abin da ya bari. A yau babu Turawan mulkin mallaka; sun bar mana kasar tun shekaru sittin da suka wuce. Sarakunan gargajiya kuma a yau sun zama hoto; ba su naɗa alƙalai ba sa shari'a. Haka kuma ba su da ƴan doka da kuma gidajen yari a karkashin ikonsu. Duk wadannan sauye-sauye sun faru a ƙarƙashin mulkin soja musamman ma a shekarun 1967 da kuma 1976. Sai dai kuma duba na tsanaki zai nuna mana cewa bakon da ake murnar ya tafi ba fa tafiya ya yi ba. Salon yadda abubuwan suke tafiya ne kurum ya sauya. Zalunci da kama karya suna nan zagaye da mu cikin rayuwar mu ta yau da kullum. Babban tashin hankalin ma shi ne saɓanin yadda a baya ba daidai ba take a matsayinta na ba daidai ba, a halin yanzu mun yi nisan da har ma ba daidan ba ita ake yi wa kallon daidai. Saɓanin yadda a baya ake samun masu yin fito na fito da abubuwan ɓarna, a yau galiban mutane neman yadda su ma za su shiga cikin da'irar yin wannan ɓarnar suke yi domin su ma a rika damawa da su. Lokaci ya nuna wasu abubuwan da NEPU ta ke kallon za su zama masu amfani ga al'umma sun rikiɗe sun zama barna. Tsarin kananan hukumomi na ɗaya daga cikin wadannan abubuwa. An samar da kananan hukumomi dan su zamanto ma fi kusanci ga jama'a. To amma a yau babu komai ciki sai almundahana, wasoson dukiyar jama'a da babakere. Hatta lamarin zaben shugabannin kananan hukumomin ya zama wasan yara. Wannan abu ne da kowa ya sani ba sai an faɗa ba. Wani karin misalin shi ne tabbatar da damar yin zaɓe ga kowa da kowa. Jam'iyyar NEPU ta yi adawa matuƙar adawa da tsarin zaben hawa-hawa saboda son ran da ake aiwatarwa karkashinsa. A karshe dai an dawo zaɓen falle daya a shekarar 1959. Mata kuma sun fara jefa kuri'a a shekarar 1979. Sai dai kuma wannan tsarin cike yake da damuwa. A wannan tsari da kare da rago duk darajar su daya. Maimakon sanin ciwon kai ya zama shine abun dubawa wajen kyale mutum ya zabi wadanda za su tafiyar da al'amuran kasa, sai kawai aka ce shekarun haihuwa kadai sune abun dubawa. A karkashin wannan tsari da hamshakin dan kasuwa mai masana'antu da kuma gafalallen matashi mai yawo kwararo-kwararo yana shaye-shaye da addabar jama'a duk matsayin kuri'arsu daya. Saboda haka waɗannan gafalallun matasa sune da kunzumin kuri'unsu za su zaɓo baragurbin da zai zo ya dagula sha'anin tattalin arzikin kasa ta yadda wancan mai masana'antu zai durkushe! Ya Ilahiy ina hikima cikin wannan? Jagora kuma shugaban jam'iyyar NEPU, Mallam Aminu Kano, yana cewa babbar nasararsa a duniya ita ce koyawa talaka cewa 'na ki', 'ban yarda ba', 'ba haka za ai ba'. Sai dai bisa ga dukkan alamu Talaka ya manta da wannan karatun tuntuni. Yanzu kirarin da ake yi wa kusan kowane dan siyasa shi ne 'kowa ya bi'. Kuma wannan shi ne gaskiyar lamarin. A yau in ka ga ba abi dan siyasa ba to bai saki tsaba ba ne. Domin kuwa kaza a kullum mai zuba tsaba take bi. Ya ishe ka misali cewa lokacin da shi Mallam Aminu ya fito takarar zuwa majalisar taraiya ai abin da ake cewa shi ne: ''Birni da kauye, mu zabi Aminu dan Talakawa'' Amma yanzu abin da za ka ji ana cewa shi ne: 'dan Sarki jikan Sarki! ko kuma wani abu makamancin haka. Saboda haka duk abubuwan da NEPU ta yi gwagwarmaya kan su suna nan tare da mu har zuwa wannan lokaci. Illa iyaka sun sauya kama. Duk da cewa yanzu Turawan mulki sun tafi to amma fa har zuwa wannan lokaci tattalin arzikinmu a hannunsu yake. Duk da cewa an karbe duk wani iko daga sarakunan gargajiya to amma fa har yanzu akwai kashin dankali, danniya da kama karya. A zancen gaskiya ma abubuwan kara munana suka yi. A yau ana kamawa a ɗaure haka kurum. Shari'a ta zama tamkar ciniki. Mafitarka kawai shi ne me ka ke da shi me kuma za ka bayar. Ana kashewa ana daukewa har ma a ɓatar da mutum ba tare da an yi wani abu akai ba. Rayuwar mutane na cikin haɗari. Babu tsaron rayuka, dukiya da ma mutunci. Maganin abu a kasar nan shi ne kawai kar ka bari a yi maka, domin matukar an yin to fa ruwa ya sha. Kamar yadda na fada har yanzu muna fama da kashin dankali. A halin da ake ciki yanzu a kasar nan abin lura kawai shi ne wa ka sani wa ya san ka, ko kuma wa ka sani wanda ya san wani. Sai ka ba da kuɗi za ka samu aikin yi. Sai ka ba da kudi za ka samu karin girma a wurin aiki. Kai ko da barin aikin ka yi to fa sai ka biya wani abu sannan haƙƙoƙinka na ma'aikaci za su fito. Haka abin yake hatta a fannin shugabanci da  siyasa: sai ka ba da kudi za ka samu takara; sai ka ba da kudi za a zaɓe ka. Haka ma in wani muƙami ne za ai maka a cikin gwamnati to fa shi ma sai ka biya! A irin wannan yanayin ya zaka yi tsammanin ma'akacin gwamnati ya zamo mai kwazo da jajircewa kan aikinsa? A irin wannan yanayi ya za ka tsammaci ɗan siyasa ya damu kansa da damuwar al'umma? Saboda haka gwagwarmayar NEPU ba ta cimma gaci ba. Har yau ba a je inda akai kuɗurin zuwa ba. Wannan kuma ba ɓoyayyen abu ba ne ga duk wanda ya san haƙiƙanin tarihin tafiyar domin tun a wancan lokacin ɓaraka ta samu ta yadda dukkanin matasan nan guda takwas da suka kafa ta sai da suka fita daga cikinta. Wasu suka koma abokiyar hamaiyarta wato NPC. Wasu suka koma aikin gwamnati yayin da wasu kuma suka koma gefe suna gudanar da sha'anin rayuwarsu ta wasu fannonin daban-daban. Maimakon taruwa kowace shekara, taro bayan taro, ana bayar da labarun su Tsalha Ɗankasa, Malami Ƙoƙi, Sahabi Sokoto, Illa Ringim, Inuwa Buraji da sauransu, abin da ni nake ganin ya fi kyautuwa shi ne mu yi sabon ƙoƙarin tantacewa, tsefewa tare da tsara yadda gwagwarmayar NEPU ko kuma 'Nehunci' zai kasance a Nijeriyarmu ta yau. Gwagwarmayar a yanzu ba ta fito na fito da sarakuna ba ce. Su ma ta kansu suke yi yau! Ba kuma da Turawan mulkin mallaka ba ne. Alal haƙiƙa gwagwarmayar da ake bukata a Najeriyar yau shi ne sauya tunanin Talakawa ta hanyar fito da su daga dimuwar da 'yan siyasar mu suka jefa su ciki ta yadda a yau ya zama Talaka bai ma san kan sa ba. Babban abin tashin hankalin ma shi ne su wadannan 'yan siyasar na yau a cikinsu akwai 'ya'ya da ma jikokin NEPU. Kuma har zuwa yau suna iya tutiya ko da'awar cewa su ma 'yan NEPU ne ko kuma akwai jinin NEPU a jikinsu. To amma fa duk karya ce ihun kawai!
politics	M﻿anyan manufofin da Kwankwaso zai mayar da hankali a kansu	Kamar sauran ƴan takarar shugabancin ƙasa na Najeriya, shi ma Dr Rabi’u Musa Kwankwaso na jam’iyyar NNPP ya ƙaddamar da manufofin yaƙin neman zabensa.. Tsohon gwamnan jihar Kanon kuma tsohon Sanata a majalisar dattijan ƙasar ya ƙaddamar da kundin manufofinsa ne a ranar Talata 1 ga watan Nuwamban 2021. Kundin manufofinsa ya ƙunshi ƙudurce-ƙudurce da hanyoyin da zai bi wajen aiwatar da su idan ya samu nasarar zama shugaban Najeriya. Ɗan takarar shugaban kasa na jam’iyyar NNPPn, Injiniya Rabi’u Musa Kwankwaso ya gabatar da kundin manufofin nasa mai shafi 151 ne a wani gagarumin taro a Abuja, da  ya haɗa jiga-jigan jam’iyyar da dukkan manyan ƴan takarar jam’iyyar a matakai daban-daban a fadin Najeriya. Cikin manufofin har da aniyar inganta tsaro ta hanyar kara yawan jami’an tsaron, da kula da lafiyar mata masu juna biyu kyauta da kuma tsawaita amfani da sakamakon jarrabawar shiga jami’a, wato Jamb. Dan takarar ya ce idan ya samu nasarar zama shugaban Najeriya, gwamnati zai kafa irin ta talakawa. Ya ce za a kafa kwamitoci tun daga matakin gunduma zuwa ƙananan hukumomi zuwa jihohi da kuma gwamnatin tarayya, waɗanda za su ƙunshi kowane nau’i na al’umma, waɗanda su ne za su yanke shawara a kan irin ayyukan da suke buƙatar a aiwatar musu. S﻿u za su dinga yanke shawarar abubuwan da suke buƙata gwamnati ta yi musu kama daga kan inganta tattalin arziki da fannin lafiya da ilimi da tsaro da sauran su. Kazalika ɗan takarar shugaban ƙasar ya yi alwashin kawo ƙarshen wadansu abubuwa da ke yi wa mata da matasa cikas a rayuwa. Waɗannan abubuwa sun haɗa da Ba yaro dan makarantar da zai sake biyan kudi na WAEC ko NECO ko JAMB ko NABTIB. Sannan jarrabawar JAMB za ta dinga kai wa shekara hudu tana amfani ba shekara ɗaya kamar yadda aka saba ba. A fannin tsaro kuwa dan takarar ya sha alwashin ƙara yawan jami’an tsaron ƙasar. A yanzu dai Najeriya tana da jami’an soji kusan 250,000 ne kawai, amma Sanata Kwankwaso ya ce zai ƙara yawansu zuwa miliyan ɗaya. A ganinsa wannan na daga cikin manyan hanyoyin magance matsalar tsaro a ƙasar. Kazalika ya ce zai tabbatar da yawan ƴan sandan ƙasar ma ya kai miliyan ɗaya. Ya kuma ce sojojin da suke da ƙwarewa  afannin injiniya ne za su dinga jagorantar gyara da faɗaɗa titunan ƙasar don gano tare da lalata maɓoyar ƴan ta’adda. Duk da irin kukan da ake yi cewa Najeriya na fama da rashin kudi ko matsi, Injiniya Kwankwaso ya ce yana da yakinin cewa idan aka toshe wasu kafofin sata, gwamnati  za ta samu wadataccen kudin da za ta inganta rayuwar al’umma ba tare da ciwo bashi ba. A don haka ya ce zai samar da ingantattun hanyoyi na toshe duk wata kafa da za a dinga sace kuɗaɗen gwamnati. Kwankwaso ya ce yana da burin taimaka wa manoma da tallafi ta hanyar sayar musu da bashi a farashi mai rangwame. Sannan za ta dinga sayen amfanin noman manoma ta yadda ba za a bari ƴan kasuwa su saye musu babu daraja ba. Hakan zai sa harkokin nomansu ya inganta su kuma dinga samun riba mai fa’ida, kamar yadda manufofin nasa su nuna. Ya sha alwashin mayar da dukkan ƙungurman dajin da ƴan ta’adda da ƴan bindiga suka mayar da su maɓoya, ƙarƙashin gwamnati, ta yadda za a mayar da su gonaki ko wasu wurare na musamman da gwamnati da al’umma za su dinga amfana da su. Za a samar da ƙwararrun jami’an soji a kan iyakoki da dakarun kare dazuka da na bakin ruwa don kare dukkan ɓangarorin ƙsar daga muggan laifuka kamar shiga da fitar da ƙwayoyi da makamai da sauran laifuak. Za a haɗa kai da ƙasashe maƙwabta don tabbatar da samar da tsaro ta kowane fanni. Za a yi amfani da fasaha sosai wajen inganta samun bayanan sirri da gano yadda ake kitsa mugayen ayyuka. A﻿bubuwan da ya sha alwashin yi a wannan fannin sun haɗa da:
politics	Abin da ƴan Najeriya ke cewa game da daliget a shafukan sada zumunta	"Tun bayan da aka fara zaben fitar da gwani a jam'iyyun Najeriya, kasuwar daligets ta buɗe inda suke ta cin karensu babu babbaka. A irin waɗannan lokuta daligets kan samu kuɗaɗe daga wajen ƴan takara, wanda wasu ke cewa harka ce ta ""daga bana sai baɗi"", amma a zahiri ana nufin daga wannan shekarar sai kuma bayan wasu shekaru hudun. Sannan a wannan kakar zaɓen fitar da gwanin na 2022 gabanin zaɓukan 2023, ba aljihun daligets ba ne kawai suka cika, har da sake samun suna da yin tashe a cikin al'umma, wataƙila saboda tasirin kafofin sada zumunta. Tun daga farkon wannan makon ake ta tattauna batun daliget a shafuka daban-daban, wanda hakan yana daga cikin abin da ya ƙara fito da su da ayyukansu a idon duniya. Yayin da wasu ke ta yi wa daliget wasa da raha da tsokanarsu da nuna yadda lokacin ƙarfin ikonsu ya zo, wasu kuma zagin su da zargin su da ""kwaɗayin abin duniya suna ƙin zaɓar waɗanda suka dace suke yi."" Me ake cewa a shafukan sada zumunta? Kalmar #deligates na daga cikin wacce aka fi ambatarta sosai a shafukan sada zumunta a Najeriya a baki ɗayan wannan makon. @AishaYesufu ta rubuta cewa: ""Idan daligets ba su zaɓar muku ƴan takarar da kuke so ba, to ku rama ta hanyar ƙin zaɓar jam'iyyarsu a manyan zaɓuka. Ku gaya wa jam'iyyun cewa ba za ku zaɓe su ba! Idan kuka ci gaba da cewa dole Jam'iyya kaza da kaza ce za su yi nasara, to waɗannan daligets ɗinza su ci gaba da zaɓar muku da ƴan takarar da ba kwa so."" @SavvyRinu ya ce: Babu wata dimokradiyya da ake bi a tsarin wakilan jam'iyyu. Daligets ba za su taɓa yin biyayya ga Najeriya da al'ummarta ba. Biyayyarsu ga masu hannu da shuni ne da shugabannin da suka naɗa su a matsayin daliget tun farko."" Ga sauran kamar haka: Oke Umurhohwo @OkeStalyf ya ce: ""Ka ji tsoron daliget kamar yadda za ka ji tsoron Delilah 😂."" MUSTAPHA @angry_ustaaz ya ce: ""A da dai bai wa daliget cin hancin nan a ɓoye ake yi, amma abin da ban tsoro ganin yadda ba a ma ɓoye shi a yanzu. ""Wato a taƙaice dai ba maganar ɗan takara nagari ko mugu ake yi ba, magana ce ta wanda ya fi ba da kuɗi, me zai hana su yi ta sace kuɗaɗen al'umma? Wani ɗan Najeriya mai sharhi kan al'amuran yau da kullum kuma malamin wata jami'a a Amurka, Farooq Kperogi ya rubuta a Facebook cewa: ""Zaɓen fitar da gwani da ake yi a faɗin Najeriya wanda daliget-daliget ke sayar da ƙuri'unsu a bayyane ga wanda ya fi ba su kuɗi mai yawa, shi ne yanayi mafi ƙasƙanci a siyasar Najeriya. ""Ban taɓa ganin wani abu makamancin haka ba. Kenan dai a 2023 za mu samu shugabannin da suka sayi daliget ba ko kunya don samun muƙamansu. Me zai faru sakamakon hakan?"" Wasu rahotanni sun ce tuni wasu ƴan takarar da suka sha kaye a zaɓukan fitar da gwanin suka karɓo kuɗaɗensu a wajen daliget din. Jaridar Daily Trust ta ruwaito cewa ɗan tsohon matakimakin shugaban Najeriya Namadi Sambo, ya bi daliget ɗin har gida ya karɓo kuɗaɗen da ya ba su, bayan da mafi rinjaye su azaɓi abokin karawarsa. Adam Namadi wanda ke takarar ɗan majlisar wakilai a ƙaranmar hukumar Kaduna ta Arewa, ya nemi daliget din su mayar masa da naira miliyan bibbiyun da ya ba su kafin zaɓen. Shi mutumin da ya so yi wa jam'iyar PDP takarar gwamna a Jihar Kaduna da ke arewacin Najeriya a zaben 2023, Sanata Shehu Sani, ya ce daliget biyu ne suka zabe shi, kuma ko sisi bai ba su ba. Sanata Sani ya bayyana haka ne a sakon da ya wallafa a shafinsa na Tuwita ranar Alhamis. A cewarsa, bai san wadanda suka zabe shi ba, yana mai cewa daliget kusan 300 ne suka kira shi suna masu bayyana masa cewa suna cikin mutum biyun da suka zabe shi. Ya taya Honorabul Isah Ashiru, mutumin da ya lashe zaben. Daliget shi ne mai kaɗa ƙuri'a a zaɓen fitar da gwani na jam'iyya. Ƴaƴan jam'iyya a matakan mazaɓu na ƙanana hukumomi su ne suke zaɓar daliget daga tsakanin su. Sai dai ana ganin duk jihar da ake da gwamna a jam'iyya mai ci, to ana zargin gwamna shi ke da ruwa da tsaki na zaɓar daliget ɗin. Daliget biyar-biyar kawai ake zaɓa daga kowace mazaɓa don yin zaɓukan fitar da gwani a zaɓen gwamnoni da ƴan majalisar dattijai da ƴan majalisar wakilai da ƴan majalisar dokoki ga jam'iyyar APC. Amma ga jam'iyyar PDP, mutum uku ake zaɓa daga kowace mazaɓa."
politics	Ni da Shekarau muna nan tare - Kwankwaso	"Dan takarar shugaban Najeriya a jam'iyyar NNPP, Sanata Rabi'u Musa Kwankwaso, ya ce babu wata matsala tsakaninsa da bangaren tsohon gwamnan Kano Sanata Ibrahim Shekarau. A tattaunawarsa da BBC Hausa, Kwankwaso ya ce rahotannin da ake watsawa game da rashin jituwa tsakaninsa da bangaren Shekarau ba su da kamshin gaskiya. Yana bayani ne bayan wasu rahotanni sun bayyana cewa Sanata Shekarau na shirin komawa jam'iyyar PDP saboda bangaren Kwankwaso ya gaza cika alkawuran da ya yi musu yayin da ya shiga jam'iyyar NNPP. Sai dai Kwankwaso ya shaida mana cewa ko da yake shi ma ya samu wannan labari amma ba haka batun baye ba. ""Gaskiya babu wata yarjejeniya da aka yi da ta wuce cewa akwai bukatu da aka kawo kuma mun yi kokarin biyansu  amma ba a kawo su a kan lokaci ba, kuma babu  yadda za mu iya yi musamman abin da ya shafi takara,"" in ji tsohon gwamnan na Kano. A cewarsa, galibin wadanda bangaren Shekarau ya kawo domin su samu gurbin takara sun shiga NNPP a kurarren lokacin da INEC ba za ta amince da takararsu ba domin an kammala zabukan fitar da gwani. Sai dai ya ce idan aka kafa gwamnati za su samu mukamai masu daraja. Sanata Kwankwaso ya kara da cewa hakan ba zai haifar da wata matsala a jam'iyyar NNPP yana mai cewa babu matsala tsakaninsa da Shekarau."
politics	Abin da ya kamata ku sani kan shirin zaɓen ƙananan hukumomi a Abuja	"Ana ci gaba da shirye-shiryen gudanar da zaɓen shugabannin kananan hukumomi shida na yankin babban birnin tarayyar Najeriya, Abuja a ranar Asabar mai zuwa. Hukumar zabe ta kasa, wato INEC, ta kulla yarjejeniyar gudanar da zaben cikin kwanciyar hankali tsakanin jam'iyyun siyasa da za su tsayar da 'yan takararsu a zaɓen. Wakilan jam'iyyu 14 ne suka sa hannu a yarjejeniyar da 'yan takara 473 da jami'an tsaro da sauran masu ruwa da tsaki. Dukkanin bangarorin sun sha alwashin yin aiki da ita, don ganin an yi zaɓen cikin lumana da nasara. A yankunan kananan hukumomin shida na birnin tarayya Abuja ne za a gudanar da zaɓen a ƙarshen wannan mako. Honarabul AbdulMalik Ahmed Usman, shugaban jam'iyyar APC na yankin babban birnin tarayya Abuja, ya ce wannan wani mataki ne da aka saba bi, kuma a shirye suke su girmama yarjejeniyar da aka ƙulla. ''Zaman lafiya shi ne komai idan babu shi, ai babu shugabanci, dan haka ya zama dole a gare mu shugabanni mu tabbatar an yi zaben nan cikin zaman lafiya. Idan mun yi nasara wanda daman abin da muke fata kenan, za mu samu damar yin mulkin cikin kwanciyar hankali, wannan shi ne babban fatanmu.'' Shi kuwa Sunday Dogo Zaka, shugaban babbbar jam'iyyar adawa a Najeriya ta PDP na yankin babban birnin tarayya Abuja, ya ce hakika sun sa hannu a yarjejeniyar gudanar da zaɓe lami lafiya, amma bisa sharadun hukumar zabe kan yarjejeniyar zaman lafiya. ""Idan INEC su ka sa muka sanya hannu cewa a yi zaɓe cikin zaman lafiya, su tabbatar su ma sun yi adalci idan ba su yi ba, to kuwa ba za mu taba yadda ba ko da kuwa mun sanya hannu a jarjejeniyar zaman lafiya. Amma a dawo a cuce mu a hana mu magana. Idan an yi zabe mun sanar da magoya bayanmu su tabbatar sun tsaya, an yi komai a kan idonsu.'' Sai dai jami'ar hulda da jama'a ta hukumar zaɓe mai zaman kanta INEC, Hajiya Zainab Aminu Abubakar ta ce irin wannan yarjejeniya da ake kullawa domin a yi zaɓe cikin zaman lafiya da lumana ne. Ta kuma shaida cewa matukar aka samu matsalar, to hukumar zaɓe za ta hukunta duk wanda aka samu da karya doka ko tada husuma a lokacin zaɓen. Wannan zaɓe na kananan hukumomi shida a babban birnin tarayar Najeriya ana ganin wani zakaran gwajin dafi ne, game da babban zaɓen ƙasar da ke tafe a shekara mai zuwa. A wani ɓangaren kuma hukumar zaɓe da jam'iyyun siyasa da kuma jama'ar kasar kwata."
politics	Sharuddan da Inec ta gindaya wa jam’iyyun siyasa a Najeriya	Hukumar zaɓe mai zaman kanta a Najeriya (INEC) ta ce jazaman ne jam'iyyun siyasar ƙasar su yi aiki sau da ƙafa da tsarin dimokraɗiyya a cikin gida, wajen gudanar da zaɓukansu na fid da gwani gabanin babban zaɓen ƙasar da ke tafe. Ta ce matuƙar wata jam'iyya ta gaza aiki da tanade-tanaden dokar zaɓen 2022 a zaɓenta na fid da gwani, ba za ta karɓi ɗan takarar da jam'iyyar ta gabatar mata ba. A sanarwar da Hukumar zaɓe ta INEC ta fitar ranar Talata, ta ce dole ne sai 'yan takarar da jam'iyyu za su fitar daga mazaɓu guda 1,491 da za su shiga zaɓen 2023, su fito ta hanyar dimokraɗiyya da zaɓen fid da gwani mai sahihanci da gaskiya bisa tanadin sashe na 29 da na 84 na dokar zaɓen 2022. A cewarta zaɓen fitar da gwani na jam'iyyun, sai ya dace da tanade-tanaden tsarin mulkin jam'iyyun da tsare-tsaren dokar zaɓe da kuma sauran ƙa'idojin INEC. Sanarwar ta ce kamar yadda doka ta tanada, hukumar zaɓe za ta sa ido kan zaɓen fitar da gwanin kowacce jam'iyya da ta sanar da hukumar a shari'ance bisa tanadin sashe na 82 ƙaramin sashe na ɗaya da ƙaramin sashe na 5 na dokar zaɓe. Ta ce duk wata jam'iyya da ta gaza sanar da hukumar game da duk wani babban taro da za ta gudanar da nufin fitar da 'yan takarar da za su tsaya wani zaɓe kamar yadda dokar zaɓe ta yi tanadi, hakan ya rusa sahihancin babban taron. INEC ta ce jazaman ne sai an gudanar da zaɓukan fitar da gwani a mazaɓu daban-daban kamar yadda sashe na 84 na dokar zaɓe ya ce don kuwa in ji INEC saɓa doka ne a gudanar da zaɓen fitar da gwani a wajen wata mazaɓa don fitar da wani da takara. Don haka hukumar zaɓe ba za ta sa ido kan irin wannan zaɓen fitar da gwanin ba kuma ba za ta karɓi sakamakonsa ba. Sanarwar ta INEC ta yi kira ga jam'iyyun siyasa su guji gwara kan 'ya takara yayin zaɓukan fid da gwani, wanda ka iya haddasa shari'o'in babu gaira babu dalili da za su iya janyo gaza fitar da 'yan takarar da za su shiga zaɓe a wasu mazaɓu. INEC ta ce zaɓen fitar da gwani shi ne na uku cikin al'amura 14 na jadawalin zaɓen 2023. A cewar sanarwar INEC, jam'iyyu na da kwana 61 su kammala zaɓen fitar da gwani na masu neman takarar shugaban ƙasa da gwamononi da kuma 'yan majalisun tarayya.
politics	Zaɓen 2023: Dokar zaɓe ba ta san da  mataimakin ɗan takara na riƙo ba - INEC	"Hukumar zaɓe mai zaman kanta ta Najeriya, INEC,  ta yi watsi da batutuwan da wasu ƴan takarar shugaban ƙasa suke yi cewa sun bayar da sunayen waɗanda suka zaɓa mataimaka a matsayin na riƙo. A yayin wata tattaunawa da gidan talabijin na Arise a Najeriya, ɗaya daga cikin Kwamishinoni na INEC, Festus Okoye ya bayyana cewa  babu batun ɗan takarar mataimakin shugaban kasa na riƙo a kundin tsarin mulki. Ya bayyana cewa tuni duka ƴan takarar shugaban ƙasa suka bayar da duka sunayen mataimakansu ga hukumar INEC, ba wai mataimaka na riƙo ba. Wannan lamari dai ya jawo ce-ce-ku-ce matuƙa inda jama'a da dama ke ganin me zai sa wasu daga cikin ƴan takara su aikata wannan kuskure. Ko a kwanakin baya sai da Tsohon Gwamnan Kano Rabi'u Kwankwaso ya shaida wa BBC cewa ya bayar da sunan wani mutum a matsayin mataimakinsa na riƙo ba na dindindin ba. Ya bayyana cewa nan gaba idan ya kammala tuntuɓa da sauran masu ruwa da tsaki za su tura wa hukumar INEC sunan mataimaki na dindindin wanda zai maye gurbin wanda suka saka a yanzu. Kazalika, a kwanakin baya an yi ta raɗe-raɗin cewa shi ma dan takarar shugaban kasa na APC, Bola Ahmed Tinubu ya bayar da sunan Kabiru Ibrahim Masari, wani dan siyasa dan asalin Jihar Katsina, a matsayin mataimakinsa na riƙo. Sai dai Tinubu ya fito ya bayyana cewa  an zaɓi Kabiru Masari ne, amma  zai iya sauka zuwa wa'adin da hukumar zaɓe ta bayar yana mai cewa hakan bai saɓa wa doka ba. Dangane da wannan tirka-tirka, BBC ta tuntuɓi Barrista Abubakar El Zubair wanda lauya ne a Najeriya domin ƙarin haske kan wannan lamari. A cewarsa, a dokar zaɓe ta Najeriya, babu wani batun mataimakin ɗan takara na riƙo amma Turancin da wasu ƴan takara suka yi amfani da shi ne ya kawo ruɗani sakamakon babu shi a kundin tsarin mulki ko kuma dokar zaɓe. ""Dokar zaɓe ta bayar da dama ga jam'iyyun siyasa su sauya mataimakansu na gwamna da na shugaban ƙasa, kuma suna da sati uku zuwa huɗu su yi sauyin, sauyi ne da zai tabbata, amma Turancin da aka yi amfani da shi Festus Okoye yake magana a kai, cewar irin wannan Turancin babu shi. ""Lokacin da ake so a yi sauyi, su waɗanda aka ba mataimakan shugaban ƙasa za su rubuto takarda, cewa ba su so su ci gaba da takarar mataimakin shugaban ƙasa, sai jam'iyya ta sauya sunayensu da na wasu waɗanda suke so su ba. 'Magana ta-ɓaci' Kan dai wannan lamari, BBC ta tambayi Barrista El Zubair, wani fitaccen lauya da ke birnin Kaduna, kan ko me zai faru idan ɗan takarar mataimaki ya ƙi yarda ya rubuta takarda  cewa ya janye musamman idan ana so a tursasa shi? A cewar Barrista Abubakar El Zubair, "" to magana ta-ɓaci ke nan, idan ya ce ba zai sauka daga wannan matsayi da aka ba shi ba, sai dai jam'iyyar ta tafi zaɓen a haka, saboda idan ya yi turjiya shikenan. ""Canjin dama a hannusa yake ba a hannun jam'iyya ba sai idan shi ya yarda, shi yasa suke zaɓar waɗanda suka yarda da su sai su ba shu da zummar cewa idan aka zo ba za a samu rikici ba,"" in ji Barrista El Zubair."
religion	Bidiyon Ku San Malamanku tare da Dr Sani Rijiyar Lemo	Ku latsa hoton da ke sama don kallon bidiyon: Babban malamin addinin Musulunci a Najeriya mazaunin jihar Kano a arewa maso yammacin ƙasar, Dr Sani Umar Rijiyar Lemo ya ce ya rubuta tafisirin littafin Al-Ƙur'ani mai girma ne don fayyace ma'anoninsa da kuma hukunce-hukuncen da ke tattare da su. Tafisirin dai shi ne irinsa na farko da aka buga da harshen Hausa, inda ya bambanta da na marigayi Sheikh Mahmud Gumi da marigayi Sheikh Nasiru Kabara ta wajen wajen fito da hukunce-hukuncen ayoyin da kuma ƙarin bayani kan ma'anoninsa, da dangantakarsu da Hadisai. A farkon watan Nuwamba ne Dr Rijiyar Lemo, wanda Malami ne a Fannin Koyar da Addinin Musulunci a Jami'ar Bayero ta Kano ya fitar da Tafsirin Al-Ƙur'anin wanda tuni aka fara fansar da shi a kasuwa. Malamin yana daga cikin malaman Najeriya da suke yawan rubuce-rubucen manyan littatafai da suke shiga duniya. A lokacin da wakilin BBC Yusuf Ibrahim Yakasai ya je don hira da shi  a shirin ''Ku San Malamanku'' ya ga ɗumbin littattafai a tare da shi, kuma ya ce tun yana sakandare yake sayensu.
religion	Matashiyar da ta rubuta Qur'ani ta hanyar zayyana	Ku latsa alamar wannan hoto da ke sama domin kallon Kur'anin da Fatima ta rubuta. Fatima Ibrahim Maikarfi mai shekara 23 ta rubuta Alkur’ani mai girma na farko a cikin shekaru biyu da rabi. Matashiyar wanda take karatun digiri na biyu a fannin kimiyyar siyasa da diflomasiyyar kasashe a yanzu haka ta kware a zayyana, abin da ya sa ma take rubuta Qur’anin da irin wannan salo na zayyana ko kuma ‘Calligraphy’. An dai haifi Fatima a Najeriya to amma ta tashi a kasar Belgium inda ta samu cikas dangane da karatun addini. “Mahaifana ne kawai suke koya min abin da Allah ubangiji ya hore musu.” Sai dai bayan dawowarsu Najeriya ne Fatima ta koma makarantar Islamiyya inda ta nemi a kai ta ajin farko na yara. Na fuskanci kalubale a ajin nan domin yaran sai su rinka tambaya ta wai da me nake yin sallah saboda sun ji ana biya min Fatiha.”
religion	Naira miliyan 300 na marayu sun yi ɓatan dabo a asusun Kotun Musulunci a Kano	"Hukumar kula da kotunan shari'ar muslunci ta jihar Kano ta tabbatar da ɓatan wasu kudaden marayu sama da naira miliyan 300 da ke ajiye a asusun ɗaya daga cikin bankunan da ta ke ajiye kudadenta. Hukumar ta ce wani bincike da ta gudanar ya nuna cewar an yi amfani da sa hannun bogi wajen fitar da kuɗaɗen daga asusun bankin kotun Shahuci a jihar inda ta ajiye kudaden marayun da ake shari'ar rabon gadonsu a gabanta. Babban akawun hukumar kula da kotun shari'ar musulunci a Kano, Malam Abubakar Haruna Khalili  ya shaidawa BBC cewar kudaden da suke zargin sun yi batan dabo na marayu ne daban daban da ake shari'arsu a gaban kotunan musulunci a sassan jihar ta Kano. Ya ce an gano ɓatansu ne a lokacin da aka tafi fitar da wasu kuɗaɗe da aka ajiye a asusun bankin na wata shari'a tsakanin wani Ƙwara da wani mutum amma sai aka ce babu kudin a ciki. ""Abin ya rage muna miliyan 9 bayan mun san muna da sama da miliyan  100,"" in ji shi. Ya ce bayan sun lura da wawushe kuɗaɗen, sun sanar da hukumomin yaƙi da rashawa waɗanda kuma bincikensu ya gano kuɗaɗen da suka yi ɓatan dabo sun haura miliyan 300. Hukumar manyan kotunan na shari'ar musulunci ta ce ba ta san wanda ya wawushe kuɗaɗen ba. Shugaban hukumar yaƙi da cin hanci da rashwa ta jihar Kano Barista Muhammad Balarabe ya ce za su zurfafa bincike kan wannnan al'amari, kuma za su ci  gaba da gayyatar ɓangarorin da abin ya shafa don bayar da bayanai. Bankin Stanbic IBTC da ake zargin kuɗaɗen sun salwanta a asusun hukumar bai fitar da sanarwa ba kan lamarin kuma ƙoƙarin da BBC ta yi don jin ta bakin  bankin bai samu ba. Yanzu dai abin jira agani shi ne sakamakon rahoton bincike da ɓangarorin biyu za su fitar don gano hakikanin yadda kuɗaɗen suka yi ɓatan dabo da kuma wanda ya wawushe kuɗaɗen na marayu."
religion	Bidiyon Ku San Malamanku Tare da Sheikh Dr Bashir Aliyu Umar	Ku latsa hoton da ke sama don kallon bidiyon: An haifi Dakta Bashir Aliyu Umar a Unguwar Yola a cikin birnin Kano ranar 27 ga watan Yuli 1961. Ya yi karatun allo har zuwa sauka a makarantar Malam Kabiru Khalil da ke Kofar Ƙwaru cikin gidan Sarkin Kano. Ya yi karatun ilimin addini da harshen Larabci a wajen malamai da dama a Kano, ciki har da wan mahaifinsa Marigayi Alƙali Idris Ƙuliya, tsohon alƙalin alƙalan Kano kuma tsohon limamin Kano, da Malam Gali na Malam Shamsu na Magangara da Malam Baba na bayan gidan Wazirin Kano da Shehu Muhammadu Barnoma.
religion	Mutumin da ya soka wa ladanin masallacin London wuka zai gurfana a kotu	"A ranar Asabar ne za a gurfanar da mutumin da ake zargi da kai hari a lokacin da ake salla a babban masallacin birnin Landan. Hukumomin Birtaniya na tuhumar Daniel Horton da laifin soka wa ladanin masallacin, Raafat Maglad wuka ana cikin sallah. Wukar da Daniel ya daba wa Raafat, mai fiye da 70 a duniya, ana cikin sallar La'asar ta yi wa ladanin rauni a wuya. Ana zargin Daniel da yi wa ladanin lahani da mallakar makami, inda za a gurfanar da shi a gaban kotun majistare da ke Westminster. Raafat Maglad ya yi jinya a asibiti bayan daba masa wukar da maharin ya yi a ranar Alhamis. Bayan dawowarsa masallacin a ranar Juma'a, Raafat ya ce ya tausaya wa maharin kuma ya ce bai tsani mutumin ba. Da aka tambaye shi game da saurin dawowarsa masallacin washegarin ranar harin, Raafat ya ce halartar sallar Juma'a na da matukar muhimmanci a gare shi. ""Idan ta wuce ni, na yi babbar asara. Sallar Juma'a na da matukar muhimmanci ga kowane Musulmi,"" in ji shi. Magajin birnin London, Sadiq Khan, na daga cikin wadanda suka mahalarci sallar Juma'ar, inda ya bukaci masallata da su lura da abubuwan da ke faruwa a kusa da su."
religion	Bidiyon Ku San Malamanku tare da Shiekh Tijjani Bala Kalarawi	Latsa hoton da ke sama ku kalli bidiyon: Fitaccen malamin addini Sheikh Tijjani Bala Ƙalarawi ya ce gwagwarmayar neman ilimi ta haɗa shi da manyan malaman ɓangarorin Musulunci a Najeriya Shiekh Abubakar Mahmud Gumi da kuma Dahiru Usman Bauchi. Shehin malamin ya faɗa wa BBC Hausa haka ne ta cikin Kusan Malamanku, inda ya ce ya san 'yan boko da sarakuna sanadiyyar Abubakar Gumi yayin da ya san manyan malamai a wajen Sheikh Isiyaka Rabi'u da Mahmudu Salga. An haifi Shiekh Tijjani Bala a shekarar 1947 (shekara 75) a unguwar Fagge da ke Jihar Kano. Malamin ya shafe mafi yawan rayuwarsa ta zama da karatu a Kano.
religion	Bashir Dan Musa: Ina takaicin yadda aka lalata yabon manzon Allah	"Latsa hoton da ke sama domin kallon hira da  Bashir Ɗan Musa: Fitaccen mawaƙin begen Annabi Muhammad SAW, Malam Bashir Ɗan Musa ya ce yana matukar takaicin yadda aka lalata yabon manzon Allah (SAW) a shekarun nan. Bashir Ɗan Musa ya bayyana haka ne a wata tattaunawa da ya yi da BBC Hausa, inda ya ce rashin ilimi da kuma son rai ne ya kai masu yabo ""suka faɗa duhun jahilci"" a wannan lokaci. ""A baya mukan rubuta waƙa mu bai wa junanmu kamar ni da Rabi'u Usman Baba da Rufa'i Ayagi da Bashir Tashi da sauransu, idan akwai kuskure mu gyara wa juna. ""Za a duba idan ka bai wa Annabi haƙƙin Allah sai a gyara, in kuma ka bai wa wani waliyyi hakkin da ba nasa ba shi ma a gyra maka,"" in ji Malam Bashir. Ya ce idan kana buƙatar yabon Annabi ba sai ka kushe wanda suke tare da shi ba ko kuma 'yan uwansa annabawa ""saboda kowa matsayinsa daban"". ""Idan mutum yana so ya yi bege kamar yadda ya kamata a kan turbar gaskiya to sai ya bi sawun magabata. ""An gama duk wani yabo da za a yi wa ma'aiki, mafi kyau sai mutum ya bi turbar da magata suka bi sai a dace. Amma da ka yi yadda kake so to sai ka zame. ""Da akwai waɗanda suke yin yabo karshe ba sa samun ladan komai, saboda ba sa yin sa kamar yadda ya kamata."" Malam Bashir ya ce shi da ire-irensa sun fara yin ƙasida tun suna zuwa Islamiyya. Iyaye da 'yan uwa sun ba su kwarin gwiwa kan abin da suka sa gaba na yabo. Dan Musa ya ce ya rubuta ƙasidu da bai san adadinsu ba, saboda tun a wancan lokacin yake rubuta wakokin yabo yana bayarwa ana rerawa. Mawaƙin ya shahara ne da waƙar ""Salli ala khairil wara fagafirlana ya rabbana bi jahi sayyadil wara. Kodayake da aka tambaye bai ce ita ya fi so ba, amma ya yi murmushi ya ce: ""Ita ce ta fi shahara a cikin mutane."" ""Na daɗe ina bege kuma babu abin da bege bai yi mani ba. Wata rana ina bege aka tsayar da ni aka ce an biya mani kujerar Makka [aikin Hajji], zan je in gaishe da fiyayyen halitta,"" a cewar Bashir Ɗan Musa. ""A ɓangaren yabon auliya'u kuwa, na yi wakata da nake cewa ""A gaida kalifar TijjaniSshehu Ibrahim Inyasi"". Na yi ta a gaban 'ya'yan Shehu Ibrahim kuma sun yi mani kyauta."" A cewarsa, yabon da ya yi wa wadannan bayin Allah ya sanya shi ne karkashin darajar Ma'aiki, ""babu son rai babu neman wata daukaka daga wani in ba masoyinsa ba"". ""Yabon ya karbu yanzu a duniya don haka akwai wadanda za mu iya cewa za su gaje mu, amma ina kara jaddada cewa yabo ana yin sa ne kan ilimi."" Bashir Dan Musa ya ce yana da mata ɗaya da 'yaya 10 - maza huɗu da mata shida kuma duk suna raye. ""Babban burina a rayuwa shi ne dawwama a kan tafarkin Ma'aiki, ya'ya da jikoki su tafi suma a kan wannan tafarki."""
religion	Hajj 2020: Abin da ba ku sani ba game da Masallacin Harami	"Mun soma wallafa wannan maƙala ce a watan Agustan shekarar 2018. Amma saboda da muhimmancin wannan lokaci muka ga ya kamata mu sake wallafa ta. A sha karatu lafiya. Masallacin Harami da ke Birnin Makka na kasar Saudiyya shi ne masallaci mafi girma da tsarki a ban-kasa. Shi ne masallacin da ake nunka ladan sallah sau dubu dari fiye da sallah a sauran masallatai. Masallacin Harami ne na farko daga cikin masallatai uku mafi daraja a duniya, da suka hada da Masallacin Annabi SAW da ke Madina, da kuma Masallacin Kudus da ke Isra'ila. A cikinsa ne Dakin Ka'aba yake, wanda shi ne ginin farko a duniya kamar yadda musulunci ya nuna, kuma shi ne Al-Kiblar da Musulmai ke kallo a duk lokacin da za su yi sallah daga ko ina a duniya. A can ne ake cika wasu sharudan daya daga cikin shika-shikan musulunci biyar da ake so kownne musulmi ya sauke idan ya samu iko, wato aikin Hajji, kamar Dawafi da Sa'ayi tsakanin Safa da Marwa. Ga wanda bai taba zuwa wannan waje ba zai so ya san yaya wajen yake. Girman Masallacin Harami na Makka ya kai murabba'in mita 356,800, kuma yana iya daukar kusan mutum 800,000 masu ibada a lokacin aikin hajji, kamar yadda shafin intanet mai kula da masallacin ya ruwaito. An kawata wannan masallacin da hasken wutar lantarki tarwal ta ko ina, ta yadda da wuya mutum ya gane lokacin faduwar rana. Akwai lifta da dama da ke kai mutane sama da saukar da su kasa, da matakalar bene mai tafiya da kanta. Akwai ginin karkashin kasa. An shimfide dadumai ta ko ina a cikin masallacin in ban da harabar Ka'aba, an kuma girke manyan kuloli shake da ruwan zam-zam domin mutane su sha. An gina bandakuna na zamani ta kowacce kusurwar masallacin domin miliyoyin mutanen da ke zuwa su samu damar zagayawa ba tare da samun cikas ba. Kazalika an kuma ware na mata daban, na maza daban. Dukkan kayyakin amfanin na zamani ne, kuma masu aikin tsaftace wajen suna nan ba dare ba rana, inda suke tsaftace su. An kuma sanya alamar da ke nuna bandakin maza daban na mata daban, inda aka kafa allon sanarwa da Larabci da kuma Turanci. A wannan tsarkakakken masallaci akwai Ka'abatul Musharrafa, wato Dakin Allah Mai Tsarki, inda nan ce alkiblar da duk musulman duniya ke fuskanta idan suna salla. Tsawon Ka'aba ya kai mita 12, fadinta kuma mita 10 sannan tudunta ya kai mita 15. An lullube ta da Bakin Yadi da ake kira Kiswah, wanda yake dauke da rubutun Kur'ani mai girma da ruwan gwal. Duk shekara ake sauya Kiswah. Kofar shiga Dakin Ka'aba tana daga bangon arewa maso gabashin dakin. A jikin Ka'aba akwai Bakin Dutse, wato Hajrul Aswad inda daga nan ne ake fara dawafi, kuma ana so mai dawafi ya sumbanci dutsen, in ya samu dama. In kuma bai samu damar sunbata ba, sai ya taba da hannu, ko kuma ma ya nuna shi da hannu in bai samu damar tabawar ba. Multazam ma wani bangare ne na Ka'aba da masu ibadah kan tsaya don yin addu'a. Yana tsakanin dutsen Hajarun Aswada da kofar Ka'aba. Ana so idan mutum ya samu dama ya kara kirjinsa da cikinsa da hannayensa a wajen. Yana daga wuraren amsa addu'a. Fadinsa ya kai mita biyu. Akwai kuma Makamu Ibrahim inda a bayansa ne ake so a yi sallah raka'a biyu bayan kammala dawafi. A nan ne aka ajiye dutsen da ke dauke da alamar sawun Annabi Ibrahim AS wanda ya taka lokacin da ya ke ginin Ka'aba. Hijri Isma'il wanda ake kuma kira Hateem wani bango ne a jikin Ka'aba. An zagaye bangaren kadan, kuma yana daga bangaren arewa maso yammacin Ka'aba. Wajen shi ma yana cikin Ka'abah. Kuraishawa ne suka fitar da shi daga Ka'aba lokacin da suka sake ginin dakin. Sun kasa shigar da shi cikin dakin ne saboda rashin kudi. Sun shardanta cewa da kudin Halal kawai za a iya amfani wajen ginin, abinda ya janyo ke nan suka rage girman dakin saboda gaza samun isasshen kudin halal domin aikin. Dutsen Safa da Marwa kamar yadda Allah ya fada a Alkur'ani mai girma ""Lallai ne Safa da Marwa suna daga wuraren ibadar Allah, to, wanda ya yi aikin Hajji a dakin ko kuwa ya yi Umra, to, babu laifi a kansa ya yi dawafi tsakaninsu. Kuma wanda ya kara yin wani aikin alheri to, lallai ne wadannan su ne shiryayyu."" Surah Bakara aya ta 158. Dutsen Safa inda daga nan ake fara Sa'ayi yana da nisan kilomita 0.80 daga Dakin Ka'aba. Yayin da Dutsen Marwah yake da nisan mita 100 daga Dakin Ka'abah. Nisan da ke tsakanin duwatsun biyu kuwa mita 450 ne. Rijiyar Zam-zam Rijiyar Zam-zam na daga bangaren gabas da Ka'aba da nisan mita 20. Wannan rijiya na samar da isasshhn ruwan da bai taba kafewa ba tun lokacin da Ubangiji Subhanahu Wa Ta'ala ya samar da ita a zamanin Annabi Ibrahim AS, kamar yadda malaman tarihi suka ruwaito. Akwai kofoi biyar wadanda su ne manya-manya a Masallacin Harami da suke hada da: Sai kuma wasu kofofin kamar: Akwai kuma kananan kofofi bayan wadannan, inda idan aka hada su sun zama kofofi 95. Akwai manyan Kubbobi guda hudu da aka gina su a kan kofofin Bab Fatha da Bab Abdulaziz da Bab Umra da Bab Safa. Sai kuma kananan Kubbobi 48. Jumullar kubbobin sun kama 52 kenan. Akwai matakalar bene masu amfani da inji guda 56 a baki dayan masallacin, da ake kira Escalator da Turanci. Akwai Hasumaya guda tara a Bab Fahad da Bab Abdulaziz da Bab Umra da biyu a Bab Fath da Bab Safa. Tsawon hasumayoyin sun kai mita 92. Manyan limaman masallacin su ne: Yadda ake wanke masallacin harami da kewaye A na wanke dakin Ka'abah sau biyu duk shekara. Ana wanketa ne da ruwan da aka cudanya da turaren oud, da ruwa mai kanshin furrai, da kuma ruwan zam-zam. Manyan shugabannin Saudiyya ne ke jagorantar wankin, tare da wasu shugabannin musulmai na duniya da ake gayyata. Ana nuna wata irin kwarewa da bajinta wajen wanke filin masallacin, wato wajen da ake dawafi a kasa da minti 30. Haka kuma ana wanke duka tayil din da ke cikin masallacin da kewaye, da kubbobi, da hasumiyoyi, da durkoki, da gadoji da kuma kofofin masallacin a kullum. Su ma magudanan ruwan da ke masallacin ana wanke su da sabulu da maganin kwari. Wuraren da ake wankewa sun hada da wajen Safa da Marwa, da ma harabar masallacin daga waje. Fadin wajen da ake wankewa a kullum ya kai murabba'in mita 700,000. Sannan idan an kammala aikin fadada masallacin, girman wajen da ake wankewa zai kai murabba'in mita miliyan daya da dubu dari takwas. Shinfidun darduman alfarma da ke masallacin sun kai 30,000, kuma a ko da yaushe suna kasancewar tsaf-tsaf gami da kanshi. An kafa wani wajen wanken darduman na zamani na musamman domin wanke shinfidun masallacin kawai. Sau uku ake wanke shinfidun a kullum. Sannan ana bin matakai har zuwa biyar wajen wankewar. Matakan suna farawa ne da kade musu kura, da wanke su, da matse su, da shanya su a rana, sannan a nannade su. Su kuwa wuraren alwala da na shan ruwan zam-zam ana wanke su ne sau biyar a kullum. Su kuma bandakai (mekawayi, bayan gida) da yawansu ya kai 14,000 ana wanke su sau hudu a kowace rana. Duk da dubban mutane da ke shiga wuraren na ibada, ana wanke wuraren ba tare da an shiga rayuwar masu ibada ba. Sama da mutum 200 ke sa ido domin ganin an tsaftace wuraren ibadar yadda ya kamata. Mutum 27,000 ne ke aikin wanke wuraren na ibada, yayin da mutum 100 ke sa ido wajen ganin an yi tsaftace wuraren yadda ya kamata. Akwai kuma motoci 40, da motocin daukar shara 120, da motoci 60 na musamman masu wanke wuraren ibadar da ake amfani da su yau da gobe. Yawan sharar da ake kwashewa da kullum ta kai tan 25, amma a lokacin da aikin Hajji da Umara da ake samun karuwar jama'a, yawan sharar yana kai wa tan 90. Otal-Otal Akwai manya-manya otal-otal da baki mahajjata ko masu Umra ke sauka wadanda ke daf da wannan masallaci. A cikinsu akwai Darul Tauhid da Zam-Zam Towers da Makkah Hilton da Makkah Millenium da Swissotel Almakam da dai sauran su. Masarautar Saudiyya tana ware miliyoyin daloli domin kula da aikin fadada wannan masallacin da kuma tsaftace shi."
religion	Clarence Seedorf: Tsohon dan kwallon Holland ya Musulunta	"Tsohon fitaccen ɗan wasan ƙwallon ƙafa na Holland Clarence Seedorf ya musulunta, kamar yadda ya sanar a shafinsa na Instagram. Tsohon ɗan ƙwallon na Ajax da Real Madrid da AC Milan wanda ya lashe kofin zakarun turai sau huɗu ya ce matarsa ce ta musuluntar da shi tare da koyar da shi addinin Islama. A cikin saƙon da ya wallafa a shafinsa na Instgram inda yake tabbatar musuluntarsa, Seedorf ya bayyana godiya ga matarsa da kuma waɗanda suka tura masa sakwannin murna na shiga addinin musulunci. ""Ina matuƙar cikin farin ciki da kuma farin cikin kasancewa dukkan 'yan uwa a fadin duniya musamman masoyiyata Sophia wadda ta karantar da ni ma'anar Musulunci,"" kamar yadda Seedorf  ya bayyana a shafinsa na Instagram. Sai dai tsohon fitaccen ɗan wasan ya ce ba zai sauya sunansa ba, duk da ya musulunta yana mai cewa zai ci gaba da amfani da sunansa na Clarence Seedorf. ""Ban sauya sunana ba kuma zan ci gaba da amfani da Clarence Seedorf suka raɗa min!"" Matarsa, Sophia Makramati, ƴar Canada ce asalin Iran kuma sun shafe shekara biyu a Dubai, Daular Larabawa. Ta bayyana farin cikinta a Instagram da kuma rawar da ta taka ga musuluntar da Seedorf. ""Ina matuƙar farin ciki da alfahari da kasancewa cikin wannan muhimmin lokaci na soyayyata da Clarence Seedorf na shiga cikin al'ummar Musulmi,"" in ji ta. Sama da mutum 34,000 suka yi tsokaci a saƙon na Seedorf a Instagram yayin da mutum 376,000 suka so saƙon. Seedorf yana cikin ƴan wasan da suka yi tashe a ƙwallon ƙafa da ke magana da harsuna da dama na duniya, harshen Holand da Inglishi da na Italiya da Spain da fotuganci da na Tongo. Tsohon ɗan ƙwallon ya lashe kofin zakarun Turai a Ajax a 1995 da Real Madrid a 1998 da 2003 da kuma 2007 a AC Milan. Ya kuma lashe La liga a Real Madrid a 1997 da kofin Seria biyu a AC Milan a shekarun 2004 da 2011. Ya taɓa horar da ƴan wasan Kasar Kamaru kafin sallamar shi bayan gasar cin kofin Afirka a 2019"
religion	Macron ya ba shugabannin Musulmin Faransa wa'adi su amince da 'tsarin ƙasar'	"Shugaban Faransa Emmanuel Macron ya nemi shugabannin Musulmai da su amince da abin da ya kira ""tsarin mulkin Jamhuriyya"" a wani ɓangare na yaƙar masu tsaurin kishin addinin Islama. A ranar Laraba ya bai wa shugabannin Majalisar Ƙoli ta Musulmi a Faransa (CFCM) wa'adin kwana 15 ta amince da tsarin. Dokar ta bayyana cewa Musulunci addini ne ba wata manufar siyasa ba, tare da haramta ""katsalandan daga ƙasashen waje"" a ƙungiyoyin Musulmi. Wannan na zuwa bayan hare-haren ta'addanci da aka kai ƙasa da wata ɗaya. Mista Macron ya kuma kare tsarin manufofin Faransa bayan hare-haren da aka kai da suka ƙunshi har da fille kan  malamin da ya nuna wa ɗalibai zanen ɓatanci ga Annabi Muhammad a aji a watan jiya. A makon da ya gabata, shugaban da ministan harakokin cikin gida Gérald Darmanin, ya gana da shugabannin Musulmi a fadarsa ta Élysée. ""Wasu sharuɗɗa za a rubuta su cikin launin baƙi da fari (cikin kundin): wato ƙin amincewa da manufar siyasa a addinin Musulunci da kuma duk wani katsalandan daga wata ƙasa,"" kamar yadda wata majiya ta shaida wa jaridar Le Parisien  bayan ganawar. Wakilan majalisar Musulman ta CFCM sun kuma amince da kirkirar Majalisar Limamai ta Kasa, wacce za ta tantance malaman da ba su shaida a hukumance wanda kuma za a iya janye wa idan an saɓa sharuɗɗan. Shugaba Macron ya kuma sanar da sabbin matakai na tunkarar abin da ya kira ""Masu tawayen Islama"" a Faransa Matakan sun haɗa da wani ƙudurin doka da zai nemi haramta tsattsauran ra'ayi. An gabatar da matakin a ranar Laraba kuma ya ƙunshi hana karatun gida tare da hukunci mai tsauri ga waɗanda suka razana jami'an gwamnati ta fuskantar addini. Kowane yaro za a ba shi wata lambar shaida ƙarƙashin dokar da za a yi amfani da ita don tabbatar da suna zuwa makaranta. Iyayen da suka saɓa dokar za su iya fuskantar hukuncin ɗaurin watanni shida da kuma tara mai yawa. Ƙudirin dokar, wanda kamfanin dillacin labaran AFP ya fara gani, kuma laifi ne ga wani ya bayyana bayanan wani ta hanyar da za a gano inda suke domin cutar da su. Samuel Paty, malamin da aka kashe a wajen makaranta a watan da ya gabata, wata yekuwa ce a intanet ta haifar da kisansa a 16 ga Oktoba. ""Dole ne mu ceto ƴaƴanmu daga hannun masu kaifin kishin Islama,"" kamar yadda Mista Darmanin ya shaida wa jaridar Le Figaro ranar Laraba. Majalisar zartarwar Faransa za ta tattauna kan daftarin dokar a ranar 9 ga Disamba. Kare Mujallu A farkon wannan shekarar, Shugaba Macron ya bayyana addinin Islama a matsayin addinin ""rikici"" kuma ya kare ƴancin mujallu na wallafa zane-zanen da aka yi na nuna ɓatanci ga Annabi Muhammad. Zane-zanen da aka ɗauka haramtattu a addinin Islama kuma abin ƙyama ga al'ummar Musulmi. Bayan waɗannan kalaman, shugaban na Faransa ya zama abin ƙyama a yawancin ƙasashen Musulmi inda masu zanga-zanga suka yi kiran ƙauracewa kayayyakin Faransa. A Faransa, ana bin tsarin boko zalla, kuma tsarin ƙasar. Ƴancin faɗar albarkacin baki a makarantu da sauran wuraren taruwar jama'a da daga cikin tsarin ƙasar, kuma ƙoƙarin hana wannan don kare wani ra'ayin wani addini ƙasar na kallonsa a matsayin rusa haɗin kan ƙasa. Faransa ita ce ƙasar da ta fi yawan Musulmi a ƙasashen Turai."
religion	Hajj 2021: Duk wanda ba a yi wa rigakafin korona ba ba zai yi ibadar ba – Saudiyya	Ma'aikatar Lafiya ta Saudiyya ta sharɗanta wa dukkan alhazai daga ƙasashen waje su yi allurar rigakafin cutar korona sau biyu kafin gudanar da aikin Hajjin shekara ta 2021. Jaridar Saudi Gazette ta ruwaito ma'aikatar na cewa wajibi ne a yi wa mahajjaci allura ta biyun, wadda Hukumar Lafiya ta Duniya (WHO) ta amince da ita. mako ɗaya kafin ya isa Saudiyya, Kazalika, alhazai za su je da takardar gwajin cutar wadda ke nuna cewa ba sa ɗauke da ita wadda kuma aka yi kwana uku kafin isarsu ƙasar. Haka nan sai sun killace kansu na tsawon kwana uku. Alhazai za su fito ne kawai bayan gwaji ya tabbatar ba sa ɗauke da cutar. Ma'aiikatar ta kuma ƙayyade cewa 'yan shekara 18 zuwa 60 ne kaɗai za su yi aikin hajji na shekarar Hijira ta 1442. Sauran sharuɗɗan sun haɗa da rataya alama a wuya da bayar da tazarar aƙalla mita ɗaya da rabi tsakanin alhazai. Sannan kuma rukunin mutum 100 ne za su riƙa gudanar da ayyukan ibada a lokaci guda. Ga mazauna Saudiyya kuwa, ma'aikatar lafiyar ƙasar ta ce tana sa ran yi wa kashi 60 cikin 100 na mazauna biranen Makka da Madina rigakafin korona kafin 1 ga watan Zul Hijja - watan aikin Hajji - a cewar rahoton Okaz. Daga cikin ƙa'idojin da aka shimfiɗa musu, wajibi ne duk ma'aikan Hajji sai sun yi rigakafin, wadda ƙasar ta amince da ita, sau biyu. Su ma alhazai mazauna Saudiyya dole ne a yi musu allurar sau biyu kafin 1 ga watan na Zul Hijjah. Annobar korona ta sa Saudiyya ta hana alhazai daga ƙasashen waje shiga ƙasar domin gudanar da aikin Hajji na 2020, inda mutum kusan 1,000 ne kacal suka gudanar da ibadar.
religion	Cape Town: Yadda Zikirin Musulunci ke daƙile rikicin ƴan daba da shaye-shaye a Afirka Ta Kudu	"Wata tawagar malaman addinin Musulunci a Afirka Ta Kudu ta shafe shekara uku tana wani ƙoƙari na yaɗa zaman lafiya a garin Manenberg da sauran yankunan birnin Cape Town da ake fama da matsalar ƴan daba da masu shaye-shayen miyagun ƙwayoyi. Mai ɗaukar hoto Shiraaz Mohamed ya bi tawagar yayin wata ziyarar mako-mako da take kaiwa: Yawanci da yammacin ranakun Alhamis malaman na zuwa yankunan da 'ƴan daban suke a Cape Town don gudanar da zikiri. A taron zikirin ana yawan ambaton Allah da yi wa Annabi salati. Waɗanda suke shirya taron sun ce a cikin shekara uku da suka gabata ba a taɓa samun rikicin ƴan daba ba a tsawon sa'a ɗaya da rabi na lokutan zikirin. Yawanci a kan samu mutum 100 zuwa 400 da suke halarta. Akwai wani nau'in ibada da ake yi da zummar neman kawo ƙarshen rikice-rikicen da suka shafi jinsi - wata babbar matsala a Afirka Ta Kudu - inda kusan mutum 2,000 ke halarta. ""Ba yawan mutanen da suke halarta ba ne abin dubawa. Abu mafi muhimmancin shi ne cewa duk da yanayin da aka dinga samun kai a ciki, ana samun damar yin zikirin ba tare da tsayawa ba a cikin shekara uku da suka wuce,"" a cewar Sheikh Mogamad Saalieg Isaacs. Manenberg gari ne da aka ƙirƙira a lokacin gwamnatin da ke yaƙi da wariyar launin fata a shekarun 1960 don mutane ruwa biyu masu matsakaicin hali. A wancan lokacin na mulkin farar fata ƴan tsirari sun ware sauran ƙabilu da tursasa musu zama a wasu yankunan, inda suke barin fararen fata Turawa kawai su zauna a manyan birane. An yi ƙiyasin cewa akwai mutum 52,000 a garin Manenberg, waɗanda yawancinsu Kiristoci ne da mutanen da ba su da aikin yi masu yawa, ga talauci da aikata miyagun laifuka da kuma dabanci. A yanzu haka yarjejeniyar tsagaita wuta tsakanin gungun ƴan daba biyu tana aiki, sakamakon rikicin da aka sha tafkawa tsakaninsu - duk da cewa awanni kaɗan kafin a fara zikirin an yi harbe-harbe a waɗannan gidajen, kuma a ƙarshen mako an kashe maza huɗu a wasu harbe-harbe da aka yi tsakanin gungun ƴan daban a kusa da Mitchells. Masu shirya zikirin suna jin cewa ba za a taɓa samun wata hanya ta haƙiƙa ta kawo ƙarshen rikicin ba, kuma gwamnati ba ta yin wani ƙoƙari na magance shi. Sheikh Issacs na ganin tattaunawa da dukkan shugabannin addinai daban-daban na yankin ita ce hanya ta farko mai ma'ana: ""Laifi ba shi da addini ko a ina a kan samu masu aikata shi."" Yana kuma ganin cewa ya kamata hukumomi su kawo karshen cunkoson da ke akwai - su taimaka wa mutane su matsa zuwa wasu sassan maimakon ci gaba da gine-gine a cikin yankin birnin, a kuma kara samar da jami'an tsaro a ko ina. Yawancin Musulmai a fadin duniya na yin zikiri kuma shi sautin zikiri ya fita daban. An fi gabatar da shi bayan faduwar rana da kuma lokacin Sallar Magariba. Yankin Cape Malays, ya ƙunshi mutanen yankin Asiya ne, wadanda suka kwashe shekaru a Afrika Ta Kudu, kuma suna da tsarin sautinsu na daban. Wasu mabiya addinin Kirista da ke zaune a birane kan halarci zikirin - su rika kallon yadda ake gudanar da shi daga gidajen maƙota. Sheikh Sameeg Norodien shi ma na daga cikin masu shirya zikirin, yana dafa abinci ga masu gudanar da shi. Akwai wata al'ada da ake da ita a birnin Cape, wadda mutane ke bayar da abubuwan ci masu dadi kyauta bayan taruka, a mafi yawan lokuta, ana kiranta ""niyaz"". Amma a yankin Manenberg wata hanya ce ta kore talauci, bai wa masu zikirin abinci da zafinsa bayan gama zikirin. A 2015 ne hukumomi suka ce yakin Manenberg ya zama ""yankin mai hadari"" saboda watannin da aka kwashe ko motar asibiti ba a bari ta shiga yankin sai dai inda rakiyar 'yan sanda. Amma a yanzu, manyan 'yan daban a wasu yankunan na taimaka wa malaman addinin Musulinci su shimfida tabarma lokacin da za a fara gabatar da zikirin, in ji Sheikh Isaacs. ""An samu wani lokaci tsakanin 2018 da 2019 da rikici suka ragu a Manenberg musamman a lokutan da muke da zikiri,"" in ji Sheik. Har kyaututtuka 'yan sandan yankin Manenberg suka bai wa masu shirya zikirin saboda rawar da ya riƙa takawa na rage tashe-tashen hankula a yankin. Wani dan gajeren ƙuduri ne da masu hada zikirin ke da shi na kawo zaman lafiya da nutsuwa da kwanciyar hankali a yankin birnin, amma dogon burinsu shi ne hada kai da masu ruwa da tsaki wajen ganin an fatattaki sai da muggan kwayoyi da kuma harkokin daba a yankin. Ana yawan yi wa yara gargadi game da sharrin miyagun ƙwayoyi tare da ba su ƙwarin gwiwar su riƙa shiga zikiri domin kaucewa faɗawa hanya mara kyau. Ana cewa mabiya addinin Kirista ma na girmama zaman zikiri wanda masu shirya wa ke nuna yadda Musulmai ke rayuwa cikin zaman lafiya kuma ba masu son tahsin hankali ba ne. An gayyato malamai ya yi bayani a kowace ranar Alhamis. A nan Sheik Hasan Pandy ne ke bayani kan muhimmancin mahaifiya. Mai bayanin yana amfani da amsa kuwwa ne, domin sakon ya isa ko ina - maganganu da suka shafi daidaiton jinsi zuwa yaƙi da shan miyagun kwayoyi - kowa ya zama ya ji me ake fada. Masu shirya wannan zama na gayyato malamin Kirista a wasu lokutan shi ma ya zo ya yi bayani. ""Zikiri ya samar da kwanciyar hankali a Manenberg,"" in ji Sheik Isaacs. ""Muna zaman zikirin ne sau daya a sati. da za mu iya gabatar da shi a kullum da ya samar da sakamako mai ban mamaki, amma saboda kayan aikin da ake bukata ba za mu iya ba."" Dukkan hotuna na da haƙƙin mallaka"
religion	An kusa bude Masallatan Haramin Makkah da Madina - Sudais	"Shugaban Masallatan Harami guda biyu masu daraja a Saudiyya Shaikh Abdurrahman Sudais, ya ce lokaci ya kusan zuwa da za a dawo yin ibadah a masallatan biyu da ke Makkah da Madina. Hakan ya bayyana ne a wata sanarwa da shafin Masallatan na Facebook Haramain Sharifain ya wallafa a ranar Talata. Wani bidiyo ke yawo a kafofin sadarwa na intanet. Sheikh Al-Sudais ya ce: ""lokaci na zuwa da fargaba za ta gushe daga al'ummar musulmi kuma za mu dawo masallacin harami domin dawafi da safa da marwa da kuma yin ibadah a masallacin Annabi SAW."" ""Abubuwa za su dawo, da izinin Allah kamar yadda suke,"" in ji Sudais. Jaridar Saudi Gazette ta ruwaito ma'aikatar kula da ayyukan Hajji da Umrah na cewa ""da yardar Allah karkashin jagorancin gwamnatinmu, da kuma kiyaye umurnin hukumomi, abubuwa za su dawo daidai a Makkah da kuma kai ziyara Masallacin Annabi a Madina daga Musulmi a sassan duniya. Tun da farko, Sheikh Al-Sudais ya jagoranci dasa kamarori a Masallacin Harami da za su gano wanda ke dauke da cutar korona. Kamarorin za su iya gano yanayin zafin jikin mutane kusan 25 a lokaci guda, an dasa su a kofar shiga Masallatan Harami a Makkah da Madina. Duk wannan karfafa guiwar, amma babu tabbas ko za a gudanar da gudanar da Aikin Hajji a bana, yayin da gwamnatin Saudiyya ta nemi kasashen duniya su dakatar da karbar kudaden jama'a domin zuwa aikin Hajji, a yayin da annobar coronavirus ke ci gaba da mamaye duniya. Tuni hukumomin Saudiyya suka hana shiga Makkah da Madina, da ma Riyadh babban birnin kasar, a kokarin da hukumomin kasar ke yi na hana yaduwar Covid-19. Hukumomin lafiya a Saudiyya sun ce zuwa yanzu mutum 1,325 suka kamu da cutar korona a kasar, kuma kashi 85 daga cikinsu 'yan kasashen waje ne."
religion	Malaman coci marasa gaskiya, busharar bogi da kisan kai	Latsa hoton da ke sama domin kallon bidiyon: Miliyoyin 'yan Afirka sun riki Kiristanci a matsayin ginshikin rayuwarsu. Sai dai yawaitar malaman coci marasa gaskiya da ke amfani da imanin da mutane suka yi da su da kuma ci-da-ceto domin samun kudi, sun sa ana ruguguwar dawo da mutuncin addinin Kirista a Afirka. Wakilin shirin binciken kwakwafa na BBC Africa Eye Peter Macjob ya je Uganda inda ya gana da 'yan wata kungiya da ke watsi da Kiristanci da kumna wadanda iyalansu suna sha wahala a hannun malaman coci marasa gaskiya.
religion	Bidiyon Ku San Malamanku tare da Shiekh Madu Mustapha	Ku latsa hoton sama don kallon bidiyon: A wannan makon shirin BBC Hausa na Ku San Malamanku ya tattauna ne daya daga fitattun malaman addinin Musulunci a jihar Borno Sheikh Muhammad Ibrahim Mustapha, wanda aka fi sani da Sheikh Madu Mustapha.
religion	Ramadan: Alamomin Laylatul Qadr - Daren da ya fi wata 1,000	Latsa hoton sama domin kallon bidiyon Sheikh Aminu Daurawa Lailatul Qadr dare ne mafi girma da ɗaukaka ga musulmi. A daren da ke kwanakin 10 ta ƙarshen wata Ramadan aka saukar da Al Qur’ani mai tsarki. Musulmi kan fatan dacewa da daren wanda Allah  Ya ce ya fi wata 1,000 daraja. Ɗaya daga cikin manyan malamin addinin Islama a jihar Kano arewacin Najeriya Sheikh Aminu Daurawa ya yi bayani game da daren da kuma alamomin Lailatul Qadr. Ɗaukar bidiyo da Tacewa: Yusuf Ibrahim Yakasai
religion	Lars Vilks: Mota ta hallaka wanda ya yi zanen ɓatancin Annabi Muhammadu a Sweden	Wani ɗan ƙasar Sweden da ya yi zanen ɓatancin Annabi Muhammadu ta hanyar zana abin da ya kiran kan Manzon Allah a kan gangar jikin kare ya mutu a wani hatsarin mota, a cewar kafafen yaɗa labaran ƙasar. Rahotanni sun ce Lars Vilks yana tafiya ne a cikin wata motar ƴan sanda marar fenti wacce ta yi taho mu gama da wata babbar mota a kusa da garin Markaryd da ke kudancin Sweden. Wasu jami'an ƴan sanda biyu ma sun rasa rayukansu sannan direban babbar motar ya jikkata. Vilks mai shekara 75 yana ƙarƙashin kulawar ƴan sanda sakamakon barazanar da ya yi ta fuskanta bayan yin zanen ɓatancin. Zanen wanda aka wallafa a shekarar 2007, ya harzuƙa Musulmai da dama wadanda suke ganin duk wani zane da za a yi na fiyayyen halittar saɓo ne. Ya yi zanen ne shekara ɗaya bayan da wata jaridar ƙasar Denmark ta wallafa zane-zanen Manzon Allah. Ƴan sanda ba su bayyana sunayen wadanda suka mutu a hatsarin na ranar Lahadi ba, amma budurwar Vilk ta tabbatar da mutuwar tasa ga jaridar Dagens Nyheter. Wata sanarwa daga ƴan sanda ta ce har yanzu ba a san yadda hatsarin ya faru ba amma dai alamu sun nuna ba wani ne ya kitsa shi ba. Zanen ɓatancin ya jawo tashin hankali har sai da firaministan ƙasar na wancan lokacin Fredrik Reinfeldt ya gana da jakadu 22 na ƙasashen Musulmai, a wani ƙoƙari na yayyafa wa lamarin ruwan sanyi. Jim kaɗan bayan hakan ne, ƙungiyar al-Qaeda da ke Iraƙi ta sanya tukwicin dala 100,000 ga duk wanda ya kashe shi. A shekarar 2015, Vilks ya halarci wata muhawara kan ƴancin faɗin albarkacin baki inda aka kai harin bindiga a birnin Copenhagen. Ya ce mai yiwuwa shi aka so kashewa a harin, wanda ya yi sanadin mutuwar wani daraktan fim. Wa tana Yunin 2021 ma mai zanen shaguben nan a jarida dan kasar Denmark Kurt Westergaard, wanda aka fi saninsa saboda zanen da ya yi na Annabi Muhammad (SAW) wanda ya janyo ce-ce-ku-ce, ya mutu. Ya mutu yana da shekarun 84 bayn ya sha fama da jinya, kamar yadda iyalansa suka shaida wa jaridar Berlingske.
religion	Bidiyon Ku San Malamanku tare da Sheikh Abdulwadud Harun Attijjaniy	Ku latsa hoton da ke sama don kallon bidiyon: A cikin shirinmu na Ku San Malamanku na wannan makon, a wannan makon mun tattauna da shugaban gudanarwar darikar Tijjaniyya a kasar Ghana Sheiekh Abdulwadud Harun Attijjaniy Malamin ya bayyana cewa an haife shi a darikar Tijjaniyya ya kuma taso a cikinta, sannan ya yi rubuce-rubuce a kanta. Ya ce ya shiga kauyuka da birane domin yada addinin Musulunci da darikar ta Tijjaniyya. Sheikh Harun ya ce a Ghana akwai fahimtar juna tsakanin kungiyoyin Musulmin kasar, haka kuma suna zaman lafiya da mabiya wasu addinan.
religion	Bidiyon Ku San Malamanku tare da Muhammad Nasir Adam limamin Masallacin Shehu Tijjani na Kofar Mata	Danna hoton da ke sama domin kallon bidiyon: An haifi Mallam Muhammad Nasir Adam, wanda a yanzu shi ne shugaban majalisar limaman masallatan Juma'a na jihar Kano, a Unguwar Malamai  da ke garin Batsari na jihar Katsina da ke arewa maso gabashin Najeriya. Malamin ya soma karatun allo a wurin mahaifinsa, har ma ya yi karatun littattafai iri su Ahlari da Qurdubi da Ishmawi. Akwai kuma surukin mahaifinsa Mallam Abdulkadir wanda shi ma ya karantar da shi yana yaro. Ya kuma tafi wani kauye da ake kira Dankar a jihar Katsina inda nan ma ya yi karatun allo .Baya ga wannan ya kuma yi karatu a kofar 'Yan daka Katsina. Mallam Nasir ya kuma yi karatu a birnin Kano a makarantar Sheik Mallam Abdullahi Salga a Magoga. Ya ce ko da yake bai kai matsayin da zai yi karatu a gaban Mallam ba a lokacin, wasu daga cikin manyan almajiran Mallam ne irin su Mallam Abdulmajidi da Mallam Mudi Muhammadu Salga da Mallam mai sunan Mallam. Akwai kuma Mallam Muhammadu Kamba, cikin wadanda mallam ya yi karatu a wurinsu a Najeriya.
religion	Ramadan: Mutane 12 da za su iya shan azumi da hukunce-hukuncensu	Azumin watan Ramadana na daga ibadun da aka wajebta wa Musulmai, sai dai akwai wasu mutane 12 da aka ba su damar ajiye azumin, kodayake hukunce-hukuncensu sun bambanta. A cikin wannan bidiyon, daya daga malaman addinin Musulunci a Najeriya Sheikh Aminu Ibrahim Daurawa ya bayyana mutum 12 da aka yi musu uzurin su ajiye azumi. A cewar wasu daga cikin mutanen za su rama, wasu kuma ciyarwa za su yi, yayin da wasu ba za ciyar ba kuma ba za su yi ramuwa ba.
religion	Shin coronavirus na shiga tsakanin mutane da addinansu?	"Yayin da ake ci gaba da nuna fargaba kan bazuwar cutar coronavirus, mutane a fadin duniya na sauya yadda suka saba gudanar da wasu harkokin rayuwarsu. Wasu sun rage yawan tafiye-tafiye sannan suna kauracewa tarukan jama'a. Wasu kuma sun daina musabaha da hannu da rungumar juna inda suka koma yin gaisuwa da kafa. Masallatai da majami'u da wuraren bauta su ma sun sauya wasu tsare-tsarensu a kokarin dakile yaduwar cutar. To ta yaya za ka ci gaba da yin ibada yadda ka saba daidai lokacin da abubuwa ke sauyawa? Masallacin Makkah da a ko yaushe yake cike da mutane, a baya-bayan nan an samu raguwar mutanen da ke ziyara a masallacin. Duk da cewa a yanzu an bude masallacin bayan rufewar da aka yi masa tun farko domin tsaftace shi, an sa shinge a Dakin Ka'aba da ke tsakiyar masallacin domin hana mutane taba bangon Dakin Allah. Har yanzu dokar dakatar da baki zuwa biranen Makkah da Madina tana nan. Musulmai daga sassan duniya suna zuwa Umrah wadda sabanin aikin Hajji, ake iya gudanar da ita a kowane lokaci. Kimanin mutum miliyan takwas ne suke zuwa Saudiyya duk shekara. Hadiza Tanimu Danu, wata mai kamfanin shirya tafiye-tafiye ce a Najeriya wadda take safara zuwa Makkah. Ta ce tana mayar da martani game da hana baki zuwa birnin. ""Mutane ba su ji dadi ba"". ""Umrah ce kuma kowa yana son zuwa domin yin ibada."" Ba wai kawai Umrah lamarin zai shafa ba. ""Wasu na cikin damuwa saboda 'idan aka tsawaita dokar zuwa watan azumi ko kuma har zuwa lokacin aikin hajji, me zai faru?"" a cewarta. Hukumomin Saudiyya sun ce matakan na wani dan lokaci ne sannan ba su fito sun bayyana shirye-shiryen soke aikin Hajjin ba. Ana ci gaba da gudanar da wasu ayyukan ibadun da ke iya yada cutar. Fargaba ta barke cikin 'yan kwanakin nan bayan fitar da wasu hotunan bidiyo da suka bazu a shafukan sada zumunta da ke nuna Iraniyawa suna lasar wani humbare. A daya daga cikin bidiyon, an ga wani mutum a humbaren Masumeh da ke Qom yana fadin ""Ba na tsoron coronavirus"" kafin ya lasa tare da sumbatar kofofin shiga humbaren. Wasu mutane na ganin humbaren yana iya warkar da cututtuka. Biyu daga cikin mutanen na fuskantar hukuncin zaman gidan yari saboda abin da suka yi amma wasu Iraniyawa sun ce kamata ya yi a rufe wuraren ibadar baki daya. Ga akasarin Musulmai, an mayar da hankali ne kan 'yan sauye-sauye na yadda suka saba gudanar da ibadarsu. Misali, yayin da Afirka Ta Kudu ke kai-kawo game da cutar da ta bulla a kasar, shugabannin addini sun shawarci masallata kan su dauki matakan kariya. Wakilin BBC a Afirka Mohammed Allie, ya ce an shawarci masu ibada a masallatai su guji gaisawa da hannu ko rungumar juna. Ya ce ""za a dauki dan lokaci kafin mutane su saba da sauyin."" ""Har yanzu mutane suna gaisawa bayan sallah a masallaci ba wai saboda sun ki amfani da shawarar da aka ba su ba amma saboda wani abu ne da sun saba da shi."" Ya ce wasu mutane sun fara taba kafafunsu a maimakon gaisawa da hannu wasu kuma na dunkule hannayensu suna jinjina a matsayin gaisawa. ""Mutane dai na kokarin yin sauye-sauye,"" inda ya ce an shawarci mutane su taho da dardumansu zuwa masallaci ranar Juma'a kamar yadda masallata a Singapore suke yi. Ga mabiya addinin Hindu wannan ne lokacin gudanar da bikin Holi da ake baje-kolin launuka. Ana gudanar da bikin domin samun sauki daga sharri da neman sauyin rayuwa. A wani bangare na bukukuwan, mutane suna watsa hoda mai launuka iri daban-daban a iska sannan su shafawa junansu a fuska. Fira Ministan Indiya Narendra Modi ya ce ba zai halarci bukukuwan ba, inda ya shawarci mutane su guji zuwa taron jama'a. Amma mutane da dama sun halarci bukukuwan da aka yi a karshen mako cikin matakan kariyar da aka dauka kamar sanya takunkumin fuska. Wasu kuma na ganin hadari ne da ba za su shirya masa ba. Nicky Singh na zaune a Amritsar a jihar Punjab da ke Indiya. Ya ce ya zauna a gida inda ya zabi gaisawa da mutane ta waya. Ya fada wa BBC cewa ""yin atishawa kadai na iya ankarar da mutane game da cutar ta coronavirus. ""Ina jin dadi, da na zabi kare kaina a kan zuwa bukukuwa,"" a cewarsa. Ta yaya za ka fadawa mutane su guji rungumar juna lokacin jana'iza? Wani abu ne da Jackie Tabick, daga wajen ibada na Yammacin London take tunani a kai. ""Ba abu ne mai sauki ba,"" a cewarta. ""Ina ganin zan iya cewa 'na san cewa kowa yana son ya nuna kauna ga matar da ta rasa mijinta amma hanyar da ta fi dacewa ka nuna kauna a 'yan kwanakin nan - kuma na san za ta iya fahimta - shi ne yi mata magana ko daga mata kai saboda abin da ya fi dacewa a yi kenan a wannan lokaci,"" Wani babban malami a Isra'ila David Lau, ya fitar da wata sanarwa inda ya shawarci mutane su guji tabawa ko sumbatar wani abu da ke cikin kube. Taron malaman addinin Isra'ila na Turai ya shawarci mutane da su guji sumbatar irin abubuwan da ake makala ayoyin littafin Attaura. Amma Tabick ta ce rashin sumbatar abun ba wai wani abu ba ne muhimmi a rayuwar Yahudawa. ""Watakila zai yi kyau a sake duba salon yadda muke gudanar da ayyukan ibada. Kila hakan ya taimaka mana wajen sake tunanin abin da za mu maye gurbinsu. Babban muhimmin abu shi ne mu tabbatar da cewa mun taimaki juna, kuma mu dinga jadda hakan wajen kusancinmu da Ubangiji.'' A yayin da aka hana shiga da fita a baki dayan Italiya, akwai wasu mutane da aka karfafa musu gwiwa wajen fita don su yi ziyara. Fafaroma Francis ya nuna wa malaman addinin kirista muhimmancin ""zuwa ziyarar mara lafiya'' da kuma raka jami'an lafiya wajen taya su aikin sa kai yayin da suke gudanar da aikinsu. Fafaroman ya zabi ya bayar da sakonsa na ranar Lahadi ta intanet a yunkurin rage taron mutane a fadar Vatican. Coci-Coci a Ghana da Amurka da Turai sun sauya yanayin yadda suke taruwa domin gudanar da bauta domin rage bazuwar cutar. A maimakon su rinka gaisuwa tsakaninsu da ke alamta zaman lafiya, an bukaci mambobin cocin da su rinka yi wa mutumin da ke zaune kusa da su cikin cocin addu'a. Amma duk da wasu na ganin cewa wadannan matakan na da muhimmanci, wasu na ganin hakan ba daidai bane. Alexander Seale wani dan jarida ne da ke zaune a Landan. ''Babu jin dadi kamar lokacin da,'' ya bayyana mani, '' rashin gaisuwa kamar hana taruwa da kuma shan tumi tamkar hana taruwa a coci ne.'' ''A gare ni,  shan tumi babban abu ne, tamkar jikin Yesu ne - abu ne mai daraja.'' ''Abin kunya ne amma na gane cewa an dauki wadannan matakai.'' An umarci daruruwan mutane da suka halarci cocin Georgetown da ke birnin Washington D.C da su killace kansu da kansu bayan shugaban an tabbatar da shugaban cocin a matsayin mutum na farko da ya fara kamuwa da cutar ta coronavirus. An gano cewa Rabaran Timothy Cole na dauke da cutar a ranar Asabar kuma a yanzu haka an killace shi. Rahotanni kuma sun bayyana cewa kusan mutum 550 ne suka halarci zaman cocin da aka gudanar a ranar 1 ga watan Maris kuma an gudanar da shan tumi a lokacin. Ana ganin cewa nuna kin bayar da goyon baya domin adaina halartar wuraren ibada ya sa aka kara samun bazuwar cutar a Kudancin Korea. Sama da rabin wadanda aka samu da cutar a kasar na da alaka ne da wata Kungiyar Kiristoci da ake kira Shincheonji Church of Jesus. Ana ganin cewa zama kusa da juna na taimakawa wajen baza cutar cikin sauri ga mambobin cocin, kuma suna tafiya kasashen duniya su saka wa wasu cutar. Ana zargin shugabannin coci da kin bayyana sunayen mutane, wanda hakan yake kawo cikas ga hukumomi a kokarinsu na gano masu dauke da cutar kafin ta bazu. Saukin abin shi ne wannan cutar ta fita daban, kuma coci-coci a fadin duniya na neman hanyoyin za sa su bi wajen aiki da ka'idojin da gwamnati ta gindaya na kare kai daga yaduwar cutar."
religion	Ku San Malamanku tare da Sheikh Muhammad Mustapha a Borno	"Fitaccen malamin addinin Musuluncin nan na jihar Borno Sheikh Muhammad Mustapha wanda aka fi sani da Sheikh Madu Mustapha Ibrahim ya ajiye son zuciya a gefe da rashin sanya ra'ayi a cikin al'amuran da suka shafi al'umma sune suka sa ba a fiya samun rikici tsakanin malaman addinin Musulunci a jihar ba. Sheikh Madu Mustapha, wanda ya tattauna da BBC Hausa a cikin shirin Ku San Malamanku ya ce a ko yaushe malaman Borno na fifita masalahar al'umma fiye da banbamcin fahimta da ɓangaranci. Malamin wanda babban jami'i ne a ma'aikatar addinin Musulunci ta jihar ta Borno ya ce ""idan aka samu wasu ayyuka da za a yi wanda ake buƙatar wata manufa guda, misali a ce ga wani abu wanda ya shafi zaman lafiya ko aikin hajji da sauransu sai ka ga ba wanda yake sa ra'ayinsa ko fahimtarsa a cikin duk malaman. ""Da wanda yake tafarkin sunna da wanda yake tafarkin ɗariƙa duk za su duba mece ce maslahar abin da aka sa a gaba, ba mene ne ra'ayina ko me ya sa na wa bai samu ba."" Ya ce haka kuma ba su taso sun ga malamansu suna da irin wannnan hayaniyar ba. ""In mun kawo hayaniyar ke nan son zuciya muka yi,"" in ji Sheikh Madu Mustapha. An haifi Sheikh Muhammad Mustapha Ibrahim a unguwar Mafoni da ke birnin Maiduguri, kuma ya fara karatun allo a unguwar, a makarantar Gwani Ibrahim dan Gwani Asharambe har zuwa lokacin da ya yi sauka biyu. Ya koma karatun litattafai a wajen malamai daban-daban kamar Malam Makinta da Malam Muhammad Zubair da Sheikh Abba Aji. Daga nan ya fara karatun zamani a 1985, inda bayan kammala difloma ya samu tafiya zuwa Jami'ar Musulunci ta Madina, inda ya yi digiri a fannin hadisi, sannan ya koma Najeriya a 2001. Malamin ya ce a lokacin da yana kuruciya wasanni sun dauke masa hankali, abin da ya sa iyayensa suka ringa hana shi fita domin ya yi karatu. A lokacin dai wasannin langa da kwallon kafa ne suka dauke masa hankali, kuma a kwallon kafa ɗin ya fi buga tsakiya. To amma Sheikh Madu ya ce daga baya Allah ya sa masa son karatun a zuciyarsa, abin da ya sa ya mayara da hankali sosai. Shiekh Madu Mustapha ya ce babban tashin hankalin da ya haɗu da shi a rayuwa wanda bai taɓa haɗuwa da shi ba shi ne mutuwar mahaifinsa, da kisan gillar da aka yi wa Sheikh Ja'afar Mahmud Adam. Amma abin farin cikin da ba zai manta da shi ba shi ne lokacin da ya samu damar yi wa mahaifinsa aikin hajji bayan rasuwar mahaifin na sa wanda bai samu damar sauke ibadar ba a rayuwarsa. Sai kuma lokacin da ya sauke Alkur'ani bayan rasuwar mahaifinsa. Wani abin farin cikin kuma shi ne lokacin da ya samu damar zuwa karatu a jami'ar Musulunci ta Madina. Sheikh Madu Mustapha ya ce yana da mata huɗu da ƴaƴa 13, biyu sun rasu, yayin da 11 suke raye. Dangane da abinci kuma Sheikh Madu Mustapha ya ce ya fi son biski da miyar yakuwa. Babban burin malamin ya ce shi ne ya ga ya samu damar taimaka wa mabuƙaci."
religion	Pakistan: Mutane sun kashe wanda ake zargi da ƙona shafukan Ƙur'ani	"Wani taron mutane sun kashe wani mutum da ake zargi da ƙona shafukan Ƙur'ani mai tsarki a yankin tsakiyar Pakistan, a cewar ƴan sanda, a wani lamari na rikici mai alaƙa da aikata saɓo na baya-bayan nan da ya faru a ƙasar. Ƴan sanda sun ce an kama fiye da mutum 80 da ke da hannu a kisan a ranar Asabar a gundumar Punjab da ke yankin Khanewal. Rahotanni sun ce mutumin yana tsare a wajen ƴan sanda ne kafin daga bisani mutane suka sato shi. Tuni aka miƙa gawarsa a hannun iyalansa tun a ranar Asabar ɗin har ma an yi masa jana'iza. Firaministan Pakistan Imran Khan ya ce za a duba lamarin cikin bin dokokin shari'a, sannan ya nemi a ba shi rahoto kan jami'an ƴan sandan da ake zargi da gaza yin aikinsu don ceton mutumin. Ya ce gwamnatinsa ""ba za ta lamunci barin mutane suna ɗaukar doka a hannunsu ba"". Wani jami'in ɗan sanda Munawar Hussain ya ce jami'ai sun tafi neman mutumin da rahotanni suka ce shekararsa 40, suka gano shi ba a cikin hayyancinsa ba ɗaure a jikin wata bishiya. Garin Khanewal yana da nisan kilomita 275 ne daga kudu maso yammacin Lahore. ""Mutanen ƙauyen ɗauke da makamai kamar su adda da rodi ne suka kashe mutumin tare da rataye gawarsa a jikin wata bishiya,"" kamar yadda Mr Hussain ya shaida wa kamfanin dillancin labarai na Reuters. Munawar Gujjar, babban jami'in ƴan sanda na reshen Tulamba, inda lamarin ya faru, ya ƙara da shaida wa kamfanin dillancin labarai na AP cewa, mutumin yana fama da lalurar taɓin hankali tsawon shekara 15 da suka gabata. Kisan nasa na zuwa ne bayan wata biyu da kashe ma'aikacin wani kamfani ɗan Sri Lanka tare da cinna masa wuta da mutane suka yi kan zarginsa da aikata saɓo a birnin Sialkot a gundumar Punjab. Dokokin aikata saɓo na Pakistan sun ƙunshi yanke hukuncin kisa ga duk wanda ya zagi Musulunci, amma masu suka na cewa ana amfani da su wajen cin zalin sauran mabiya addinai da ba su da yawa a ƙasar. Ƙungiyoyin kare haƙƙin ɗan adam da dama sun ce ana amfani da dokokin wajen yanke hukunci kan wasu abubuwan da ba su da alaƙa da addini kwata-kwata."
religion	Yadda gwamnatin Indiya ke amfani da buldoza 'wajen cin zalin Musulmai'	"Buldoza da aka samar shekaru 100 da suka gabata, ana amfani da ita a sassan duniya wajen gine-ginen gidaje da hanyoyi da dai sauransu. Amma a shekarun baya-bayan nan, da dama na cewa, ana amfani da ita a matsayin makami a hannun Indiyawa mabiya addinin Hindu a gwamnatin jam'iyyar BJP wajen ruguza gidaje da rayuwar al'ummar Musulmai tsiraru. Kuma galibin wannan rusau ana aikata su ne a jihar Uttar Pradesh da ake fama damatsanancin matsalolin siyasa. Na baya-bayan nan da ya auku shi ne a ranar Lahadi, lokacin da mahukunta a birnin Prayagraj da a baya ake kira Allahabad, suka rusa gidan wani fitaccen dan siyasa, Javid Mohammad, da suke zargin cewa ginin da ya yi haramtacce ne - zargin da iyalansa suka musanta. Masu suka na cewa rusa gidan mutumin da aka alakanta da saɓa dokokin shari'a kamar yada ake zargi, kawai dai ana masa wannan hukunci ne kasancewar ya yi fice wajen caccakar gwamnati. Kwana guda bayan rusa ginin nasa, 'yan sanda sun cafke shi, suna zarginsa da kitsa kazamar zanga-zanga a birnin, tsakanin Musulmai kan ɓatanci ga fiyayyen halitta, Annabi Muhammad, da Nupur Sharma, tsohuwar kakakin BJP ta aikata. Ms Sharma da fari an dakatar da ita daga jam'iyyar, sai dai masu zanga-zanga na son ganin an cafke ta. Shugabannin BJP sun kare matakinsu, suna mai cewa ""bai saɓawa dokokin shari'a ba"". Sai dai rusau din - wanda ya ja hankali da alakanta yanayin da yadda Isra'ila ke amfani da manyan makamai a yankunan Falasdinawa - ya fuskanci kakkausar suka a Indiya da mamaye kanun labarai a jaridun duniya, masu suka na cewa aikata irin haka ya saɓawa doka. A wani mataki da ba a saba gani ba, tsofaffin alkalai na da da na yanzu sun aike da wasika zuwa ga babban alkalin alkalai suna mai cewa amfani da buldoza ""bai dace da dokoki ba"" suna umartar kotu ta dau matakin gaggawa kan ""cin zarafin da ake yi wa Musulmai a Indiya"". A wani kanun labarai masu zafi da jaridar India Express ta wallafa, tsohon Minista Kapil Sibal ya rubata cewa ""buldoza ba ta da alaka da haramtaccen gini, yana da alaka ne da wane ne mutum kuma mene ne matsayinsa"". ""Yana da alaka da abin da muke faɗawa al'umma. Yana da alaka da addini, al'umma da mutum karan kansa, da abin da yake bautawa. ""Yana da alaka da muryarta. Lokacin da ana rusa mun gidana da buldoza, ba rusa mun gidana kawai ya yi ba, ya kuma danne 'yancina na tofa albarkacin baki."" Amfani da buldoza ya fuskanci kalubale har a gaban kotun koli, kuma babbar kotun na cewa ""an yi hakan ne bisa tsarin doka kuma bai kamata a mayar da martani ba"". A farkon wannan shekarar, na ci karo da wasu mutane da ke cikin fushi, lokacin da nake kawo rahoto kan zaben Uttar Pradesh, lokacin Ministan Yogi Adityanath ke neman a sake zabensa. (Ya lashe zaɓen kuma yanzu yana mulki a sabon wa'adi na biyu). A wani gangami da aka yi kan tittuna, tawagar wasu magoya-baya sun taho wajen da kananan buldoza na wasan yara launin ruwan ɗorawa. Suna ta ɗaga buldozar ta roba, suna ta rawa da kaɗe-kaɗe a kafar talabijin, suna ambatar ""woh bulldozerwala baba phir se aayega (uban buldoza ya dawo)"". ""Uban Buldoza"" suna ne da aka bai wa Mista Adityanath da wasu kafofin labarai suka yi, sai dai an soke amfani da sunan lokacin da abokin hamayyarsa Akhilesh Yadav ya yi amfani da kalmar a gangamin zabe. Mista Yadav ya yi amfani da sunan a fakaice, amma babban dan jarida Sharat Pradhan ya ce ""BJP suna amfani da wannan domin cin ribarsu saboda shi ne inkiyarsa"". A birane da dama, a cewarsa, an ajiye buldoza a gangamin yakin neman Mista Adityanath bayan ya lashe zabe, an gabatar da motar har a gaban ginin majalisa lokacin bikin nasararsa. Babban ɗan jarida Alok Joshi ya ce Mista Aditynath da fari ya umarci a yi amfani da buldoza shekaru biyu da suka gabata kan wani kasurgumin mai akata laifi, Vikas Dubey, wanda ake zargi da kashe 'yan sanda takwas, da far wa dan siyasa, Mukhtar Ansari. Hotunan bidiyon rusau da aka yi wa kadarorinsa an haska a tashar talibijin din kasar, abin da ya kai ga wasu 'yan kasar na yabon gwamnati kan matsayar da ta dauka kan masu aikata laifi. ""Sai dai yanzu ya kasance wani salo da ake amfani da shi wajen nuna tsangwama kan masu adawa da sukar gwamnati, musamman Musulmai,"" a cewar Mista Joshi. Amfani da buldoza ya kasance abin da duniya ke nuna kokawa a kai, amma Mista Joshi, ya ce ya kasance abin da ya sauya sauya siyasar Mista Adityanath da kuma samun goyon-baya wajen Firaminista Narendra Modi. A lokacin wata ziyara da ya kai cikin watan Disamba, Mista Modi ya ce, ""Lokacin da buldoza ke bi ta kan mafiyoyi...tana rusa ginin da ake cewa ya haramta, amma mutane da ake yi wa hakan na cikin zafi sosai."" Bayan wasu kalamai da Firaministan ya yi, ana amfani da buldoza a kokarin ingiza rikicin addini a farkon shekarar nan a jihar Madhya Pradesh da birnin, Delhi, wanda kai-tsaye ya ke shafar Musulmai ta hanyar lalata musu gidaje da shaguna da wajen sana'o'i. ""Babu wata kotu da ta umarci rusa gidajen mutane, ko da kuwa sun aikata laifuka ko kuma an yanke musu hukunci. ""Don haka lokacin da mahukunta suka aika buldoza, hakan na kunshe da sakon siyasa kai tsaye - duk wanda ya yi adawa kan amfani da buldoza shi ma za a aike masa buldoza,"" a cewar Mista Joshi."
religion	Ramadan: Hotunan yadda masu aikin ƙarfi ke neman abinci a lokacin azumi	A mafi yawan lokuta ana gudanar da azumin watan Ramadan ne a Najeriya a lokacin zafi. A wannan shekarar ma 'yan Najeriya, musamman wadanda ke zaune a arewacin kasar, suna fama da zafi a lokacin azumi. Hakan ya sa a lokuta da dama za ka ga masu aikin ƙarfi na neman abinci cikin zafin rana. Yayin da ake shirin shiga kwanaki goma na ƙarshe na watan Ramadan, mun kawo muku jerin hotunan yadda al'ummar musulmi a Najeriya da ke aikin ƙarfi ke neman abinci da azuminsu a baki.
religion	Ku San Malamanku tare da Sheikh Ahmad Mahmud Gumi	"Ku latsa hoton da ke sama don kallon hirar BBC da Sheikh Abduljabbar a shirin Ku San Malamanku, sanna kuna iya shiga shafinmu na Youtube don kallon cikakken bidiyon: Fitaccen malamin addinin Musuluncin nan a Najeriya mazaunin Kaduna Sheikh Ahmad Mahomud Gumi ya ce dalilin da ya sa yake yawan batun siyasa sosai a majalisinsa bai wuce ƙoƙarin dawo da mutane kan turbar da Musulunci ya shimfiɗa ba. Malamin ya faɗi hakan ne a wata hira da ya yi da BBC Hausa cikin shirinta na musamman na Ku San Malamanku. Dr Gumi, wanda ɗa ne ga shugaban ƙungiyar Izala na farko a Najeriya, Sheikh Mahmud Gumi, ya ce ""Ina yawan maganar siyasa ne saboda Musulunci ya zo ne don shiryar da rayuwar mutane don haka ba yadda addini zai tafi ba tare da tsoma baki a kan al'amuran siyasa ba.'' Sai dai malamin ya ce hakan ba ya nufin yana da jam'iyyar siyasa, ""siyasa a wajena ita ce koyar da mutane abu mai kyau a rayuwa da ƙoƙarin nuna wa mutane abin da ya dace su yi."" Ya ja hankalin malamai da su guji tsunduma kansu a siyasa in har ba su san ta sun fahimce ta sosai ba saboda idan suka yi hakan ɓarnar da za su yi sai ta fi haka. Wane ne Dr Ahmed Gumi? An haife Sheikh Ahmad ranar 1 ga watan Oktoban 1960 ranar da Najeriya ta samu ƴancin kai. A garin Kano aka haife shi a lokacin da mahaifinsa yake koyarwa a makarantar Koyon Harshen Larabci ta SAS da ke birnin. Daga baya mahaifin nasa ya koma Kaduna bayan da aka ba shi matsayin mataimakin alkalin alkalai na Jihar Arewa. Ya fara karatun addini a hannun mahaifinsa. Malam ya girma a Kaduna kuma a can ya yi dukkan karatunsa daga firamare har sakandare. Sannan ya tafi Jami'ar Ahmadu Bello da ke Zariya inda ya yi karatun koyon likita da ya fara a shekarar 1982. Bayan ya kammala ne sai kuma ya faɗa aikin soja inda aka tura shi asibitin sojoji na Yaba a Legas ya yi horon aikin likita na shekara daya, sannan ya yi horon soja a Jaji. Ya yi karatun likitancinsa ne a ɓangaren aikin tiyata. Ya yi horo a fannin sojoji da suka kware wajen sauka daga jirgi da lema a Jaji. Ya bar aikin soja yana matsayin kyaftin. Malam ya ce ya bar aikin soja da likitanci ne don ya cika burinsa na karatun Larabci da addinin Musulunci da yake da shi tun yana yaro. Ya tafi Masar don ƙaro karatun addini kasar a 1987 a Jami'ar Azhar. Daga baya ya samu shiga Jami'atu Ummul Qura da ke Makka a ƙasar Saudiyya. Dr Gumi ya shiga Saudiyya a shekarar 1989 har zuwa shekarar 2011 bayan ya kammala karatu har zuwa digirin-digirgiri wato Phd. Me ya sa ra'ayinsa ya sha bamban da na sauran malamai? Malam ya ce a'a sai dai idan ra'ayin malamai ne ya sha bamban da irin ainihin abin da Musulunci ya zo da shi. ''A ƙoƙarin karkato da hankalinsu don dawowa kan hanya ne ya sa nake samun saɓani da malamai. Mutane sun ɓalle kowa ya zama limamin kansa da mazhabin kansa da rashin ganin girman na gabansa,'' a cewar malam. Shehin malamin ya kuma yi magana kan rarrabuwar ƙungiyar Izala wanda ya ce tun yana Masar hakan ya fara faruwa, ''kuma tun mahaifina na da rai ake ta ƙoƙarin haɗa kansu. Ni ƙoƙarin haɗa kansu ma na yi ba raba su ba.'' Sai dai ya ci gaba da cewa ""Amma ba mamaki a rarrabuwar kan ƙungiyar Izala, tun da ko Sahabban Manzon Allah SAW ma an samu rarrabuwar kai a tsakaninsu.'' Ya ƙara da cewa a lokacin da ya taso babu maganar rikice-rikice tsakanin bambancin addini. Duk a kan idonsu aka fara haka. Ya yi kira da al'umma su dawo kan hanya ɗaya a daina bambance-bambance. Malam ya ce an fi yi masa tambayoyi kan azumi musamman ɓangaren ramuwar azumin mace mai ciki da shayarwa. Sannan ya ce yana sha'awar karance-karance sosai. Sheikh Gumi ya ce bai yi rubuce-rubuce da yawa ba saboda kusan kowane fanni an riga an yi rubutu a kai. Amma ya ce babban rubutunsa shi ne wanda ya yi a digirnsa na uku. ""Na yi bincike mai zurfi sosai a ɓangaren ƙiyasi, wanda shi ne ginshiƙin Fiƙihu, a kansa na yi digiri na uku, don haka na rubuta Risala a kansa."
religion	Faransa na shirin kai samame masallatan da ke angiza tsattsauran ra'ayi	"Ministan cikin gida na Faransa ya ce gwamnatin ƙasar za ta ƙaddamar da wani gagarumin shiri da ba a taɓa ganin irinsa ba kan masallatan da ake zargi na karfafa tsatsauran ra'ayin addinin Islama. Mista Gerald Darmanin ya ce za a fara ne da masallatai 76 a cikin kwanaki masu zuwa, wataƙila ma a rufe wasunsu idan ta kama. Wannan dai shi ne sabon matakin da gwamnatin shugaba Emmanuel Macron ta dauka bayan hare-haren da ke da alaƙa da na masu tsatsauran ra'ayi a kasar. A kwanakin baya ne aka fille kan malamin da ya nuna wa 'yan ajinsa zanen Annabi Muhammad, wanda ake kallo a matsayin izgilanci ga addinin Islama da mabiyansa. Zane-zanen da wasu Faransawa ke yi tare da alaƙantasu da wani addini na ci gaba da janyo ce-ce-ku-ce a duniya, har ta kai ga ƙasashen Musulmai ƙauracewa kayan da Faransan ke samarwa. A kwanan baya ne shugaba Emmanuel Macron ya nemi shugabannin Musulmai da su amince da abin da ya kira ""tsarin mulkin Jamhuriyya"" a wani ɓangare na yaƙar masu tsaurin kishin addinin Islama. Dokar ta bayyana cewa Musulunci addini ne ba wata manufar siyasa ba, tare da haramta ""katsalandan daga ƙasashen waje"" a ƙungiyoyin Musulmi. Mista Macron ya kuma kare tsarin manufofin Faransa bayan hare-haren da aka kai da suka ƙunshi har da fille kan malamin da ya nuna wa ɗalibai zanen ɓatanci ga Annabi Muhammad a aji a watan jiya. ""Wasu sharuɗɗa za a rubuta su cikin launin baƙi da fari (cikin kundin): wato ƙin amincewa da manufar siyasa a addinin Musulunci da kuma duk wani katsalandan daga wata ƙasa,"" kamar yadda wata majiya ta shaida wa jaridar Le Parisien bayan ganawar. Wakilan majalisar Musulman ta CFCM sun kuma amince da kirkirar Majalisar Limamai ta Kasa, wadda za ta tantance malaman da ba su shaida a hukumance, wanda kuma za a iya janyewa idan an saɓa sharuɗɗan."
religion	M﻿atar da za a jefe a Sudan ta rasa mai cetonta	"Duk wani kokari na kare wata mata ‘yar Sudan daga aiwatar mata da hukuncin kisa ta hanyar rajamu wato jefewa bayan samunta da laifin zina na gamuwa da cikas saboda rashin ministoci a gwamnatin kasar. Sojoji ne ke tafiyar da mulkin kasar ta Sudan tun bayan da suka yi juyin mulki shekara daya da ta gabata. Masu fafutuka sun ce ba a yi wa matar mai shekara 20 adalci ba a shari’ar saboda haka suke neman da a sake ta. Wani jami’in gwamnati ya yarda cewa shari’ar kamar wasa ce kawai, amma kuma ya kara bayani da cewa : ‘’Ba mu da minista da zai shiga maganar domin a sake ta.’’ Matashiyar matar wadda suka rabu da mijinta a shekara ta 2020 ta koma gidansu ne inda take zaune da iyayenta, inda mijin nata ya zarge ta da laifin zina bayan shekara daya. A watan Yuni ne na wannan shekara ta 2022 wata kotu a birnin Kosti na jihar White Nile ta same ta da laifi. Yanzu dai kotu ta saurari karar da ta daukaka a kan hukuncin kuma ana jiran a ji yadda hukuncin zai kasance. ﻿Sulaima Ishaq, wadda ke shugabantar sashen kula da batutuwan cin zarafin mata a ma’aikatar jin dadi da walwalar jama’a ta kasar ta gaya wa BBC cewa, tana ta gaya wa jami’ai a babban birnin kasar Khartoum cewa an yi kura-kurai a shari’ar. To amma rashin wani minista na gwamnati ya sa maganarta ba ta samu shiga inda ya kamata a saurare ta ba domin daukar mataki. Kungiyoyin kare hakkin dan-Adam sun ce matar wadda iyayenta ba su yarda a bayyana sunanta ba, ba a ba ta damar samun lauyan da zai kare ta ba a lokacin da take tsare. Kuma ba ta san laifin da aka tuhume ta da shi ba ta amsa laifin,’’ in ji Mossaad Mohamed Ali, babban darektan Cibiyar tabbatar da adalci da zaman lafita ta Afirka (ACJPS). Lauyar matar, Intisar Abdala, ta gaya wa BBC cewa, tana fatan da daukaka karar da suka yi, kotun za ta yi abin da ya dace, ta saki matar. Har yanzu Sudan tana yanke hukunci kamar yadda  Allah Ya ambata a Al Qurani  kan laifukan da suka shafi sata da zina. A dokokin Sudan hukunce-hukuncen sun hada da bulala da datse hannu  da kafa  da ratayewa da kuma rajamu, wato jefewa da duwatsu. Alkawarin da gwamnati ta yi a 2015 na janye hukuncin rajamu, wato jefewa da dutse bai tabbata ba in ji kungiyoyin kare hakkin dan-Adam. ""Hatta ‘yan siyasa masu tsananin ra’ayin rikau ma ba sa goyon bayan hukuncin jefewa,"" in ji Sulaima Ishaq kamar yadda ta sheda wa BBC. Ta kara bayani da cewa,  ""To amma abubuwa na daukar dogon lokaci kafin su sauya a nan, kafin daga bisani su kai ga kotuna, to kuma mata ne za su ci gaba da wahala."" Hala Al-Karib, darektar yanki ta kungiyar kare hakkin mata ta yankin kuryar gabashin Afirka (Strategic Initiative for Women in the Horn of Africa (Siha) ) ta ce ana nuna bambanci wajen amfani da dokokin  zina a kan mata a Sudan. Mata ta karshe da aka sani wadda aka yanke wa hukuncin rajamu a kan laifin zina, wata matashiya ce  mai suna Intisar El Sherif Abdalla. A 2012 aka sake ta tare da ‘yarta mai wata hudu sakamakon fafutuka da kiraye-kirayen kungiyar kare hakkin dan-Adam ta Amnesty International da kuma kungiyar ta Siha. To amma kuma Al-Karib ta ce za a iya samun wasu matan da aka yanke musu irin wannan hukunci kuma maganarsu ta wuce ba tare da an sani ba. Ta kara da cewa kungiyoyin kare hakkin mata da dan-Adam a Sudan ba su da kudi da kayan aiki sosai saboda haka zai iya kasancewa akwai mata da yawa da suka shiga irin wannan hali ba a ma sani ba. A karkashin gwamnatin rikon-kwarya da ta biyo bayan hambarar da gwamnatin Omar al-Bashir a 2019, an yi wa dokar yadda mata za su sanya tufafi da mu’amulla a waje gyara. Sai dai kuma ‘yar jarida Zeinab Mohammed Salih, ‘yar kasar ta Sudan ta ce ‘yan Hisbah da ke bi titi-titi suna tabbatar mat ana bin dokar sun sake dawowa bakin aiki bayan juyin mulkin da aka yi shekara daya da ta wuce. Akwai ma rahotannin da ke cewa sojojin da suka kwace mulki sun sake dauko hayar masu biyayya da hambararren shugaban kasar al Bashir. Hala Al-Kirab ta ce, ‘’Muna da fatan cewa gwamnatin rikon-kwarya za ta yi sauye-sauye a dokokin Sudan, wadanda suke ci gaba da dora laifi a kan mata da ‘yan mata, wanda hakan ke sa ana nuna musu wariya da bambanci, amma kuma mu ba mu san hakan ba.’’ A 2021, Sudan ma ta zama daga cikin kasashen da suka rattaba hannu a kan dokar Majalisar Dinkin Duniya da ta haramta azabtarwa. Mossaad Mohamed Ali ta kungiyar kare hakkin mata (ACJPS). Ta ce, ‘’ rajamu wadda ita ce mafi tsananin azabtarwa na karkashin wannan doka."" Kungiyoyin kare hakkin mat ana duniya da na cikin kasar na kira da a saki matar, tare da suka ga wannan hukunci na rajamu. Lauya Intisar Abdala ce kadai aka bai wa dama ta ziyarci matar mai shekara 20, wadda ke tsare tsawon watanni a kurkuku na mata a jihar White Nile. Ta ce, ‘’Ba wani abu da ya samu matashiyar matar, to amma kai ka san cewa tana cikin damuwa sosai.’’ Ta kara da cewa, ‘’ Matashiyar ‘yar talakawa ce da ta fito daga gid ana masu al’ada da  addini  kuma manoma, kuma duk da haka iyayenta  bas u yi watsi da it aba. ‘’Muna jiran daukaka karar da muka yi a kotu, to amma ba wanda zai iya fadan lokacin da za a yi hukuncin. Jira kadai za mu iya yi yanzu,’’ in ji ta. Wadanda suke fafutukar ganin na saki matar sun ce za su so ganin kungiyoyi da kasashen duniya sun matsa lamba don a sake ta. Hala Al-Karib, ta ce ""Muna fargabar cewa kotun daukaka karar ba za ta yi hukuncin da zai yi wa matashiyar dadi ba. Muna samun cetar mata ne daga irin wadannan dokoki idan kasashen duniya suka shigo cikin maganar tare da matsa lamba a kan gwamnatin Sudan don haka dole ne a samu irin wannan hadin kan ma a wannan karon. Mai fafutukar ta kara da cewa,’’ Wannan hukunci zai iya bai wa duniya mamaki, to amma mu bai zo mana da mamaki ba.’’ BBC ta nemi jin karin bayani daga ainahin kotun ta Kosti da ta yi hukuncin amma ba ta samu wani bayani ba Haka kuma ba ta yadda za a ji ta bakin ministan shari’a domin ba wanda aka nada a kan mukamin. Kakakin ofishin jakadancin Sudan a London, ya gaya wa BBC cewa, ‘’ Muna sane da wannan shari’a, kuma mu dai a wurinmu mun san cewa hukuncin kotun ba shi ne na karshe ba. Mun tuntubi jami’an ma’aikatar shari’a a Sudan a kan lamarin, kuma muna jiran amsarsu.’’"
religion	Sheikh Abbduljabbar: Gwamnatin Kano za ta shirya muƙabala tsakanin malamin da sauran malamai	"Gwamnan Jihar Kano ya amince da shirya muƙabala ko kuma tattaunawar ilimi tsakanin Sheikh Abduljabbar Nasiru Kabara da sauran malamai a jihar biyo bayan zargin malamin da yin kalaman da suka saɓa wa Musulunci. Matakin ya biyo bayan wata ganawa da Gwamna Abdullahi Umar Ganduje ya yi ce da malaman ƙungiyoyin addini na jihar, kamar yadda wata sanarwa da mai magana da yawunsa, Abba Anwar, ya fitar ranar Lahadi ta bayyana. Sanawar ta ƙara da cewa nan gaba kaɗan gwamnati za ta saka rana da kuma wurin aiwatar da muƙabalar, wadda malamai daga wajen Jihar Kano za su halarta. Gwamna Ganduje ya yarda a gudanar da taron muƙabalar ne biyo bayan kiran da Abduljabbar ya yi na cewa a yi masa adalci, a cewar sanarwar. ""An bai wa waɗanda za su fafata a muhawarar mako biyu domin su tattara bayanai da maudu'an da za su tattauna a kai,"" a cewar gwamnatin Kano. Waɗanda suka halarci taron da Gwamna Ganduje sun haɗa da malamai daga ƙungiyoin addini da Kwamishinan Harkokin Addini, Dr Muhammad Tahar Adam da shugaban ma'aikatan fadar gwamnatin Kano da tsohon ɗan takarar gwamna, Malam Salihu Sagir Takai. Bayan kammala taron ne kuma Ganduje ya amince a shirya muƙabalar. An amince cewa dukkanin ƙungiyoyin addini za su turo wakilansu yayin muƙabalar, sannan za a gayyaci wasu manyan malamai daga wajen Kano domin su shaida. Kazalika, Gwamna Ganduje ya yarda a yaɗa muhawarar kai-tsaye a gidajen rediyo na jihar da na ƙasashen waje. Gwamnan ya yi kira ga mazauna jihar da su kwantar da hankali a lokaci da kuma bayan muƙabalar. A ranar Alhamis da ta gabata ce gwamnatin Kano ta amince da haramta wa fitaccen malamin yin wa'azi a dukkanin faɗin jihar nan take. Kwamishinan yaɗa labarai na jihar Kano Muhammadu Garba ne ya tabbatar da hakan ga BBC. Ya ce an tattauna batun yayin zaman majalisar na ranar Laraba bayan wasu rahotanni da ke nuna cewa malamin na yin kalaman da ka iya haifar da fitina a jihar. ''Gwamnati ta tsaya ta yi nazari, kuma ta samu rahotanni daga wurare daban-daban, har akwai rahotanni daga wajen manyan malamai da kuma hukumomin tsaro, dalilin da ya sa jami'an tsaro suka sanya kwamiti na musamman don duba irin waɗannan kamalamai da malamin ke yi'' a cewarsa. Ya ce sakamakon tattaunawa a kan wannan batu da majalisar zartarwar jihar Kanon ta yi ne yasa ta amince da cewa, ba shakka kalaman nasa na iya haifar da tarzoma, don haka ta bada umarnin hana shi yin wa'azi a ko ina a faɗin jihar. Matakan da aka ɗauka a kan Sheikh Abduljabbar sun haɗar da rufe masallacinsa dake unguwar Filin Mushe, da kuma hana shi yin wa'azi ko huɗuba a ko ina fadin Kano. Kazalika an shawarce shi ya guji yin kalaman tashin hankali a ko ina ciki har da kafafen sada zumunta da ake yaɗa wa'azinsa, har zuwa lokacin da hukumomi za su kammala bincike. Gwamnati ta buƙaci kafafen watsa labarai a jihar su kauce wa sanya wa'azinsa, tana mai cewa yin hakan ma na iya haifar da tashin hankali a cewarsa. Shehin malamin ya bayyana dakatarwar da gwamanatin Jihar Kano ta yi masa daga yin wa'azi da rufe masallacinsa da cewa ""zalunci ne"". Shiekh Abduljabbar ya faɗa wa BBC cewa duk da ita gwamnati da kanta, ta bakin kwamishinan Ilimi na jihar, ta tabbatar da abin da ake yi masa zalunci ne, amma ta dakatar da shi ba tare da ba shi damar kare kansa ba. Abduljabbar dai na waannan kalami ne biyo bayan rufe makarantarsa da masallacinsa da gwamantin Kano ta sanar da yi a ranar Laraba tare da haramta saka karatunsa a kafafen sada zumunta da na yaɗa labarai a jihar. Shehin malamin ya ce taron da ya gudanar a makon da ya gabata na daga cikin dalilan da ya sa gwamnatin ta ɗauki wannan matakin, ganin cewar duk yunƙurin hana taron ya ci tura."
religion	Ku San Malamanku tare da Hamza Umar Assudani	Filin Ku San Malamanku na wannan mako ya tattauna da Malam Hamza Umar  wanda aka fi sani da Assudani. An haifi malamin a unguwar Kwarbai da ke cikin birnin Zariya a shekarar 1980. Ya soma karatunsa na addini a gidansu, amma daga bisani an tura shi wurin wasu manyan malamai inda ya ci gaba da karatu. Kazalika malamin ya shiga makarantar boko inda ya soma a makarantar firamare ta Lemu sanna ya je makarantar firamare ta Larabci, wato Provincial Arabic Primary School, wadda ya kammala a 1992. Malam Hamza ya yi karatun sakandare a Jama'atu Arabic School da ke Zaria inda ya gama a 2000. Daga nan ya tafi makarantar gaba da sakandare ta Munazzama da ke Kura a Jihar Kano. Malamin ya kara da cewa daga bisani ne ya tafi kasar Sudan inda ya yi digiri kuma ya kammala a 2005. Kazalika ya dawo Najeriya inda ya yi digiri na biyu wato Masters a Jami'ar Bayero da ke Kano a 2014. Malamin ya ce akwai malamai da suka yi tarisi a rayuwarsa amma babu kamar Sheikh Ahmad Maqary Sa'id.
religion	A yi wa Zakzaky adalci – Sheikh Bala Lau	"Shugaban Kungiyar Izala ta JIBWIS a Najeriya Shaikh Abdullahi Bala Lau ya ce ya kamata gwamnatin Najeriya ta yi wa jagoran 'yan Shi'a Shaikh Ibrahim Zakzaky adalci. Malamin addinin ya bayyana hakan ne lokacin da yake hudubarsa ta Juma'a a masallacin hedikwatar kungiyar ta JIBWIS da ke Utaku a Abuja ranar Juma'a. Ba wannan ne karon farko ba da wani babban malamin sunnah a kasar yake magana kan batun jagoran 'yan Shi'a a kasar ba. Shaikh Ahmad Gumi ya taba kira ga Shugaba Muhammadu Buhari da ya sake shi a baya. Shaikh Bala Lau ya ce: ""Babu wanda ba ya son a yi wa shugabansu (Zakzaky) adalci. Ko kafiri ne a yi wa adalci. Idan abin da ya yi ba daidai ba ne a hukunta shi saboda gani ga wane, ya isa wane tsoron Allah."" Ya ci gaba da cewa: ""Idan ba a yi masa hukunci ba zanga-zanga da tawaye za su sa a sake shi. Idan kuwa aka sake shi to ranar da duk aka kama wani shugaba na kowane addini mabiyansa su ma su fito su yi zanga-zanga, su yi abin da suka ga dama domin a saki shugabansu. ""Daga nan babu sauran zaman lafiya kenan,"" in ji shi. Kazalika, ya ce ""idan jagoran 'yan Shi'an bai yi laifi ba, to a sake shi. Idan ko ya yi laifi a yi masa hukunci kamar yadda ake yi wa kowane dan kasa mai laifi. ""Idan aka yi haka an zauna lafiya."" Shaikh Bala Lau ya kuma kara da cewa ba ya jin dadin yadda wasu suke kokarin siyasantar da batun. Ya ce: ""Akwai wasu da suke kokarin yin amfani da matsalar wajen hada 'yan Izala fada da 'yan Darika a Najeriya. Suna cewa idan aka gama da 'yan Shi'a su za a koma wa."" Malamin ya ce babu gaskiya a cikin wannan ikirarin, kuma ma ya ce Izala ta yi tarayya da darika a wasu bangaorin addini, kamar girmama sahabbai baki daya. Ya kara da cewa 'yan darika sun fi kusa da 'yan Izala fiye da kusancin su da 'yan shi'a. A gefe guda kuma, shugaban kungiyar ya soki yadda BBC ta yi kuskuren danganta Muhammad Yusuf tsohon shugaban Boko Haram da jami'ar Musulunci ta Madina a wani rahoto da ta wallafa ranar Talata. Labarin an wallafa shi ne saboda cika shekara 10 da aka yi da fara rikicin Boko Haram a Najeriya. Sheikh Bala Lau ya yi kira ga BBC din da ta gaggauta gyara kuskuren da ta yi. Sai dai tuni BBC ta gyara wannan kuskure 'yan sa'o'i bayan wallafa labarin kuma ta nemi gafara."
religion	Ku San Malamanku tare da Malam Abulfathi Attijani	"A wannan makon, filinmu na Ku San Malamanku ya tattauna da Malam Abdulfathi Sani, wanda ake yi wa lakabi da Attijany ɗan jihar Bauchi da ke arewacin Najeriya. Malamin ya shaida wa BBC Hausa cewa an haife shi a unguwar Bakin Kura da ke tsakiyar birnin Bauchi. Malam Abulfatihi ya yi karatunsa na Al’kur’ani da na Firamari a birnin, tun daga farkon rubutu har zuwa sauke Alkur’ani. Ya yi karatun Firaimari a Federal Poly Staff School, inda ya dagktar da karatun a shekarar 2003 sannan ya soma karatun Sakandari a College of Arabic and Islamic Studies duk a Bauchi. Daga nan ne ya samu gurbin karatu a Jami’ar Bayero da ke Kano, inda ya kammala a shekarar 2015. Yanzu haka kuma yana digirinsa na biyu a Jami’ar Jos. Malamin ya yi karatun Al’kur’ani wurin ‘ya’yan Maulahul Shehu Al’amin da almajiran da ya taso tare da su a gida daya. Bangaren Fiqihu da Larabci kuma ya karance su wurin mahaifinsa. Malamin ya ce ya tasirantu da mahaifinsa sosai, tare da Maulahul Shehu Al’alamin, ta bangaren da'awa kuma ba zai taba mantawa da Sheikh Usman Bauchi. A﻿ttijjany ya ce ya rubuta littafai na wakar Larabci da dai sauransu da dama amma har yanzu ba a samu buga su ba. Ya kuma kara da cewa ya je garuruwa biyu a cikin Najeriya domin neman ilimi. A﻿bin malam ya ce ba zai taba mantawa da shi ne lokacin da ya sauka a Madinar Manzon Allah (SAW), ""da na hango Alqubbatul kadra wannan koriyar kubbar sai na ji kaina yana juyawa, kamar mafarki, ni din ne ko ba ni din ba ne, sai na ji gabadaya na canza."" R﻿addi M﻿alam ya ce ya fara raddi ne saboda irin akidun da suka fara shigowa Najeriya, ""kuma Musulman Najeriya sun ginu ne a kan akida ta Asshariya Mazamiya Malikiya, yanzu kuma an samu wasu akidu da suke so su canza mutane, don hakka na fara raddi don kawar da shubahar da ake so a sa a zukatan Musulmai."" D﻿a kuma mutanen da suke ganin cewa 'yan ɗariƙa mutanen banza ne, raddin da yake yi na koyar da mutane cewa akwai mutanen kirki a cikin 'yan tariqa. M﻿alam Abulfatihi ya ce babu abin da ya fi so kamar Annabi Muhammad SAW I﻿yali Malam Abulfatihi ya ce yana da mace guda da ‘ya daya. A﻿binci Malamin ya ce yana cin kowanne irin abinci amma babu kamar tuwo."
religion	Hukuncin ɗanɗana abinci ga mai azumi a Musulunci	Ku latsa hoton da ke sama don kallon bidiyon: Shin idan mace mai azumi tana girki za ta iya ɗanɗana abinci gabanin shan ruwa? Ga amsar da Sheikh Aminu Ibrahim Daurawa ya bayar.
religion	Musulman da ke yi wa gawarwaki gata a Senegal	A kasar Senegal, duk shekara mutane na mutuwa sanadin hatsari ko kuma wasu dalilai na daban kuma  ba a sanin mutanen ko kuma iyalai bas a zuwa domin karbar gawargwakin ‘yan uwansu. Wata kungiyar Musulmai da ke aiki domin samun lada daga ubangiji tana daukar nauyin yi wa gawarwakin sutura kamar yadda Musulunci ya tanada.
religion	Bidiyo: Shaukin da Sufaye kan shiga yayin da suke Zikiri	Latsa hoton da ke sama don kallon bidiyon: Ta yaya mutum zai kai kololuwa wajen kusantar ubangiji? A Musulunci, mabiya darikar Sufanci sun ta yin tunanin amsar wannan tambaya daruruwam shekaruda suka gabata,ta hanyar gina al'ada mai karfi, da kadkade da raye-raye. Ana bin darikar Sufanci a yankuna da dama a duniya. Amma kungiyar IS ba sa jituwa da Sufaye, ba sa zaman lafiya da su kuma sun sha kai musu munanan hare-hare a shekarun baya-bayan nan.
religion	Riga-kafin coronavirus: Akwai wata maƙarƙashiya da ake son yi wa Musulunci kan riga-kafin korona ne?	"Masana kiwon lafiya sun ce yaɗa jita-jita kan riga-kafin cutar korona ba ƙaramar illa ba ce ga al'umma. Tun bayan da aka fara yi wa mutane allurar riga-kafin kariya daga cutar korona da ta addabi duniya, mutane musamman a ƙasashe masu tasowa irin Najeriya ke yaɗa jita-jita iri-iri kan riga-kafin. Wasu daga cikin labaran jita-jitar da ake yaɗawa sun haɗa da cewa so ake a rusa Musulunci da Musulmai a faɗin duniya. Sai dai a wata hira da BBC ta yi da Dr Umar Jibrin Madugawa, wani likita ɗan Najeriya da ke aiki a Landan, wanda aka riga aka yi ma allurar, ya ce jahilci ne ke sa wasu yaɗa jita-jita ta ƙarya. Tuni dai aka fara yi wa mutane riga-kafin a ƙasashe irin su Burtaniya da Jamus da Faransa da Saudiyya da Rasha da Qatar da Kuwait da sauran su da yawa. Dr Madigawa ya yi kira ga dukkan mutanen da suke tababa kan riga-kafin da su bai wa allurar muhimmancin gaske don su yarda a yi musu ita. ""Ya fi alheri ƴan uwana baƙar fata su samu a yi musu allurar maimakon su ƙare da kamuwa da cutar Covid-19. Don ita wannan cuta ba ruwanta da yanayin fatarka ko arziƙinƙa, idan ta zo gaba ɗaya za ta yi maka. ""Don haka ina kira ga mutane su guji yarda da yaɗa jita-jita da raɗe-raɗi marasa amfani da za su cutar da mutane,"" in ji Dr Madigawa. Tun bayan da aka sanar da cewa an amince da alluran riga-kafin da wasu manyan ƙasashen duniya suka samar aka fara baza jita-jita a ƙasashe irin Najeriya. Ana tura saƙonni ta manhajar Whatsapp da Facebook inda ake gargaɗin mutane da cewa su guji yin allurar riga-kafin ko da ta shigo Najeriya ""domin kuwa hanya ce da ake son bi a kashe mutane,"" kamar yadda wasu saƙonnin ke cewa. A ɗaya daga cikin saƙonnin da BBC Hausa ta gani yana cewa: ""Bill Gate Mai kudin duniya ya kawo tayin wannan allurar riga kafi ta hannun shugaban majalisar wakilai na tarayayyar Najeriya Hon. Gbajabiamila da sauran 'yan majalisarsa akan kudurin doka da yake so ya samar na tilasta wa dukkan 'yan Nigeria karbar allurar rigakafin cuta mai yaduwa wanda Bill Gate ya dauki nauyi. Bayanin ya ci gaba da cewa: ""Wanda duk wanda aka saka masa wannan allurar ba zai wuce wata biyar mai kyau yana rayuwa ba, manufarsu ita ce su rage mutanen duniya su gusar da dukkan wasu addinai musamman addinin Musulunci daga nan su ɗaɓɓaka bauta wa shaiɗan."" Baya ga waɗannan akwai wasu tarin saƙonnin da ke zargin manyan masu kuɗin duniya kamar su Bill Gates da Ellon Musk da hannu a son rusa duniya ta hanyar yi wa mutane rigakafin cutar. Kuma ga dukkan alamu sun yi tasiri wajen saka shakku a zuƙatan mutane kan ko za su bari a yi musu allurar a lokacin da aka fara yin ta a Najeriya ko a'a. Dangane da batun da ake yaɗawa na cewa rushe Musulunci da Musulmai ake son yi, BBC ta tuntuɓi wani fitaccen malamin addini a Najeriya Dr Mansur Sokoto, kan yadda yake kallon lamarin, inda ya ce bai kamata mutane su dinga yaɗa abin da ba su da tabbaci a kai ba. Sheikh Dr Sokoto ya ce matsayarsa a nan ita ce a miƙa wannan batu ga masanan ɓangaren kimiyya. ""Ƙwarai ya kamata malaman addini su bayar da fatawa amma sai bayan sun zauna da masana kimiyya sun fayyace musu komai. ""Kamata ya yi kamar yadda muka yi ta rubutu lokacin ɓullar cutar, yanzu ma kwamitin malamai a Najeriya sai su fitar da bayanai ga al'umma bayan gamsuwa da bayanan masana kimiyya. ""Muna buƙatar mu san yaya riga-kain kee aiki, mece ce illarsa da tasirinsa, daga nan sai mu fitar da matsaya a kai,"" in ji malamin. Dr Sokoto ya kuma ce akwai matsalar da ake fama da ita na wasu masu faɗa da duk abin da kimiyya ta zo da shi gaba ɗaya. Waɗannan maganganu na cewa tuggu ne sun yi yawa dole sai an zauna an fayyace yadda za a shawo kansu, a cewar malamin. ""Ni a yanzu ba ni da wata matsayar da zu iya yayatawa. Ina kira ga malaman addini da su haɗa kai su fitar da fatawa. ""Batun a yi ko kar a yi ba namu ba ne mu kaɗai, sai mun yi bincike na ƙwarai tare da la'akari da waɗanda ake binciken a kansu."" ""Duk masu magana a kan batun da masu yaɗa maganganu ba masana ba ne. ""Mutane kuma suna son yaɗa labari da suka danganci haka, a dinga cewa ai so ake a kashe mu, so ake a ƙarar da mu, shi ya sa masu shirya irin waɗannan bayanai ke karkata ga hakan,"" kamar yadda malamin ya ce. Ga wani bidiyon da Sheikh Dr Ahmad Mahud Gumi kuma ke bayani kan halaccin riga-kafin ko da an haɗa shi da sinadaran da haramun ne cin su a Musulunci. Wasu manyan duniya da ƙasashen da suka fara allurar Tuni dai wasu manyan masu faɗa a ji na duniya suka karɓi wannan allurar riga-kafin kamar su Yarima mai jiran gadon Masarautar Saudiyya Muhammad Bin Salman, wanda Musulmi ne kuma shugaban masarautar da ta zam tushen Musulunci. Akwai irin su zaɓaɓɓen shugaban Amurka Joe Biden da Fira Ministan Isra'ila Benjamin Netanyahu da mataimakin shugaban ƙasar Amurka Mike Pence da Fira Ministan Kuwait Sheikh Sabah Khaled Al-Hamad Al-Sabah, wanda shi ma Musulmi ne. Ƙasashen da aka fara allurar: Dr Madigawa wanda tuni aka yi masa allurar ta farko kuma za a yi masa ta biyun ranar 20 ga watan Janairun 2021, ya ce tun da aka yi masa allurar bai ji wani illarta ba ta kowane ɓangare a jikinsa. ""Garas nake jin kaina. Kuma dama ina son na shaida wa mutane cewa kowace irin allura ko magani kan yi wa wasu mutane ƴar ƙaramar illa, abin da ake kira side effect. ""Amma dai za ka gwammace sau 100 gara wannan ƴar ƙaramar illar ta maganin fiye da kamuwa da cutar."" Likitan ya ƙara da cewa kamata ya yi a ce gwamnati ta yi isasshiyar faɗakarwa kan muhimmancin wannan allura da duk wani bayani da ya shafe ta. ""Bai kamata ma a ce gwamnati ta bar irin waɗannan miyagun mutane suna yaɗa bayanai munana na ƙarya a kan allurar ba. ""Hakan zai sa su yi nasara wajen cusa tunanin da bai dace ba a zuƙatan mutane,"" a cewar Dr Madigawa."
religion	Harin Masallacin Ka'aba na 1979 da ya sauya tarihin Saudiyya	"Mun sabunta wannan makala da muka fara wallafa ta ranar 20 ga watan Nuwamban 2019. Shekara 41 ke nan a kalandar Musulunci da wani malami mai kwarjini da mabiyansa suka kwace iko da masallacin Ka'aba da ke Makkah da bakin bindiga. Lamarin ya mayar da masallacin wanda shi ne wuri mafi tsarki a addinin Islama fagen yaki a lokacin, sannan ya girgiza duniyar Musulunci kuma ya sauya tarihin kasar Saudiyya. Shafin Haramain Sharifain ya wallafa tunawa da ranar a Tuwita inda ya ce ""a yau 1 ga watan Muharram muke tunawa da mummunan harin da aka kai Masallacin Ka'abah a rana irin ta yau shekara ta 1400  bayan Hijira"". Shekarar ta yi daidai da asubahin ranar 20 ga watan Nuwamban 1979, inda Musulmai kimanin 50,000 daga kasashen duniya suka taru domin halartar sallar Asuba a cikin masallacin. Ashe wasu mutum 200 daga cikin almajiran malamin mai suna Juhayman al-Utaybi, sun saje a cikin masu sallar. Juhayman al-Utaybi mai shekara 40, mai wa'azi ne da ke da matukar kwarjini. Da liman ya idar da sallah sai Juhayman da mabiyansa suka ture limamin gefe suka kwace makirfo. Gabanin haka an ga almajiran nasa sun kawo gawarwaki harabar masallacin, kamar yadda aka saba idan za a yi sallar gawa. Amma da suka bude, sai aka ga ashe bindigogi ne suka dauko, wadanda nan take mabiyan nasa suka dauka. Nan take sai daya daga cikin almajiran mai suna Khaled al-Yami, ya fara karanta wani jawabi da aka rubuta: ""Ya ku 'yan uwa Musulmi, a yau muna sanar da ku bayyanar Mahadi...shugaba da zai yi mulki da gaskiya da adalci a doron kasa bayan an cika duniya da danniya da zalunci"". Alhazan da ke masallacin sun ji wata sanarwa da ba su taba jin irinta ba. Hadisai sun yi magana game da bayyanar Mahadi (mai ceto) a karshen zamani. Sun kuma bayyana cewa Mahadi mutum ne da Allah Ya bai wa ikon yin wasu abubuwan al'ajabi. Wasu Musulmai sun yi imanin cewa Mahadi zai kawo mulki na adalci da imani na gaskiya. Mai karanta jawabin wato Khaled al-Yami, daga cikin almajiran Juhayman al-Utaybi, ya yi ikirarin cewa ""mafarkai da dama sun tabbatar da cewa Mahadi ya bayyana"". Al-Yami ya ce daruruwan Musulmai sun ga Mahadi a cikin mafarki, sannan ya ce Mahadi na cikinsu a wancan lokacin. Daga nan sai ya sanar da cewa Mohammed bin Abdullah al-Qahtani shi ne Mahadin. A wani sautin da aka nada na jawabin, an rika jin muryar Juhayaman, inda yake katse mai hudubar daga lokaci zuwa lokaci yana umurtar almajiransa su rufe kofofin masallacin kuma su yi kwanto a kan hasumiyoyin masallacin, wadanda a lokacin sun fi komai tsawo a garin Makkah. ""As-Salamu alaikum 'yan uwa! Ahmad al-Lehebi, ka je ka hau saman rufi. Duk wanda ke neman kawo turjiya a bakin kofa, a harbe shi!"" Wasu da suka shaida lamarin sun ce Juhayman shi ne wanda ya fara yi wa Mahadin mubaya'a, kafin nan take sauran mutane suka yi koyi da shi. Daga nan sai wuri ya cika da kabbara. Duk da haka an samu wani rudani. Wani dalibin addinin Musulunci dan kasar Masar Abdel Moneim Sultan, wanda ya san wasu almajiran Juhayman a lokacin ya ce yawancin alhazai da suka zo daga kasashen duniya ba sa jin Larabci kuma ba su fahimci abin da ke faruwa ba. Yawancin wadanda ke masallacin sun yi mamakin ganin mutane dauke da bindigogi, a wurin da Musulunci ya haramta daukar makami ko tayar da rikici. Jin karar harbi ya razana su, abin da ya sa suka yi ta guje-gujen neman tsira ta kofofin masallacin da ba'a riga an rufe ba. ""Mutane sun yi mamakin ganin 'yan bindigar... Ba su saba ganin haka ba. Tabbas hakan ya firgita su. Abin ya wuce tunani,"" inji Abdel Moneim Sultan. Cikin sa'a daya da fara mamayar ta rashin kunya har maharan sun karbe iko da Masallacin na Ka'aba. Hakan ya haifar da babban kalubale ga masarautar Saudiyya. Mutanen da suka kwace masallacin 'ya'yan wata kungiya ce mai suna al-Jamaa al-Salafiya al-Muhtasiba (JSM), wadda ke sukar abun da ta kira tabarbarewar tarbiyya da saba wa addini a kasar. Bayan kasar ta samu kudin mai sai ta fara shiga cikin daula tana sayo kayan more rayuwa da karin motoci da kayan lataroni. Yanayin rayuwar kasar ya fara komawa na birni da jin dadi, maza da mata suka fara cudanya da juna a bainar jama'a a wasu sassan kasar. Amma 'ya'yan kungiyar JSM sun ci gaba da rayuwa a cikin tsantseni. Suna ta yin wa'azi da kokarin Musuluntar da mutane. Suna kuma neman ilimin Kur'ani da Hadisai tare da bin koyarwar Musulunci daidai da fatawar manyan malaman kasar. Juhayman wanda daya ne daga cikin kusoshin JSM - dan Sajir ne, wani kauye a tsakiyar kasar - ya taba fada wa mabiyansa cewa rayuwar da ya yi a baya ba ta da kyau. Yakan ba almajiransa labarin rayuwarsa ta baya da kuma kissoshin wasu nasarori da akasin haka da aka samu a baya. Ya kan ba da irin wadannan labarai ne da yamma a wurin da suke jin dumi, a cikin hamada ko kuma a duk lokacin da suka taru a gidan daya daga cikin almajiransa. Usama al-Qusi wani dalibi ne da ke yawan halartar majalisin JSM. Ya ji Juhayman na fada wa almajiransa cewa a baya ya yi ""haramtaccen fatauci, ciki har da safarar miyagun kwayoyi"". Amma ya tuba kuma yin addini ya zame masa kwanciyar hankali, inda ya zama hazikin jagora mai sadaukar da kai. Juhayman ya rudi akasarin 'yan JSM da dadin baki musamman matasa. Yawancin wadanda suka san Juhayman irinsu Mutwali Saleh wanda dalibi ne a wancan lokacin, sun tabbatar da cewa Juhayman mutum ne mai kwarjini da yawan ibada. ""Duk wanda ya hadu da shi sai ya so shi. Yana da ban al'ajabi da kwarjini. Yana bin muradunsa sau da kafa sannan ya mayar da rayuwarsa ga Allah da neman tsira a ranar lahira."" Sai dai kuma Juhayman na da karancin ilimi a matsayinsa na shugaba. ""Juhayman ya fi zuwa kauyuka. Rashin iya Larabci [irin wanda malaman Musulunci ke yi] sosai da yananin magana da harshensa irin na kauyawa suka sa yake gudun yin jawabi a gaban taron masu ilimi don gudun kada asirinsa ya tonu"", kamar yadda Nasser al-Hozeimi, daya daga cikin almajirai makusantansa ya fada. Juhayman tsohon soja ne, don haka ya yi amfani da dabarun soji wurin shirya harin masallacin. Daga bisani sai JSM ta fara fada da manyan malaman Saudiyya, abin da ya sa hukumomin kasar kaddamar da wani samame a kan kungiyar. Hakan ta sa Juhayman ya tsere zuwa yankunan hamada, inda ya rika rubuta wasu 'yan kananan takardu da yake sukar sarakunan Saudiyya game da lalacewar tarbiya a kasar. Yana kuma zargin malaman kasar da goyon bayan gidan sarautar saboda son abun duniya. Juhayman ya hakikance cewa kasar ta gurbace kuma babu abin da zai kubutar da ita sai taimakon Allah. A lokacin ne ya bayyana Mohammad Bin Abdullah al-Qahtani a matsayin Mahadi. Mohammad al-Qahtani wani matashi ne mai wa'azi, mai tattausar murya da aka sani da kyawawan dabi'u da yawan ibada. Hadisai sun bayyana cewa Mahadi zai kasance da suna irin na Manzon Allah da kuma sunan mahaifinsa, kuma sun bayyana siffarsa cewa mutum ne mai fadin goshi, dan siriri mai tankwararren hanci. Juhayman ya ga wadannan siffofi a tattare da al-Qahtani. Amma shi kansa wanda ake ikirarin cewa shi ne Mahadin bai lura da haka ba sai daga baya. Daga nan sai ya shiga halwa, inda ya yi ta addu'a kafin daga baya ya fito bayan ya gamsu cewa abin da Juhayman ya fada game shi gaskiya ne. Daga nan sai ya fara gabatar da kansa a matsayin Mahadi. Alakar hadin gwiwa tsakanin Juhayman da al-Qahtani ta kara karfi bayan Juhayman ya auri yayar Qahtani a matsayin matarsa ta biyu. Watanni kadan gabanin harin masallacin, an yi ta yada jita-jita cewa daruruwan alhazai da suka zo Makkah sun ga al-Qahtani a cikin mafarki a tsaye ya daga tutar Musulunci a Masallacin Ka'aba. Magoya bayan Juhayman sun yi imani da hakan. Wani dan JSM Mutwali Saleh ya ce: ""Na tuna a zamanmu na karshe sanda wani dan uwa ya ce da ni  'Mutwali me ka gani game da Mahadi?' ""Na ce masa 'Don Allah ka bar wannan batu.' Sai wani daga gefe ya ce da ni 'Kai shedanin boye ne. Dan uwa, Mahadi gaskiya ne kuma shi ne Muhammad bin Abdullah al-Qahtani.'"" A can kauyukan da Juhayman ya samu mafaka kuma shi da mabiyansa sun riga shirya wa yin wannan rikici. Gwamnatin Saudiyya ba ta yi saurin daukar matakin da ya dace game da harin Juhayman da almajiransa ba. A lokacin da abun ya faru Yarima Mai Jiran Gado Fahd bin Abdulaziz al-Saud na halartar taron kasahsen Larabawa a Tunisia. Shi kuma Yarima Abdullah wanda shi ne shugaban rundunar mayaka ta musamman masu kare sarakunan kasar ya yi tafiya zuwa Morocco. Sarki Khalid wanda ke fama da rashin lafiya tare da ministan tsaro Yarima Sultan, su ne kadai suka rage a kasar da za su dauki mataki a kan matsalar. Da farko 'yan sandan kasa ba su fahimci girman matsalar ba. Don haka sai suka tura wasu motocin sinitiri su je su binciko abin da ke faruwa. Isar motocin masallacin ke da wuya sai maharan suka yi ta yi musu ruwan harsasai. Bayan sun fahimci girman harin sai rundunar mayakan kasar ta musamman ta yi gaggawan shiga aikin karbo masallacin daga 'yan tawayen. Daga cikin turawan da suka shaida abin da ya faru, wani jami'in siyasa a ofishin jakadancin Amurka a Jiddah Mark Hambley, ya ce akwai jarumta a abin da dakarun suka yi, sai dai babu kwarewa sosai. ""Nan take aka yi ta harbo su...maharban sari ka noken na da manyan bindigogi lafiyayyu kirar Belgium."" Ta bayyana a fili cewa masu tayar da kayar bayan a shirye suke kuma ba za a karya lagonsu cikin sauki ba. Saboda haka sai sojoji suka yi wa masallacin kawanya kuma suka kawo dakarun runduna ta musamman da 'yan atilari da masu saukar lema. Wani dalibi da rikicin ya rutsa da shi a masallacin Abdel Moneim Sultan, ya ce daga maraicen rana ta biyu ne abin ya kara tsanani. ""Na ga makaman atilari na harbin hasumiyoyin masallacin. Jiragen yaki da masu saukar ungulu na zarya a sararin samaniya"", inji shi. A kwana biyu da suka biyo baya sai dakarun gwamnatin Saudiyya suka tunkari maharan domin shiga cikin masallacin, amma 'yan tawayen suka ki yarda, duk da cewa sojojin sun fi maharan yawa da kuma yawan makamai. Abdel Moneim Sultan ya ce hankalin Juhayman na kwance a lokacin, inda yake kishingide a jikin dakin Ka'abah. ""Ya yi barcin minti 30 zuwa 45 a kan cinyata, matarsa kuma na tsaye daga gefe. Tana tare da shi a kowane lokaci,"" inji shi. 'Yan tawayen sun yi ta kona dardumoimi da tayoyi domin tayar da hayaki ya turnuke sama. Sun bobboye a jikin gimshikan gini kafin daga baya suka sulale a cikin duhu da nufin yi wa sojojin Saudiyya kwanton Bauna. Ginin masallacin ya koma tamkar wurin da ake zubar da jini yayin da adadin wadanda aka kashe ya kai daruruwa. ""Wannan yaki ne na gaba da gaba. Yanayi ne na yaki inda harsasai ke tashi ta ko'ina - abin na da ban mamaki"", inji kwamandan rundunar mayaka na musamman a ma'aikatar harkokin cikin gidan Saudiyya Manjo Mohammad al-Nufai. Bayan Sarki Khalid ya tara malaman kasar sai suka ba da fatawar cewa sojojin kasar su yi amfani da kowane irin karfi domin murkushe 'yan tawayen. Daga nan ne aka fara amfani da manyan bindigogi da harsasai masu bin abin da aka harba a kan 'yan tawayen da ke labe a kan hasumiyoyi. Sojoji suka rika amfani da tankokin yaki suna balla kofofin da 'yan tawaye suka kulle. 'Yan tawayen sun yi ta labewa a bayan Mahadinsu. ""Na ga wasu 'yan raunuka guda biyu a gefen idanunsa, harsasai sun huhhuda kayansa,"" Abdel Moneim Sultan ya ce. ""Ya yi amannar cewa zai iya kare jikinsa a ko'ina domin yana ganin shi ba zai mutu ba - tunda shi ne Mahadi."" Amma ikirarin nasa cewa ba ya mutuwa mara tushe bai yi tsawo ba, domin ba'a dade ba sai ga shi harbin bindiga ya huhhuda jikinsa. ""Da aka harbe shi sai mabiyansa suka fara ihu cewa: ""An ji wa Mahadi ciwo!"" Wasu daga cikinsu sun yi kokarin zuwa su kai masa dauki, amma ruwan wutan da sojojin ke yi ya hana su, dole suka tsere"", inji wani wanda ya shaida lamarin. Sun fada wa Juhayman cewa an harbi Mahadi, amma ya cewa wa mabiyansa cewa: ""Kar ku biye musu. Sun juya baya ne!"" Sai da aka shafe kwana shida ana musayar wuta kafin dakarun gwamnatin Saudiyya su iya kwace ikon harabar masallacin da gine-ginen da ke zagaye da shi. Sauran 'yan tawayen kuma sun shige cikin dakuna da hanyoyin karkashin kasa bayan Juhayman ya gaya masu cewa Mahadi na nan da ransa a cikin ginin. Sun shiga cikin tsaka mai wuya. ""Doyin gawarwaki da raunukan da suka rube ya dame mu ta ko'ina"", inji wani da ya shaida fadan. ""Da farko akwai ruwa amma daga baya sai aka fara rarrabawa (karba-karba). Da dabino ya kare sai aka fara cin danyen furanni... abin akwai tashin hankali da ban tsaro. Duk da cewa gwamantin Saudiyya ta yi ta fitar da sanarwa akai-akai cewa tana samun nasara, rashin ganin ana nuna sallah a masallacin kamar yadda aka saba, kuma ana tura wani sako na daban a duniyar Musulunci. ""Duk dabarar da gwamnatin Saudiyya ta yi amfani da ita ba ta yi aiki ba"", inji Hambley. ""Sai sojojin kasar suka yi ta kara kora maharan zuwa cikin gine-ginen karkashin kasa."" Da alama gwamnatin Saudiyya na neman dauki domin ta kawo karshen harin da kuma kamo shugabannin 'yan ta'addan da ransu. Saboda haka sai suka nemi taimakon shugaban Faransa Valéry Giscard d'Estaing. ""Jakadanmu ya shaida mini cewa a bayyane take cewa sojojin Saudiyya ba su da tsari kuma ba su san yadda za su tunkari matsalar ba, inji Giscard d'Estaing, a lokacin da aka fara tabbatar wa BBC irin rawar da Faransa ta taka a lokacin harin. ""Na ga abin na da matukar hadari duba da rauni da rashin shirin gwamantin kasar da kuma illar da hakan zai iya yi wa kasuwar danyen mai ta duniya."" Shugaban na Faransa a lokacin ya tura wasu kwararru guda uku a asirce zuwa Saudiyya. Masu bayar da shawarar jami'an rundunar yaki da ta'addancin Faransa ta GIGN ne da aka kafa a lokacin. An yi aikin ne a asirce domin kare Saudiyya daga suka saboda ta nemi taimako daga kasashen yamma a tushen Musulunci. An ajiye turawan Faransan ne a wani otel da ke garin Da'if mai makwabtaka da Makkah. Daga nan ne suke bayar da shawarar yadda za a kakkabe 'yan tawayen ta hanyar cike hanyoyin karkashin ginin masallacin da iskar gas ta yadda 'yan tawayen ba za su iya shakar iskar ba. ""An haka ramuka a kowane mita 50 domin kaiwa ga hanyoyin karkashin ginin"", inji kyeftin Paul Barril, wanda ya jagoranci aikin. ""An yi ta busa iskar gas ta ramukan. An kuma yi amfani da gurneti wurin yada karfin iskar gas din zuwa maboyar 'yan tawayen."" Wani daga cikin shaidun ya ce a lokacin da suke boye a ginin karkashin kasa tare da sauran 'yan tawayen, sun ji kamar ajalinsu ne ya zo. ""Mun ji kamar mutuwa ce ta zo mana, domin ba ka san ko karar da kake ji ta bindiga ba ce. Akwai ban tsoro sosai."" ""Abinci da makaman Juhayman da mayakansa sun kare a kwana biyun karshe,"" a cewar wani makusanci daga almajiran Nasser al-Hozeimi. ""Sun taru a wani dan daki, sojoji suna ta jefa masu bam din hayaki ta wani rami da sojojin suka huda ta silin... Abin da ya sa suka mika wuya ke nan. Juhayman ne ya fara sannan sauran suka bi shi."" Manjo Nufai ya halarci wani taron da 'ya'yan gidan sarautar Saudiyya suka yi bayan an kamo Juhayman. ""Yarima Saud al-Faisal ya tambaye shi: ""Juhayman me ya sa?' Amma ya amsa da cewa: 'Imani ne kawai.' Yarima ya kara tambayarsa 'Me kake nema?' Sai ya ce: ' A bani ruwa.'"" Kimanin wata daya bayan gabatar da Juhayman ga 'yan Jarida, sai aka zartar da hukuncin kisa a kan 'yan tawayen su 63 a garuruwa takwas na kasar. Juhayman shi ne ya fara mutuwa a cikinsu. Yayin da Juhayman ya yi kuskure a imaninsa da Mahadin da yake riyawa, ya yi daidai da harkar masu ra'ayin rikau da ke adawa da wasu sauye-sauye a kasar, wanda ya sa wasu manyan malaman kasar suka samu galaba a kan gidan sarautar. Daga cikin mutanen da wannan harin ya yi tasiri a kansu akwai Osama Bin Laden. A cikin wata takarda da ya rubuta ta sukar gidan sarautar, Osama Bin Laden ya ce sun ""keta hurumin Masallacin Ka'aba alhali za a iya magance matsalar cikin ruwan sanyi"". Ya kara da cewa: ""Har yau ina tuna shaidar kafafunsu a kan tayil din masallacin."" ""Abin da Juhayman ya yi ya dakatar da abubuwan zamani,"" inji Nasser al-Huzaimi. ""Misali shi ne, ya nemi gwamnati ta hana mata gabatar da shirye-shiryen talbijin. Bayan harin masallacin mace ba ta kara gabatar da shirin talbijin ba."" Haka kasar ta ci gaba da zama a cikin wannan tsattsauran ra'ayi har shekara 40. Sai a baya-bayan nan aka fara ganin sauyi. A hirar da aka yi da Yarima Mai Jiran Gado  Mohammed Bin Salman a cikin watan Maris na 2018, yariman ya ce kafin 1979, ""Muna rayuwarmu kamar sauran kasashen yankin Fasha. Mata na tuka mota kuma akwai gidajen kallo a Saudiyya."" Abin da yake magana a kai shi ne harin da aka kai wa Masallacin Ka'aba."
religion	Bidiyon da suka shafi Musulunci na cikin mafiya shahara a Tiktok	Ku latsa hoton da ke sama don kallon bidiyon: Addinai na samun karbuwa a wajen mutane a shafukan sada zumunta. Daga malaman addinin Kirista mata masu tashe a shafukan sada zumunta, zuwa ga limamai da sauran shugabannin addinai masu wa'azi a Instagram. Sannan yanzu, wani bincike da BBC ta Ƙaddamar ya nuna cewa musamman ma a Tiktok, bidiyon da suka shafi addini na samun karuwa sosai.
religion	'Yadda ake auren mut'ah da kananan yara a Iraki'	"Latsa alamar hoton da ke sama domin kallon wannan bidiyon Wani binciken kwakwaf da BBC ta yi kan auren mut'ah ta gano yadda wasu malamai ke gudanar da auren mut'ah da kananan yara a Iraki. Binciken sirrin da BBC ta yi a daya daga cikin wuraren da malaman suke domin gudanar da irin wannan aure ta gano cewa malaman na daura auren mutu'a na takaitaccen lokaci, a wani lokacin ma har na zuwa sa'a daya ko kwana daya. Wasu malaman ma na aurar da har mata 'yan shekara tara domin a sadu da su. Binciken ya gano cewa malaman na sa albarka ga yara wadanda ba su kai shekarun aure ba domin su zama amare na takaitaccen lokaci. Auren mut'ah wani sashe ne na addini a mazhabar Shi'a da wasu daga ciki ke yi, inda ake aure na dan takaitaccen lokaci, ana kuma biyan matan da aka yi auren da su kudi kafin gudanar da auren. Asali auren mut'ah ana yin shi ne idan mutum zai yi tafiya sai ya tafi da matar, amma a yanzu namiji da mace za su yi auren mut'ah su zauna a gari daya na dan wani lokaci. Auren mut'ah ya rarraba kan malaman musulunci inda wasu na daukarsa a matsayin karuwanci wasu kuma na ganin ya hallarta, kuma ana muhawara kan tsawon da za a iya dauka na zaman auren. Sashen larabci na BBC a Iraki ya yi bincike na watanni 11, inda BBC ta yi shigar burtu, inda wakilanta suka rinka zuwa wurin malaman domin nemo irin wadannan matan don cinikin auren mut'ah da su. A lokacin da ake wannan ciniki, duk BBC na daukar abubuwan da ke faruwa a bidiyo cikin sirri . BBC ta tattauna da matan da aka yi auren mut'ah da su da kuma wasu daga cikin mazan wadanda suka biya malaman domin nemo masu matan da za su yi auren mut'ar da su. Bayan an shafe kusan shekaru 15 ana gwabza yaki a Iraki, an yi kiyasin cewa kusan mata miliyan daya mazansu sun mutu wasu kuma matan sun rasa muhallansu. BBC ta gano cewa akwai mata da yawa da suna yin auren mut'ah ne sakamakon talauci. Wuraren da ake yin auren Mut'ah a Iraki Binciken da BBC ta yi ya gano cewa ana yin wannan auren a manyan masallatan Shi'a guda biyu a Iraki. Misali, masu binciken sun samu malamai 10 a Khadhimiya da ke Bagadaza. Takwas daga cikinsu sun bayyana cewa za su gudanar da auren mut'ah; rabinsu sun yarda za su daura auren da 'yan shekara 12 zuwa 13. Masu binciken na BBC sun kuma hadu da wasu malaman a Karbala, wanda shi ne wuri mafi girma ga 'yan Shi'a a duniya, biyu daga cikin malaman sun yarda za su hada auren mut'ah da yara mata kanana. BBC ta nadi bidiyon wasu malamai guda hudu a cikin sirri, uku daga cikinsu sun ce za su samar da mata balagaggu domin auren mut'ah, biyu kuma sun ce za su samo kananan 'yan mata. Sayyid Raad, wani malami a birnin Bagadaza ya shaida wa wakilin BBC mai binciken kwakwaf cewa shari'a ba ta kayyade takamaiman shekarun auren mut'ah ba: ''Namiji zai iya auren ko mata nawa yake so, za ka iya auren mace ko da na minti talatin, idan lokaci ya yi shi kenan, za ka iya auren wata ma nan take. A lokacin da BBC ta tambayi Sayyid Raad idan shari'a ta yarda da yin auran mut'ah da karamar yarinya sai ya ce, 'a bi a hankali kawai kada ta rasa budurcinta.'' Ya kara da cewa ""Za ka iya yin wasa da ita, ku dan kishingida, ka taba jikinta da mamanta... Ba za ka sadu da ita ba ta gaba. Amma zuwa mata ta dubura ba matsala."" Da aka tambaye shi me zai faru idan yarinyar ta ji zafi, sai malamin ya ba da amsa cikin kaduwa. ""Wannan tsakaninka da ita ne, kuma shin za ta iya jure radadin ko kuwa."" An tambayi Sheki Salawai, wani babban malami da ke Karbala idan za a iya auren mut'ah da 'yar shekara 12 inda ya ce ''Eh babu matsala da 'yar shekara tara - babu matsala kwata-kwata. shari'a ta yadda.'' Auren Mut'ah ta waya Domin tabbatar da wannan batu na auren mut'ah da kananan yara, mai binciken ya kirkiri sunan wata yarinya mai suna ''Shaimaa'' inda ya shaida wa Sheik Sayyid Raad cewa yana so ya yi auren mut'ah da ita. A gaske, wakilin BBC ya yi wasa da hankalin yarinyar ta wayar tarho. Sayyid Raad bai nemi ya hadu da yarinyar ko ya yi magana da iyayenta ba, kai tsaye sai ya amince wa wakilin BBC cewa zai daura auren ta waya. Sun yi wannan alkwarin ne zaune a cikin mota tasi tare da wakilin na BBC. Suna zaune sai ya kira yarinyar ta waya ya tambaye ta: ''Shaima kin amince za ki aure shi tsawon kwana daya kan dinari dubu 150?''A karshe sai ya ce. ''Yanzu kun zama ma'aurata kuma za ku yi zama na halal tare.'' Sheik Sayyid ya bukaci a biya shi dala 200 na 'yan mintunan da ya yi wajen daura auren, inda daga karshe wakilin BBC  ya biya wadannan kudade."
religion	Abin da ya sa mata da Musulmai ba sa samun albashi mai yawa a India	"M﻿ata na fuskantar nuna bambanci a wurin neman aiki, ana kuma biyan su albashin da bai taka kara ya karya ba, ko da suna da takardu da kuma ƙwarewa irin ta maza. Rahoton Oxfam kan nuna wariya a Indiya na 2022 ya zargi '' tsanar da al'umma da  kamfanonin da ke ba da aiki ke nuna musu ''ta hanyar ba su albashi dan kadan."" B﻿aya ga mata, wani rukunin jama'a da ke fuskantar irin wannan matsala su ne Musulman kasar, da kuma tsiraru. '﻿'Nuna bambanci wurin neman aiki shi ne lokacin da aka nuna tsana ko wariya ga wasu rukunin mutane, saboda yanayin halittarsu ko kuma inda suka fito,'' in ji Amitabh Behar shugaban Oxfam a Indiya. M﻿asu bincike a Oxfam sun duba yadda ake bayar da aikin gwamnati, da albashi, da lafiya da bashin noma daga 2004 zuwa 2020. S﻿un kuma gano cewa a duk wata ma'aikaci namiji na samun matsakaicin albashi da ya kai rupee 4,000, da ya yi daidai da dala 50 akan mata. H﻿aka ma wadanda ba Musulmai ba suna karbar matsakaicin albashi da ya kai rupee 7,000, akan Musulmai da sauran tsiraru da ke karbar abinda bai wuce rupee 5,000 ba. Indiya ta yi kaurin suna wurin muzguna wa mata, inda ake samun dubbai na zubar da cikin ‘ya’ya mata, kuma matan da dama na fara fuskantar wariya da kuntatawa tun daga haihuwa har karshen rayuwarsu. Kamar yadda alkaluman gwamnati suka nuna, kaso 25.1 ne na ma’ikata mata, wanda ya gaza kai wa na Brazil da Rasha da China da kuma Afrika ta Kudu. Oxfam ta ce hakan abun damuwa ne, la’akari da ci gaban tattalin arzikin da Indiya ta samu a shekarun da suka gabata. A 'yan shekarun nan annobar korona ta ta’azzara lamarin, da kuma kullen da aka shiga, wanda ya sa ayyuka suka yi karanci, aka rika korar mata daga aiki. Rahoton ya kuma ce mata da dama ba sa aiki saboda tarin lalurori da suka yi musu yawa gida, duk da ilimi da ƙwarewar da suke da ita. Rahoton na Oxfam ya bayyana cewa ""a farko-farkon watannin annobar Covid-19, an samu karuwar rashin aikin yi da kashi 17 a tsakanin Musulmai."" Ya kara da cewa ""nuna bambanci a Indiya ya wuce tsakanin al’umma, ya kai har bangaren tattalin arziki, in ji Mr Behan, inda ya kara da cewa ""gwamnati, da jam’iyyun siyasa, da masu yin dokoki, da ma kungiyoyin fararen hula dole su tashi tsaye, wurin gina sabuwar Indiya da ba bu nuna bambanci a cikinta."""
religion	Ku San Malamanku tare da Malam Muhammad Mashhood	"Shirin Ku San Malamanku na wannan makon ya tattauna ne da Malam Muhammad Mashhood, wani malamain addinin Musulunci a jihar Bauchin Najeriya. An haifi Malam Muhammad Mashhood a garin Gusau na jihar Zamfara da ke arewacin Najeriya. Ya yi karatu a garin Maradi na jamhuriyar  Nijar tun lokacin ya na dan shekara 7 da haihuwa. A wancan lokacin bai damu da karatun Alkur'ani ba, alhalin shi ne aka kai shi ya yi, sai ya mayar da hankali a kan karatun littafan addini alhalin ba shi da tilawar ko izu biyar na Alkur'ani. Bayan ya yi nisa a littafan Lugga sai ya karkato ya fara karatun Alkur'ani har ya yi saukar farko ya na da shekara 11. Daga nan ne ya fara rubuta Alkur'ani, kuma a zamanin shi ne mafi kankantar shekaru da ya ke rubutun, wanda idan ya na yi har kewaye shi ake yi a cikin masallaci ana kallonsa. ""Sumuni ba ya shiga sumuni, rubu'i baya shiga rubu'i, nufsi ba ya shiga nufsi, hizifi baya shiga hizifi, ma'ana ya na rubutun kowanne takarda gud dya t na daukje fda sumuni daya. ""Duk da akwai sumuni masu tsawo a Ƙur'aNi ana tunanin ba za su shiga ba amma sun shiga,"" a cewar malam. Ya rubuta Ƙur'aNi sun kai goma, duk littafin da ya karanta yana haddarsa, littafin farko da ya haddace na shi ne 'Burgatul Madi. Bayan wannan ya haddace littafin Dandarani, da na Ishiriniya da kuma Diwani, da Nurul Basari da Wuturiyya da sauransu. Malam Mashhood ya yi yawo sosai a kasar Saudiyya saboda yana da malamai a cikin Harami na Madina, da yake karatu a wajensu. Abincin da Malamin ya fi ƙauna shi ne Indomie da ƙwai, ya kuma ce burinsa shi ne ya cika da kyau da imani."
religion	Ku san Malamanku tare da Sheikh Abubakar Umar Rijiyar Lemo	"Latsa hoton da ke sama domin kallon bidiyon: Malamin addinin Musulunci Sheikh Abubakar Umar Rijiyar Lemo,  wanda aka fi sani da limamin masallacin Kandahar ko masallacin Abdullahi Ibn Abbas na unguwar Rijiyar Lemo da ke birnin Kano, na daya daga cikin manyan fitattun malaman addinin Musulunci a arewacin Najeriya. A cikin shirinmu na Ku San Malamanku, Shehin Malamin ya bayyana wa BBC cewa goyon bayan da ya samu daga wurin iyayensa ta fannin karatun addini da da'awa ya ba shi kwarin guiwar ci gaba da karantarwa. An haife shi a shekara ta 1959, a unguwar Shar-al-Mansour da ke birnin Makkah. Sheikh Abubakar Rijiyar Lemo ya fara karatu ne a hannun mahaifinsa wanda yake da makarantar Islamiyya da ake karantar da yara da matasa a birnin Makkah. Daga baya an mayar da shi wata babbar makaranta ta wani malami mai suna Sheikh Adam Adam, wanda ke da abokai manyan malamai a birnin Makkah. Ya ce manyan malaman kan zo makarantar lokaci zuwa lokaci don bai wa dalibai masu zurfin fahimtar karatu shawarwari da suka shafi karatu. Sheikh ya ce a irin haka ne suka zabe shi suka yi masa jagoranci zuwa masallacin Ka'aba a lokacin babban shugaban limaman masallacin Sheikh Abdal Abdal-Ghani Al-Khayyat da mataimakinsa Sheikh Abdallah Abdul-Azeez Al-Khulaify tare da Sheikh Abdallah Muhammad Abdallah As-Suwair. Su ne wadanda suka rika koyar da Sheikh da sauran dalibai darussa a makarantar ta Masallacin Ka'aba. Ya ce baya ga nan sai aka bude wata makaranta da ake kira Kulliyatu Ibn Taimiyya inda ya rika daukar darussa. Daga baya mahaifinsa ya yanke shawarar komawa gida Najeriya  amma ya ba shi izinin ci gaba da zama a Makkah don ci gaba da karatu, a shekarar 1978. Sai dai Sheikh ya biyo mahaifinsa suka komo gida tare. Daga nan ne ya shiga kungiyar Jama'tu Izalatul Bidi'a wa Ikamatus Sunna da Sheikh Sama'ila Idris bin Zakariyya ya kafa. Ya ce ya karbi tsarin kungiyar kuma sun fara wa'azi tare da wasu malaman a mataki na unguwa da jiha daga baya kuma suka kai mataki na kasa. Haka kuma, Sheikh ya bayyana cewa ya je jami'ar A.B.U Zaria inda ya yi wasu kwasa-kwasai na difloma a wani reshensu da suka bude a jihar Kano. Malamin ya bayyana cewa a lokacin da suka fara wa'azi a karkashin kungiyar Jama'tu Izalatu Bidi'a wa Ikimatus Sunna, mutane ba su fahimci ayyukan kungiyar ba don haka sun fuskanci kalubale sosai. ""Lokaci ne mai zafi sosai. Wasu unguwannin sai da 'yan sanda muke iya fita mu bar unguwar. Akwai wuraren ma da idan muka je ake ce mana makiya Annabi,"" a cewarsa. Ya ce sai dai sun samu goyon bayan iyaye saboda sun fahimci irin karatun da suke yi, ya ce a kofar gida suke da masallaci don haka komai a kan idon iyayensa ya rika yi daga farko-farko. Sheikh Abubakar Rijiyar Lemo ya ce ranar da ba zai manta da ita ba saboda farin ciki ita ce ranar da abokinsa Alhaji Abdullahi Sarki ya shaida masa cewa ya sayi filin da za a gina babban masallaci da zai iya zama masallacin Juma'a. Ya ce wannan ya faranta masa rai saboda hakan ya nuna cewa ayyukansu na da'awa da karantarwa sun fadada kuma masallacin zai zama cibiyar yada da'awa. Sheikh ya ce ba zai manta da rasuwar iyayensa ba. Ya ce rasuwar mahaifinsa na daya daga cikin abubuwan da suke sa shi cikin damuwa da har yanzu idan ya tuna ya kan ji kamar a lokacin abun ya faru. Ya ce mahaifinsa ya rasu ne bayan sallar asuba kuma ya yi ta sa masa albarka kafin rasuwar tasa. Sheikh ya bayyana cewa yana da matan aure uku da 'ya'ya 28, sannan jikokinsa sun haura 20. Ya ce babban burinsa shi ne makarantarsu ta sakandire ta Zaid bin Thabit Foundation ta fadada, kuma Allah Ya amsa addu'arsa ta fadada ginin makarantar a wani fili makeke da wani attajiri a jihar Kano ya ba su kyautarsa. Ya ce yana fata Allah Ya nuna masa kammala ginin ajujuwan makarantar har a fara karatu a ciki."
religion	Sanata mace ta farko mai sa hijabi a Majalisar Dokokin Australiya	Danna hoton da ke sama don kallon bidiyon: Fatima Payman ta kafa tarihi a majalisar dokokin Australiya tana da shekara 27. Ita ce Sanata ta farko mai sanya hijabi, kuma ƴar asalin Afghanistan da aka zaɓa a matsayin sanata, kuma mafi ƙarancin shekaru a cikin ƴan majalisar a yanzu. Ta shaida wa BBC cewa zaɓarta da aka yi yana da muhimmanci sosai ga Musulman Australiya.
religion	Hotunan wasu kayan Annabi Muhammad da ke gidan tarihin Turkiyya	Akwai wasu kayayyaki da Annabi Muhammadu SAW ya yi amfani da su a lokacin rayuwarsa da a yanzu haka suke wani gidan adana kayan a ƙasar Turkiyya. Domin jin yadda waɗannan kayayyaki suke Turkiyya a yanzu maimakon birnin Madina na ƙsar Saudiyya inda Manzon Allah ya yi rayuwarsa, mun tuntuɓi Sheikh Ibrahim Daurawa, fitaccen malamin addinin Musulunci a Najeriya kuma ƙwararre a fannin tarihi don jin yadda hakan ta kasance. Malamin ya ce abubuwan da ake jinginawa Manzon Allah waɗanda aka same su a ƙasar Turkiyya sun samu ne a lokacin Sarki Abdulhamid II, a shekarar 1914. Daular Usmaniyya ta kafu ne a shekara ta 1299, 27 ga watan Yuli, sannan ta ruguje a 29 ga watan Octoba shekara ta 1923, wato ta kwashe tsawon shekara 600 kenan tana gudana. Wanda ya fara kafa ta kuwa shi ne  Uthman na farko, wanda ake kiransa Attagul. Wani sarki a lokacin yaƙin duniya ya so ya kai farmaki Madina domin ya yi ta'addanci, don haka wannan sarki ya sa aka tara sojoji masu yawa aka tura su domin su je su tsare Madina, su kuma kwaso duk wani abu da ke da alaƙa da Manzon Allah domin kada a maimaita ƙona alkyabbar Manzon Allah da Magul suka yi a Bagadaza. Malamin ya ce shi yasa duk wani abu da ake jinginawa Manzon Allah sai aka kwashe su aka mayar da su Turkiyya domin samun kulawa ta musamman, d akuma kare su daga sharrin kafirai. Gashin gemun Annabi Muhammad, da Hatiminsa da wasikunsa, da takubban Annabi Muhammad da gidajensu, na cikin wasu wuraren ajiya na musamman da maƙeran daular Usmaniyya suka samar, kuma ana nuna su ga dumin masoya Annabi Muhammad na duniya da mabiyansa, da kuma wasu sauran kayayyaki da ake alakantawa da sh
religion	Covid-19: Hanyoyi bakwai da za a bi domin yin bikin Kirsimeti lafiya a lokacin annoba	"Annobar cutar korona na shirin mayar da bukukuwan Kirsimetin bana zuwa wani yanayi na daban. Bikin al'ada wanda mutane da dama ke haɗuwa da iyalai masu shekaru mabambanta shi ma wani lamari ne da za a yaɗa cutar korona wacce kawo yanzu ta yi ajalin kimanin mutum miliyan daya da rabi a faɗin duniya. Ga mutane da dama, hanya ɗaya da za su tabbatar da ba su yaɗa cutar ba ita ce kar a yi bukukuwa a waje ɗaya a tare. Hukumar Lafiya ta Duniya WHO ta bayar da shawarar cewa mutane su yi amfani da fasaha su ga junansu ta bidiyo bana. Amma ga mutanen da za su haɗu da wasu mutanen daban waɗanda ba tare suke zaune ba, akwai wasu matakai da za su iya ɗauka waɗanda za su taimaka wajen taƙaita haɗarin yaduwar cutar, kamar yadda likitoci suka nuna. 1. A mayar da bikin Kirsimeti ƙwarya-ƙwarya kuma taƙaitacce Rage yawan mutane, sannan abu mai muhimmanci rage cakuɗuwar mutanen gida ɗaya da na wasu gidajen lokacin bukukuwan zai rage yawan mutanen da za su kamu da korona. Haka kuma, gajarta lokacin da mutanen za su shafe tare, zai taƙaita haɗarin watsuwar cutar ta korona. Kamar yadda firaiministan Birtantiya Boris Johnson ya fada: ""Karamin bikin Kirsimeti zai kasance mara hadari, sannan takaitaccen bikin kirsimeti shi ne Kirsimeti mara hadari."" ""Lokaci ne da za a hadu da iyalai kadan. Kar a hadu da 'yan uwa da yawa, da mutanen da suka wuce 10"", a cewar Dakta Juliana Lapa, wata ƙwararriya kan cututtuka masu yaduwa a Jami'ar Brasilia a Brazil. Takaitacciyar ziyara da bayar da tazara da sanya ƙyallen rufe fuska za su taimaka sosai ga duka ɓangarorin da ke son haɗuwa, a cewarta. Wani abokin aikinta, Dakta Estevão Urbano ya jaddada cewa mutane masu shekaru da masu cututtuka, kamar masu fama da matsalar kiba, da ciwon suga da hawan jini da matsalar huhu - ya kamata su nisanci shiga taro. ""Su ne mutanen da ya kamata a killace kuma suke bukatar kulawa a wannan lokaci, amma ya ma kamata su yi taka tsan-tsan fiye da kowa,"" a cewarsa. Ko da iska mara yawa ma tana tafiyar da ƙwayar cutar da ke dauke da korona. Don haka, lambuna da rumfuna da ma baranda masu faɗi su ne wuraren da suka fi dacewa a gudanar da bukukuwa. Idan za ku yi taro a cikin ɗaki, to a bar ƙofofi da tagogi a buɗe. A cewar cibiyar daƙile cututtuka masu yaɗuwa ta Amurka, wata dabara mai tasiri ita ce amfani da fankar taga, wacce aka ajiye ta a taga cikin aminci, ta yadda za ta ringa zuƙe iskar cikin ɗaki zuwa waje. Hakan zai taimaka wajen shigar da iska mai tsafta cikin dakin ta sauran tagogi da kofofi, ba tare da samar da iskar da ta cunkushe a dakin ba."" 3. Takunkumi da bayar da tazara Kwararru sun ba da shawarar sanya kyallen rufe fuska a kowane lokaci, in ban da lokacin cin abinci ko shan wani abu. Sun ce hakan na da muhimmancin ne tun da cutar korona tana yaɗuwa ne ta hanyar ƙwayoyin da ke yawo a iska idan muka yi tari ko dariya ko magana, sun kuma ba da shawarar a ringa rage sautin kida, ta yadda ba wanda zai bukaci daga murya idan zai yi magana kafin a ji me zai ce. Babu daya daga cikin wadannan matakan na sama da zai maye gurbin ba da tazara tsakanın mutanen da ba a waje daya suke zaune ba. Lokacin cin abinci zai ya zama mai haɗari sosai, tun da idan mutane suka hadu za su cire takunkumansu domin cin abinci. Ya kamata su lura ka da su yi amfani da cokula da ludaya daya da kofunan shaye-shaye, sannan ƙwararru sun ba da shawarar a ringa cin abinci daban-daban, da ɗiban abinci daya bayan daya - iyali daya su ci su tashi sai wasu su zauna. Idan akwai isassun dakuna da tebura, wannan ne lokacin da za a yi amfani da su. ""Yana da muhimmanci a dauki duk wanda bai sa kyallen fuska ba a matsayin wanda zai iya yada cutar, saboda mutane da ba sa nuna alama su kan iya daukar cutar ba tare da sun sani ba,"" a cewar Jaques Sztajnbok, mai kula da cibiyar ba da kulawa ta musamman a asibitin Emílio Ribas a Sao Paulo, Brazil. 5. A guji yin tafiye-tafiye Ƙwararru kan cututtuka masu yaduwa sun amince cewa rashin tafiye-tafiye shi ne mafi alheri. Amma idan har dole sai ka yi balaguro, tafiya a motar gida shi ne ya fi fiye da amfani da ababen hawa na haya inda za a hadu da ɗumbin mutane. 6. Idan kana da alamun cutar, zauna a gida Idan ba ka killace kanka ba gabanin Kirsimeti, yi kokari a yi maka gwaji 'yan kwanaki kafin taron da kake shirin zuwa. Sannan ka kula sosai da kanka dangane da alamun cutar Covid-19 da za ka iya nunawa. Yana da muhimmanci ka dauki dukkan alamun da matukar muhimmanci ko yaushe. Mutane da dama za su ce, tari ne fa kawai, kawai 'yar mura ce da majina, to amma dole ne ka dauke su da muhimmanci ka kuma zauna a gida. Yanayin zai iya zama mai hadari sosai ga wasu,"" kamar yadda Dokta Juliana Lapa ta fada. 7. Kada ka yi sassauci da daukar matakai Bayan shafe watanni ba a haɗu ba, mutane za su iya bukatar haduwa da juna don a ɗan sarara a shakata tare, to amma a nan akwai babban hadarin yin sassauci da matakan da aka dauka. Musamman ma idan an hada da shan giya, kamar yadda ƙwararru suka yi gargadi. Dokata Estevão Urbano ya ce sassauci wajen daukar matakai za su iya haifar da ""yawan mace-mace"" bayan kirsimeti. ""Hakan zai zama tamkar ka yi rashin nasara a wasa ne a lokacin karshe"". ""Mun kusa samun riga-kafi"" a cewarsa, ""Muna bukatar yin aiki tukuru mu kuma lura sosai lokacin Kirsimeti."""
religion	Sarkin Musulmi ya amince a yi Sallar Idi 'a masallatan Juma'a'	"Fadar Mai Alfarma Sarkin Musulmi Alhaji Muhammad Sa'ad Abubakar III ta amince jama'a su yi jam'in Sallar Idi a ""masallatan Juma'a amma ba sai an fita filin Idi ba"" saboda annobar korona. Wannan na ƙunshe ne a wata sanarwa da kwamiti mai bai wa Sarkin Musulmi shawara kan harkokin Musulunci ya fitar ranar Alhamis. Wannan na zuwa ne bayan wata sanarwar da ƙungiyar Jama'atu Nasril Islam (JNI) ƙarƙashin jagorancin Mai Alfarma Sarkin Musulmi ta fitar, inda kwamitinta na fatawa ya ce ""bai kamata a yi jam'in sallar ba kuma kowa ya yi ta a gidansa"". Sai dai ko a sanarwa ta farko, fadar sarkin ta ce idan ya zama dole sai an yi jam'i - musamman a jihohin da aka bayar da dama - to a yi sallolin a masallatan cikin unguwanni. Amma a sanarwa ta biyu fadar ta ce: ""An umarci dukkanin iyayen ƙasa da hakimai da limaman Juma'a da su gabatar da Sallar Idi a masallatansu na Juma'a a garuruwansu ba tare da an fita filin Idi ba."" Ta ƙara da cewa: ""Haka kuma an hana mata da ƙananan yara zuwa Sallar Idin bana, sannan babu dukkan bukukuwa da tarukan al'adun gargajiya da gaisuwar sallah."" Daga ƙarshe fadar ta yi kira ga al'ummar Musulmi da su ci gaba da addu'o'in neman Allah ya kawo ƙarshen annobar. Da ma dai tuni wasu gwamnonin jihohi suka bai wa jama'arsu damar ci gaba da gudanar da sallar Juma'a da kuma yin Sallar Idin ta bana. Sai dai gwamnatin tarayyar Najeriya na ƙorafi kan sassauta dokokin kulle da gwamnonin ke yi a jihohinsu, inda ta ce ""muna tufka jihohi na warwarewa"" a yaƙin da ake yi da annobar korona a ƙasar. Kazalika shi ma Sakataren Gwamnatin Tarayyar Najeriya, Boss Mustapha, ya shawarci gwamnonin da ke sassauta dokar kulle su yi taka-tsan-tsan."
religion	Ku San Malamanku tare da Malam Abubakar Lamido	"Danna hoton sama domin ku kalli bidiyon: An haifi Malam Abubakar Lamido Abdullahi a shekarar 1955 a cikin Jihar Gombe. Malam Abubakar wanda shi ne shugaban majalisar malaman Jihar Gombe na ƙungiyar Izala mai hedikwata a Abuja, an haife shi a fadar Sarkin Gombe Marigayi Abukatar - kakan sarkin Gombe na yanzu. Mahaifinsa ma'aikaci ne a fadar sarki, inda ake kiran sa da Mabudin Gombe, wato wanda ke kula da dukiyar sarki. Mahaifin malam ya sanya shi a firamare ta Tudun Wada a shekarar 1963. Ya kammala aji bakwai a shekarar 1969. Daga nan ya tafi Goverment Arabic Teachers Collage a Gombe, inda ya fara a shekarar 1970, ya kuma kammala a 1974. Daga nan aka dauke su aikin koyarwa a firamare. An mayar da shi ainahin makarantar Tudun Wada da ya yi, inda a nan aka ba shi aikin koyarwa. ''Akwai wani malaminmu da ke koya mana harshen Larabci, kuma dan uwa ne a gare ni, lokacin da aka bude gidan Rediyon Bauchi, sai suka bukaci wanda zai dinga gabatar da labarai da Filllanci, aka yi min gwaji daga nan kuma suka dauke ni aiki,"" in ji malamin. ""Ina cikin aikin nan, sai mai matarba Sarkin Gombe Marigayi Abubakar, ya shaida wa mahaifi na ba ya son aikin gidan Rediyo da nake yi. Don haka ya matsa sai da na koma gida. Sai na ci gaba da aikin koyarwar da na bari a dai makarantar Tudun Wada. Tafi-tafi har sai da na kai mukamin hedimasta a makarantar firamare mai suna Danlami."" Bayan shafe shekara 12 yana koyarwa, sai ya ji ya gaji da aikin don haka sai ya yi ritaya daga koyarwa a shekarar 1983. Amma a shekarar 1986, an dauke shi aiki a Bauchi State Afgricultural Development Project a matsayin mai kula da rumbun adana kayayyaki. ''Sai aka tura ni kwalejin Bauchi na yi kwas na wata uku kan fannin akawu. Bayan nan na nemi Difloma a Jami'ar Bayero da ke Kano, na karancin  Hausa Arabic da Islamic Studies, na kammala a shekarar 1995. ""Na so ci gaba da karatu, kuma Allah cikin ikonsa, sai na samu yin babbar difloma a ATBU. Daga baya na sake komawa ATBU din na yi HND a fannin Akawu. Na ci gaba da aiki amma ina nan a matsayin limamin masallacin Juma'a, ina karantarwa a gidana kuma na bude makarantar islamiyya na ci gaba da karatu na zaure."" Manyan malaman zaure da ya yi karatu a hannusu akwai Malam Usman Dan Gungu."
religion	Ramadan: Yadda amfani da ilimin kimiyya ya saukaka ganin wata	"A ranar Talata da Laraba ne Musulmai daga sassa daban-daban na duniya suka fara Azumin watan Ramadan. Wannan nau'in ibada mai matukar muhimmanci na farawa ne da zarar an ga jaririn wata. Ta yaya aka fara? Ko kimiyya, musamman ilimin taurari za su taimaka wajen lissafi, da samar da maslaha ta dindindin a yayin ganin wata? Shin yaya musulman Afirka ke kallon hakan? Daga shekara zuwa shekara lokacin Azumin watan Ramadan na sauyawa da kwanaki 11, saboda a kowacce shekara ana daukarsa ne a watan tara na kalandar Musulunci (ana alakanta hakan da lokacin da Annabi Muhammad SAW ya yi hijira daga Makka zuwa Madina) ana kuma amfani da kwanan watan ne da yake da akalla kwanaki 354 ko 355, maimakon kwanaki 365 na Miladiyya. Saboda haka lokacin na sauyawa daga wata kasa zuwa wata, wani lokacin ma a kasa guda. Imam Mouhamadou Makhtar Kanté, malamin addinin Musulunci ne a Senegal, ya yi bayani kan muhimmancin watannin addinin Musulunci saboda alakarsu da ibada, ya kuma taba rubuta littafi kan hakan. Ya shaida wa BBC cewa: ""Lokacin ibadar aikin Hajji, da watan Ramadan, da lokacin Ashura da Tasu'a suna da alaka da watannin Musulunci. ""Haka nan lokutan yin sallah suna tafiya ne da fitowa da faduwar rana."" Ta yaya kimiyya za ta taimaka? Maram Kairé, shi ne shugaban kungiyar masana taurari a Senegal, ya kwashe shekara da shekaru yana kokarin ganin an yi amfani da ilimin kimiyya wajen ganin wata. Yana aikin hadin gwiwa da malaman addinai a kasar, sannan a ranar Litinin ya gudanar da taron wayar da kai kan ganin wata a birnin Dakar. ""Ilimin taurari, kimiyya ce da aka dade ana amfani da ita a al'adun Larabawa Musulmai. Kimiyya za ta saukaka hanyar samun bayanai. ""Akwai musulmai da ke ganin yana da kyau a yi duban wata idan bukatar hakan ta taso. Wasu na ganin lissafin masana taurari shi ne kadai hanyar  magance matsalar. Ta hanyar ba da bayanai masu alaka da lokaci domin kaucewa kuskuren lokacin ganin wata ta hakan za a kaucewa kura-kurai,"" kamar yadda ya yi wa BBC karin bayani. Ya kara da cewa akwai bambanci tsakanin masu duban wata ta hanyar amfani da na'urar hangen nesa. Sai dai ya kara da cewa, a yanzu amfani da abin hangen nesa ya zama gama-gari. ""Babu abin hangen nesa a zamanin manzon Allah SAW."" Imam Mouhamadou Makhtar Kanté, malami mai wa'azi, ya yi amanna zamanin musulman farko ba su yi nazari a kan ƙididdigar kwanan wata ba. Ya kara da cewa an yi ce-ce-ku-ce a kan yadda za a gane kwanan wata zuwa tambaya guda biyu: Shin ido ne kadai zai iya ganin jaririn watan, ko kuwa za a yi amfani da lissafin masu ganin watan? ""Yawancin mutane na duban wata da ido ne kamar yadda ya zo a cikin koyarwar Annabi SAW a Hadisai. Sai dai malamai sun yi ittifakin ana yin hakan ne saboda rashin wadanda suke da ilimi a wannan fannin a zamanin manson Allah SAW. Tun a shekarar 1978 a taron da shugabannin kasashen musulmai suka gudanar, sun yi kiyasin Alkur'ani ya yi magana a kan ilimin ganin wata, hakan zai ba da damar sanin kura-kuran da aka yi domin a gyara. Misali a kasar Senegal, musulmai daban-daban ne ke bazuwa neman wata. A wannan shekarar an samu hadin kai tsakanin musulman kasar a ranar Talata, yayin da kwamitin neman wata na Senegal ya ayyana ranar Laraba matsayin wadda za a fara azumin watan Ramadan. Kungiyar masu ganin wata a Senegal sun yi aikin hadin gwiwa da sauran al'ummar Musulmi da ke neman watan daga Dakar. BBC ma ta halarci wajen, kuma ba a gano watan ba ta tsohuwar hanyar gargajiya wato amfani da ido ko abin hangen nesa. Amma duk da haka wasu musulmai na kasar suka yanke shawarar fara azumi ta dogaro da ganin watan da wasu kasashen duniya suka yi. Can a Congo, an fuskanci matsala wajen ganin wata saboda rashin kyawun yanayi, domin haka sai shugabannin addinin musulunci suka yanke shawarar amfani da ganin watan da kasashen Saudiyya da Qatar suka yi. ""A ko da yaushe akwai kwamiti guda da ake kafawa daga farko zuwa karshen watan Ramadan. Amma a yanzu saboda hayaki mai gurbata muhalli ana matukar shan wuya kafin ganin wata saboda rashin tsaftatacciyar sararin samaniya. ""Amma ana bin kasashe masu karfi kamar Saudiyya da Qatar wajen farawa da ajiye Azumi, "" in ji Djuma Twara, sakatare janar na kungiyar musulmi a Congo. A Faransa kuwa, kungiyar mabiya addinin da babban masallacin birnin Paris, suna amfani da masu ilimin ganin wata domin gane lokacin da za a fara azumin watan Ramadan. Tun ranar 1 ga watan Afirilu musulman Faransa suka san za a fara Azumi a ranar 13 ga watan Afirilun 2021. A wannan kasar, ana sanya kimiyya a sahun gaba domin kidayar farawa da sauke Azumi da kuma watanni masu muhimmanci na addinin Musulunci. Amma a Moroko ana amfani da ido ne wajen ganin wata. Ma'aikatar harkokin addinin Musulunci da Hubusi, ta sanar da ganin wata da fara Azumin Ramadan a ranar Laraba 14 ga watan Afirilu 2021. Hakan ya faru saboda rashin ganin watan a ranar Talata kamar yadda kwamitin ganin watan ya bayyana."
religion	Hajj 2019: Musulman duniya sun fara ayyukan ibada	Kimanin Musulmi miliyan biyu da rabi ne suka fita birnin Mina tantuna domin fara aikin hajjin bana. Aikin ibadar na shekara-shekara yana farawa ne ranar takwas ga watan Zul-hajji, yayin da maza ke cire kayan gida su daura harami, sannan su fara ibadar. Mata suna ibadar ne da kayan su na yau da kullum. Tuni dai Musulman suka wuni a filin na Mina, sannnan a gobe Juma'a za su tafi Arafa domin wuni a can. Arfa dai ita ce rukuni mafi girma a aikin hajji. Alhazai suna fara yada zango ne a Mina kafin su tafi zuwa Arafa, su koma Muzdalifa, su je Maka domin yin jifa, sannan su koma Mina. Aikin hajji na daya daga cikin shika-shikan Musulunci guda biyar. A duk shekara Musulmi daga fadin duniya na tafiya Maka a kasar Saudi Arabiya domin gudanar da aikin ibadar. Najeriya na daga kasashen da alhazansu da dama ke halartar aikin hajjin. Hukumar aikin hajji ta kasar NAHCON ta ce mutum 45,000 ne suka halarci aikin hajjin na bana. NAHCON ta ce ta yi tanade-tanade da sauye-sauye da dama domin saukaka wa 'yan Najeriya aikin na bana.
religion	Christmas 2020: Tsaron rayuka zai ci gaba da zama shika-shikan imanina - Buhari	Shugaban Najeriya Muhammadu Buhari ya ce matsalolin tsaron da ƙasar ke fama da su, sun fi ƙarfin 'yan shawarwarin da ake bazawa a gari a matsayin hanyoyin shawo kansu. A cikin saƙonsa na taya al'ummar Kirista bikin ranar Kirsimeti yau, Shugaba Buhari ya ce zai ci gaba da bin hanyoyi iri daban-daban wajen rage kaifin matsalolin tsaro. 'Yan Njaeriya da dama ciki har da majalisun tarayyar ƙasar sun yi ta kiraye-kirayen a aiwatar da sauye-sauye cikin harkokin tsaron Nijeriya ciki har da sallamar manyan hafsoshin tsaro. Shugaba Buhari dai ya ce jazaman ne al'ummar ƙasar su samu 'yancin yin rayuwa da kuma zirga-zirga ba tare da wani tarnaƙi ba. Hakan a cewarsa na da matuƙar muhimmanci, ba kawai wajen tabbatar da kwanciyar hankali da hadin kai ba, har ma ga bunƙasar tattalin arziƙi. A cikin saƙon nasa, Buhari ya ce bikin Kirsimeti, lokaci ne na murna da zaman lafiya da kyakkyawan fata da nuna ƙauna da taimakekeniya da kuma ceto. Kuma waɗannan aƙidu da zuwan Yesu Almasihu ya kawo, su ne ake matuƙar buƙata cikin wannan lokaci da ƙasar ke fama da ƙalubalai iri daban-daban ciki har da ƙaruwar hare-haren 'yan fashin daji da satar mutane don neman fansa da 'yan ta-da-ƙayar-baya da karayar tattalin arziƙi da kuma ɓarkewar annobar korona. Buhari ya ƙara yin kira ga 'yan Najeriya su ƙara amanna da jajircewar gwamnatinsa da kuma duƙufarta wajen dawo da zaman lafiya da tsaro da kuma ƙaruwar arziƙi ga Najeriya. Shugaba Buhari ya kuma nanata alƙawarin cewa a ƙarƙashin kulawarsa, gwamnatin Najeriya za ta ci gaba da samar da tallafi da arziƙin da Allah ya hore ga dakarun sojin da sauran hukumomin tsaro a ƙoƙarinsu na tunkarar duk wata barazana. Ya kuma buƙaci su ƙara himma wajen murƙushe ƙaruwar barazanar tsaro musamman a yankuna arewacin da ma a ɗaukacin ƙasar gaba daya. Ya ce samar da tsaro ga illahirin ƴan Najeriya zai ci gaba da zama wani shika-shikan imani a gare shi. A cewarsa, zuciyarsa ba za ta iya nutsuwa ba, idan ya yi watsi da wannan muhimmin nauyi na tsare rayuka da dukiyoyin al'umma. Shugaban ya ce yakan ji zafi a duk lokacin da aka keta haddin zaman lafiya da tsaro a kowanne sashe na ƙasar.
sports	An tsawaita zaman Southgate matsayin kocin Ingila	Kocin Ingila Gareth Southgate zai cigaba da jan ragamar tawagar Three Lions har sai an kammala gasar Euro 2024 da za a yi a Jamus.\n\nAn nada kocin mai shekaru 52 ne a 2016, kuma ya kai Ingila wasannin kusa da karshe a gasar kofin duniya ta 2018 da kuma gasar nahiyar Turai ta Yuro 2021.\n\nA yanzu aikin Southgate zai kare ne a watan Disamban 2024 bayan an kammala gasar kofin nahiyar Turai da Jamus za ta karbi bakunci.\n\nHukumar kwallon kafa ta Ingilar ce ta fitar da sanarwar cewa ''ta gamsu da aikin Southgate da mai taimaka masa Steve Holland'', kuma tana so su cigaba da namijin kokarin da suke yi.\n\nFaransa ce ta cire Argentina a zagayen quarter finals na gasar kofin duniya ta Qatar 2022 da aka kammala jiya.\n\nA yanzu Gareth Southgate yabi sahun Koci Walter Winterbotton da Sir Alf Ramsey da kuma Sir Bobby Robson, wadanda suka kafa tarihin dadewa kan karagar kocin Ingila a tarihi.
sports	An sayar da rigar Maradona ta kofin duniya fam miliyan 7.1	An sayar da rigar Diego Maradona wadda ya ci Ingila da hannu a gasar cin kofin duniya kan fam miliyan 7.1. Rigar ita ce wadda ya saka a wasan da Argentina ta doke tawagar Ingila a gasar kofin duniya a 1986. Rigar ta zama ta daya mafi tsada da aka sayar a duniya daga cikin kayayyakin wasanni. Tsohon dan kwallon tawagar Ingila, Steve Hodge ne ya saka rigar a kasuwa, wanda ya mallaka, bayan da ya yi musaya da Maradona shekara 36 da suka wuce, bayan wasan na kwata fainals a Mexico. Bayan da Mardona ya mutu a Nuwambar 2020, Hodge ya ce ba zai sayar da rigar ba. Sai dai kuma a cikin watan Disamba, Hodge ya ce mutane da yawa na son sayen rigar a wajensa, sannan ya musanta batun cewar yana neman wadanda za su sayi rigar. Kamfanin yin gwanjo mai suna Sotheby ne ya sayar da rigar kan kudi fiye da yadda aka yi hasashen yadda ya kamata a sayar da ita,
sports	Jurgen Klopp ya bai wa Salah zabi kan makomarsa a Liverpool	"Kocin kungiyar Liverpool Jurgen Klopp ya ce a yanzu zabi na ga Mohammed Salah na ko zai rattaba hannu kan kwantiragin tsawaita zaman sa a kungiyar ko akasin hakan. A halin da ake ciki dai kwantiragin Salah zai kare ne a karshen kakar badi. A baya-bayan nan dan wasan mai shekara 29, ya ce ya na son ci gaba da zama a kungiyar, amma makomarsa na hannun kungiyar kuma baya neman wani gagarumin abu. ""Tabbas Mo yana sa ran kulob din zai nuna dogon buri akan shi, mun kuma yi duk wani abu da ya dace don haka, dabara ta rage ga mai shiga rijiya, kuma daman haka ake yi, babu wani abu da ya rage ayi ko wani abu da zan fada amma komai na tafiya yadda ya dace,"" in ji Klopp. Klopp ya kara da cewa shi a ganinsa, matakin da kungiyar ta dauka na barin Sala ya zabi abin da ya ke so shi ne ya dace. ""A gani na, wannna shi ne abin da ya dace a halin yanzu. Babu wani abu na daban da ya faru, dan haka ba a rattaba hannu kan wani kwantiragi ba, kuma ba a ki yin hakan ba, babu kuma wanda ya hana Mo yin abin da ya ke so. Shi ya sa na ke cewa babu gaggawa a cikin lamarin nan, mu dakata zuwa lokacin da ya dace."" A shekarar 2017 ne Salah ya shiga kungiyar ta Liverpool daga kulup din Roma na Italiya, kawo yanzu ya zura kwallo 152  cikin wasanni 237 da ya bugawa kungiyar. Ya taimakawa kuluf din daukar kofin Premier League, da Champions League, da League, sannan ya yi nasarar dauko kofin duniya da na Uefa Super Cup a lokacin da ya ke Anfield."
sports	Enyimba 2-1 Rangers: Kungiyar Aba ta doke Rangers a wasan hamayya	Enyimba ta yi nasara a kan Enugu Rangers da ci 2-1 a gasar Firimiyar Najeriya da suka kara ranar Lahadi. A wasan na hamayya Rangers ce ta fara cin kwallo ta hannun Martin Ossy a minti na 15 da fara tamaula, daga baya Victor Mbaoma ya farke kan hutu. Enyimba ta ci na biyu ta hannun Victor Mbaoma kuma na biyu da ya zura a raga a jarawar. A wasan farko da suka hadu a bana Enyimba ta yi nasara, kenan a karon farko ta doke  Rangers gida da waje tun bayan sama da shekara 20. Sakamakon wasannin mako na 22 da aka buga ranar Lahadi: Wasannin mako na 22 da za a buga ranar Litinin:
sports	Kasuwar 'yan kwallo: Makomar Ronaldo, Jesus, Raphinha,a Lukaku, Lewandowski, Spence, De Jong	Dan wasan gaba na Portugal Cristiano Ronaldo, mai shekara 37, ya fara shirin barin kungiyar kwallon kafa ta Manchester United. (La Repubblica) Arsenal na duba yiwuwar rattaba hannu kan dauko dan wasan Manchester City, asalin Brazil kuma na gaba Gabriel Jesus, mai shekara 25. Gunners na fatan fam miliyan 30 za ta sayo dan wasan, to amma ita City fam miliyan 50 take nema kafin ta saki dan wasan. (Sky Sports) Watakil Gunners ta sake rattaba hannu domin dauko dan wasan tsakiya na Leicester asalin Belgium, Youri Tielemans, mai shekara 25, duk da ce wa su na shirin kammala yarjejeniyar dauko wani dan wasan tsakiya na Porto, Fabio Vieira, mai shekara 22, da shi ma dan asalin Portugal ne. (Evening Standard) Arsenal na son dauko dan wasan Leeds asalin Brazilia Raphinha, mai shekara 25, da dan wasan Ajax mai tsaron baya na Argentina Lisandro Martinez, mai shekara 24. (Athletic, subscription needed) Kociyan Chelsea Thomas Tuchel, na son maye gurbin mai kai hari na Belgium Romelu Lukaku,  mai shekara 29 - wanda Inter Milan ke farauta, haka ma mai kai hari na Bayern Munich mai shekara 33 dan Poland Robert Lewandowski, sai dai akwai wata sarkakiya da ke tattare da hakan. (ESPN) Barcelona  na son dauko Lewandowski, tare da cewa dole nan gaba ya bar Bayern, sai dai ba ya son bata alakarsa da kulob din na Jamus ta hanyar tilasta komawa wani. (Express) Nottingham Forest za su karkare shirin siyo mai tsaron baya na faransa Moussa Niakhate, dan shekara 26. (Football Transfers) Southampton na duba yiwuwar dauko mai tsaron baya na Bayern Munichkuma dan Amirka Chris Richards, mai shekara 22. (GiveMeSport)
sports	Eden Hazard ya yi ritaya daga buga wa Belgium tamaula	Eden Hazard ya yi ritaya daga buga wa tawagar Belgium tamaula yana da shekara 31, bayan da aka fitar da kasar daga Gasar Kofin Duniya a Qatar. Hazard ya fara yi wa kasar tamaula yana da shekara 17 da haihuwa a 2008, wanda ya yi karawa 126 da cin kwallo 33. Dan wasan yana cikin tawagar Belgium da ta kai daf da karshe a Gasar Kofin Duniya a 2018, inda Faransa ta doke ta 1-0. Sai dai Belgium ita ce ta uku a wasannin, bayan da ta yi nasara a kan Ingila. Hazard ya fara buga wa Belgium wasa a karawa da Luxembourg, wanda ya shiga canji - a lokacin shi ne matashi na takwas da ya yi wa kasar tamaula. Daga nan ya buga wasa uku a Gasar Kofin Duniya da karawa biyu a Gasar nahiyar Turai - wanda ya yi wa kasar kyaftin sau 56. Hazard ya buga wasannin Gasar Kofin Duniya uku a Qatar, inda Belgium ta ci Canada 1-0, sannan ta tashi 0-0 da Croatia, sannan Morocco ta doke ta 2-0. Tsohon dan wasan Chelsea ya koma Real Madrid kan £150m a 2019. Ya yi kaka bakwai a Stamford Bridge da cin Premier biyu da FA Cup da League Cup da kuma Europa League.
sports	Liverpool ta sayar da Minamino ga Monaco	Liverpool ta amince ta sayar da dan kwallon tawagar Japan, Takumi Minamino ga Monaco kan fam miliyan 15.5. Kungiyar da ke buga Ligue 1 tana daga jerin masu zawarcin dan wasan mai shekara 27, wanda ya koma Reds daga Red Bull Salzburg kan fam miliyan 7.25 a 2020. Dan wasan ya ci kwallo 14 a wasa 55 da ya yi wa Liverpool, kuma shi ne kan gaba a zura kwallaye a raga a FA Cup da League a kakar da aka kammala. Kwallo bakwai da Minamino ya ci a kakar da ta wuce sun taimakawa Jurgen Klopp daukar FA Cup da League Cup. Sai dai kuma wasa 11 ya yi a kakar da ta wuce da Liverpool ta yi ta biyu a Premier League, kofin da Manchester City ta lashe. Minamino ya buga wasannin aro a Southampton a Fabrairun 2021 da yin wasa 10, daga baya ya koma Liverpool a kakar 2021-22. Tuni dai Sadio Mane ya kammala komawa Bayern Munich, kan kwantiragin kaka uku. Bayan da dan wasan tawagar Senegal ya koma Bundesliga, Liverpool ta dauko dan kwallon tawagar Uruguay, Darwin Nunez daga Benfica kan fam miliyan 64. Haka kuma Liverpool ta dauki Fabio Carvalho daga Fulham kan fam miliyan biyar da kuma matashin dan wasa mai shekara 18, Calvin Ramsay daga Aberdeen kan fam miliyan 4.2.
sports	D﻿a kyar Pogba ya buga gasar Kofin Duniya a Qatar	"Za a yi wa d﻿an wasan Faransa mai taka leda a Juventus, Paul Pogba tiyata a gwiwar kafarsa, abin da ke nufin watakila ba zai buga gasar kofin duniya da za a yi a Qatar a bana ba. Pogba, mai shekara 29, ya ji raunin a watan Yuni, wanda kawo yanzu bai buga wasa ba tun fara kakar 2022/23. Faransa za ta fara wasan kare kofinta, inda za ta kece raini da Australia ranar 22 ga watan Nuwambar 2022. ""A safiyar nan Pogba ya yi atisaye a karo na biyu, amma sai tsayawa ya yi, hakan ya sa muka yanke shawarar yi masa tiyata,'' in ji kociyan Juventus Massimiliano Allegri. ""Muna sa ran watakila ya dawo buga tamaula a cikin watan Janairu.'' Z﻿a a dakatar da wasannin Serie A daga ranar 13 ga watan Nuwamba domin buga kofin duniya, daga baya a ci gaba da fafatawa cikin Janairu. A﻿n tambayi kociyan ko Pogba zai iya buga wa Faransa kofin duniya, Allegri ya kara da cewar ''Gasar kofin duniya ba matsala ta bace, kalubalen Juventus ya koma buga tamaula a cikin watan Janairu.'' Pogba ya sake komawa kungiyar da ke buga Serie A da taka leda a kakar nan, bayan da kwantiraginsa ya kare a Manchester United. Dan wasan ya ci kwallo a karawar da Faransa ta doke Croatia 4-1 ta kuma lashe kofin duniya a Rasha a 2018 na biyu da ta dauka jumulla kenan."
sports	Liverpool ta kammala cinikin Carvalho daga Fulham	Liverpool ta kammala daukar Fabio Carvalho daga Fulham, wanda ake sa ran dan wasan zai koma Anfield ranar 1 ga watan Yuli. Mai shekara 19 ya taka rawar gani da ta kai Fulham ta samu tikitin shiga Premier League a badi, bayan cin kwallo 10 da bayar da takwas aka zura a raga a bana. Tun farko kungiyoyin biyu sun cimma yarjejeniya ta daukar dan kwallon a watan Janairu, daga baya batun ya bi ruwa. Carvalho ya buga wa tawagar kwallon kafa ta matasan Ingila 'yan kasa da shekara 21 tamaula, wanda ya fara yin wasan farko da Portugal a watan Maris. Ya fara tamaula daga matasan Fulham, wanda ya yi takarar gwarzon dan wasan English Football League, inda Brennan Johnson na Nottingham Forest ya lashe kyautar. Ranar 28 Liverpool za ta buga wasan karshe da Real Madrid a gasar Champions League a Faransa. Liverpool na fatan daukar kofin Zakarun Turai na bakwai, ita kuwa Real Madrid na sa ran cin na 14 jumulla. Liverpool wadda ke fatan lashe kofi hudu a bana ta rasa Premier League a ranar Lahadi, bayan da Manchester City ta dauki na shida jumulla. Kungiyar Anfield ta yi nasarar daukar Caraboa Cup da FA Cup a bana, wanda ta doke Chelsea ta kuma lashe kofunan a kakar nan.
sports	Kasuwar ƴan ƙwallo: Makomar Mount, Terrier, Neves, Laporte, Zinchenko, Aguerd	Manchester United na duba yiwuwar raba Mason Mount, dan wasan tsakiya na Chelsea da Ingila mai shekara 23 da Chelsea. Har yanzu dan wasan bai sanya hannu kan sabuwar kwantiragi a Stamford Bridge ba (Sun) Liverpool na ci gaba da sa ido kan Martin Terrier, dan wasan gaba mai shekara 25 na Rennes da kasar Faransa a matsayin wanda zai maye gurbin Sadio Mane, wanda ake sa ran zai bar kungiyar. (Mirror) Kocin Barcelona Xavi ya tattauna da Ruben Neves, dan wasan kungiyar Wolves da Portugal mai shekara 25 kan kokarin saye shi. (Sport - in Spanish) Har yanzu Juventus na son sayen Aymeric Laporte, dan wasan baya na Sfaniya da Manchester Citymai shekara 28. (Corriere dello Sport via Manchester Evening News) West Ham daf da sayo Nayef Aguerd, dan wasan baya na Rennes. (Evening Standard) Arsenal na ci gaba da nuna sha'awar dauko Youri Tielemans dan wasan tsakiya na Leicester mai shekara 25. (Fabrizio Romano) Chelsea ta sake bayyana sha'awarta kan raba Sergiono Dest, dan wasan bayan na Barcelona mai shekara 21. (Mail) Dan wasan gaba na Paraguay mai shekara 28, Miguel Almiron ba zai bar Newcastle United ba a karshen kakar wasa ta bana. (Chronicle Live) Inter Milan na tattaunawa da lauyoyin Romelu Lukaku, dan wasan gaba na Chelsea mai shekara 29, domin duba yadda za a mayar da shi gasar Serie A. (Guardian)
sports	Liverpool da Juventus da Real Madrid na rige- rigen daukar Tielemans, Sevilla da Valencia na zawarcin Martial	Watakila tsohon kocin Olympiacos Pedros Martins ne zai maye gurbin Bruno Lage a matsayin kocin Wolves, ko da yake kocin Sevilla Julen Lopetegui da Ange Postecoglou na Celtic su ma suna cikin  wadanda ake tsammanin  za su iya maye gurbin Lage. (Telegraph - subscription required) Shi ma kocin Sporting Lisbon  Ruben Amorim na cikin wadanda ake ganin Wolves za ta dauka duk da cewa wannan zai sa kungiyar biyan fam miliyan 20. (Sun) Chelsea ta so gwajin lafiyar da aka yi wa Christopher Nkuku ya gudana cikin sirri  saboda kawo yanzu ba ta cimma matsaya ba a kan yawan kudin da za ta biya dan wasan RB Leipzig kuma dan wasan gaban Faransa mai shekara 24.(Fabrizio Romano) Liverpool za ta fuskanci fafatawa mai zafi daga Juventus da Real Madrid  wajen sayen dan wasan Belguim Youri Tielemans, mai shekara 25, wanda kwantiraginsa a Leicester zai zo kare a karshen kakar wasa ta bana.(Calciomercato - in Italian) Sevilla da Valencia na zawarcin dan wasan gaban Faransa, mai shekara 26, Anthony Martial daga Manchester United. (Todofichajes - in Spanish) Kungiyar kwallon kafa ta Sharjah FC ta Hadaddiyar Daular Larabawa ta nuna sha’awar sayen dan wasan gaban Everton Salomon Rondon duk da cewa dan wasan Venezuela, mai shekara 33, na son ya ci gaba da taka leda a Goodison Park. (Liverpool Echo)  Reims na son ta mayar da kwantiragin aro na dan wasan Arsenal Folarin Balogun mai shekara 21 zuwa na dindindin. (Ekrem Konur) Arsenal za ta iya fuskantar hamayya daga Chelsea da Bayern Munich da kuma PSG kan dan wasan Juventus Dusan Vlahovic mai shekara 22. (Il Bianconero - in Italian) Manchester United ta gaza a yunkurin sayen  dan wasan tsakiyar Italiya Manuel Locatelli, mai shekara 24, daga Juventus a bazara. (Sport Mediaset - in Italian) Ita kuwa Arsenal ta duba yiwuwar sayen Locatelli a kasuwar musayar ‘yan wasa a watan Janairu. (Calciomercato - in Italian) Sevilla za ta mayar da hankali ne a kan dan wasan Tottenham dan kasar Brazil Lucas Moura, mai shekara 30, a kasuwar musayar 'yan wasa a watan Janairu. (Vamos Mi Sevilla - in Spanish)
sports	Jurgen Klopp ne gwarzon kungiyar masu horar da tamauala a bana	An bayyana kociyan Liverpool, Jurgen Kloop a matsayin gwarzon kungiyar masu horar da kwallon kafa na bana. Dan kasar Jamus mai shekara 54 ya karbi kofin da aka sa sunan Sir Alex Ferguson, wanda mambobin kungiyar koci-koci da ke horar da tamaula a Ingila kan zaba duk shekara. Daman can Klopp ne ya lashe kyautar gwarzon mai horar da tamaula a Premier League a kakar nan, duk da Liverpool ba ta samu damar lashe kofin bana ba. Manchester City ce ta yi nasarar daukar babbar gasar tamaula ta Ingila a kakar nan a ranar karshe da tazarar maki daya tsakaninta da Liverpool ta biyu. Mai horar da kungiyar kwallon kafa ta Chelsea ta mata, Emma Hayes, ita ce ta lashe kyautar gwarzuwar mai horar da tamaula a Ingila a kakar nan. Chelsea ce ta lashe babbar gasar tamaula ta Ingila ta mata kuma karo uku a jere, sannan ta dauki FA Cup na bana, bayan doke Manchester City 3-2. Kloop ya ja ragamar Liverpool ta dauki FA Cup da League Cup a kakar nan - za ta buga wasan karshe a Champions League da Real Madrid ranar 28 ga watan Mayu a Faransa. Koci-koci da suka yi takarar kyautar gwarzon Premier League a kakar nan, sun hada da na City, Pep Guardiola da na Brentford, Thomas Frank da na Newcastle, Eddie Howe da na Crystal Palace, Patrick Vieira.
sports	Forest ta ci West Ham a wasa na 200 da ta yi a Premier League	Nottingham Forest ta ci wasan farko a gida a gasar Premier League a bana, bayan da ta ci West Ham 1-0 ranar Lahadi. Wasan farko a babbar gasar tamaula ta Ingila da ta buga a gida tun cikin Mayun 1999 a lokacin Christ Williams ya ci Leicester City 1-0. Dan wasan Najeriya, Taiwo Awoniyi, wanda ta dauka mafi tsada a bana a tarihin kungiyar, shi ne ya ci mata kwallo a City Ground, bayan shekara 23 rabonta da Premier League. Forest ta buga wasa na 200 a Premier League kenan da ci karawa 60 da canjaras 59 da shan kashi a fafatawa 80. Wannan shi ne karon farko da Forest da West Ham suka buga wasa tun karawar zagaye na uku a FA Cup a Janairun 2014, inda Forest ta ci 5-0 a City Ground. Forest ta dauki 'yan wasa 14 a bana  Nottingham Forest ta kammala daukar dan kwallon Watford, Emmanuel Dennis kan fam miliyan 20 da tsohon dan wasan Crystal Palace, Cheikhou Kouyate. Tun ranar Asabar Nottingham Forest ta sanar da kammala cinikin. Kenan kungiyar ta dauki 'yan wasa 14  kawo yanzu a kakar bana. Dan wasan tawagar Najeriya, Denis mai shekara 24 ya ci kwallo 10 a lik a karawa 35 a Watford a kakar da ta wuce. Ya yiwa Watford wasa biyu da ta fara buga wa a bana, amma bai yi karawar da ta doke Burnley 1-0 ranar Juma'a a Championship ba. Kouyate dan kasar Senegal, mai shekara 32, kwantiraginsa ya kare a Palace a watan Yuli, ya saka hannu kan yarjejeniyar kaka biyu a Forest. Ya buga wasa 31 a bara, wanda ya koma Crystal Palace daga West Ham a 2018. Ana kuma alakanta Forest da cewar za ta dauki dan kwallon Atalanta, Remo Freuler. Forest ta sayi dan kwallon tawagar Najeriya, Taiwo Awoniyi daga Union Berlin a matakin mafi tsada a tarihin kungiyar. Forest ta yi nasarar cin West Ham 1-0 a wasan mako na biyu a gasar Premier League ranar Lahadi. 'Yan wasan da Nottingham ta dauka a bana
sports	Chelsea  ta dauki Wesley Fofana	Kungiyar kwallon kafa ta Chelsea ta kammala daukar dan wasan baya na Faransa Wesley Fofana daga Leicester City kan fam miliyan 70 kan kwantiragin shekara bakwai Dan wasan mai shekara 21 ya koma Leicester City da ga kungiyar Saint-Etienne ta Faransa a shekarar 2020, inda ya buga wasan Premier 37, to sai dai wasannin Premier bakwai kawai ya samu bugawa a kakar wasa ta 2021 saboda karaya da ya samu a kafa a wasan da kungiyarsa ta kara da  Villarreal a wasannin share fagen fara kakar wasa. Dan wasan ya ce ''na ji dadin komawa Chelsea, ina cikin farin cikin fara wasa a kungiyar, na zo Chelsea ne domin samun nasarar daukar kofuna'' Kawo yanzu dai kungiyar Chelsea ta dauki 'yan wasa shida wadanda suka hadar da Raheem Sterling daga Manchester City, sai Kalidou Koulibaly daga Napoli da Carney Chukwuemeka daga Aston Aston Villa da Marc Cucurella daga Brighton, da kuma Cesare Casadei daga Inter Millan A halin yanzu dai kungiyar na mataki na takwas a kan teburin Premier bayan da ta yi rashin nasara a hannun Southampton ranar Talata da ci 2-1
sports	Real Madrid vs Chelsea: Lukaku ba zai je Real Madrid ba ranar Talata	Real Madrid za ta karbi bakuncin Chelsea a wasa na biyu na daf da na kusa da na karshe a Champions League ranar Talata. A wasan farko da suka buga ranar Laraba 6 ga watan Afirilu, Real Madrid ce ta yi nasara da ci 3-1 a fafatawar da suka yi a Stamford Bridge. Karim Benzema ne ya ci Chelsea kwallaye ukun rigis, ita kuwa kungiyar Stamford Bridge ta zare daya ta hannun Kai Havertz. To sai dai kuma Chelsea za ta ziyarci Sifaniya ba tare da Romelu Lukaku ba, wanda ya buga karawar farko a Ingila amma yana jinya. Dan kwallon tawagar Belgium bai yi wa Chelsea wasan Premier League ba ranar Asabar da ta caskara Southampton 6-0 a St Mary. Sai dai kyaftin, Cesar Azpilicueta ya bi Chelsea zuwa Real Madrid, wanda bai buga wasan Premier League ranar Asabar ba, sakamakon jinyar cutar korona. Shi kuwa dan wasa, Ross Barkley bai da lafiya - haka kuma Callum Hudson-Odoi da Ben Chilwell har yanzu ba su warke ba. Duk wadda ta yi nasara za ta fuskanci Manchester City ko kuma Atletico Madrid a karawar daf da karshe. City ce ta yi nasara a kan kungiyar Sifaniya da ci 1-0 a wasan farko a quarter finals da suka fafata a Etihad. A bara Chelsea mai rike da Champions League ce ta fitar da Real Madrid, kafin daga baya ta doke City ta lashe kofin Zakarun Turai. Ko a bara sai da Napoli ta doke Chelsea 3-1 a zagaye na biyu a gasar ta Zakarun Turai, sai ta kai zagayen gaba da ci 5-4 gida da waje.
sports	Ba a taba gasar kofin duniya da ta kayatar ba kamar Qatar 2022- Infantino	Shugaban hukumar kwallon kafa ta duniya Gianni Infantino ya ce Qatar ta yi nasarar shirya gasar cin kofin duniya da tarihi ba zai taba mantawa da ita ba. Ya ce duka kasashen da suka samu halartar gasar sun bar Qatar da ke Gabas ta Tsakiya da wani abun alkhairi da ba zasu taba mantawa ba. To amma babban abunda yafi jan hankali a hirar da ya yi da manema labarai shi ne, batun sauya gasar kofin duniya daga kasashe 32 zuwa 48. Kuma za a fara aiwatar da hakan ne a gasar ta gaba, ta hadaka tsakanin kasashen Amurka da Canada da kuma Mexico a 2026. Ana tunanin samar da rukuni 16 mai kasashe uku-uku, ko kuma rukuni 12 mai kasashe hudu-hudu. A karkashin sabon tsarin nahiyoyi za su samu karin kason kasashen da za su wakilce su, inda ake hasashen Afrika za ta samu gurabu tara. Za kuma a fadada gasar kungiyoyin duniya 32, da zasu buga tsakaninsu a gasar da ya kira FIFA Club World Cup ta maza da ta mata. A gasar France 98 ce FIFA ta fadada gasar kofin duniya zuwa 32.
sports	Darwin Nunez: Liverpool za ta dauki dan kwallon Uruguay daga Benfica	Liverpool na daf da daukar dan kwallon tawagar Uruguay, Darwin Nunez daga Benfica ta Portugal. Ana sa ran cinikin zai kai fam miliyan 64 da karin tsarabe-tsaraben da zai kai fam miliyan 21. Nunez, mai shekara 22 ya ci kwallo 34 a wasa 41 da ya yi wa Benfica a dukkan karawar kakar da aka kammala. Haka kuma ya ci Liverpool kwallo biyu a Champions League da kungiyar Anfield ta yi nasara a kan Benfica 6-4 gida da waje a kwata fainal. Har yanzu ba a kai ga gwada lafiyar dan wasan ba, amma daraktan wasanni na Liverpool, Julian Ward yana Portugal don kammala cinikin. Wasu rahotanni na cewar Manchester United tana son daukar Nunez, wanda Benfica ta saya daga Almeria a 2020 kan fam miliyan 20.5. Dan wasan da Liverpool ta saya mafi tsada shi ne Virgil van Dijk daga Southampton a 2018, Nunez zai haura kudin da aka dauko dan kasar Netherlands, idan aka hada da kudin tsarabe-tsarabe. Nunez ya ci wa Benfica kwallo 10 a Champions League, ya kuma jefa 26 a raga da bayar da hudu aka ci a karawa 28 a lik din Portugal da aka karkare a bana. Ana hangen Nunez idan ya koma Anfield zai maye gurbin Sadio Mane, wanda ya ke kakar karshe a Liverpool, wanda Bayern Munich ke son dauka ruwa a jallo. Tuni Liverpool ba ta sallama tayin fam miliyan 30 da Bayern Munich ta yi wa dan kasar Senegal, mai shekara 30. Haka kuma kungiyoyi da yawa na fatan daukar Takumi Minamino, mai shekara 27, dan kasar Japan wanda ta yi wa Farashin fam miliyan 17.
sports	Senegal ta ci wasan farko, ta kori Qatar daga Kofin Duniya	Masu masaukin baƙi Qatar sun fice daga Gasar Kofin Duniya bayan sun yi rashin nasara a karo na biyu a hannun Senegal. Ƙasar da ke Gabas ta Tsakiya ta yi bakin ƙoƙarinta amma ta zama tawaga ta farko da ta fice daga gasar tun a zagayen rukuni bayan Netherlands da Ecuador sun yi canjaras 1-1 a nasu wasan na Rukunin A. A gefe guda kuma, Senegal ta kama ƙasa a rukunin da makinta uku, abin da ya sa ta zama ƙasar Afirka ta farko da ta ci wasa zuwa yanzu. Boulaye Dia ne ya fara jefa ƙwallo a ragar masu masaukin baƙin minti huɗu kafin a tafi hutun rabin lokaci. An sake sare gwiwar Qatar ne bayan Famara Diedhiou ya ci ƙwallo ta biyu minti uku bayan dawowa daga hutun. Sai a minti na 78 Muntari ya farke wa Qatar ƙwallo ɗaya amma minti shida a tsakani Dieng ya ƙara ta uku, wadda ta sa masu masaukin baƙin komawa ƙasan teburin rukunin ba tare da maki ko ɗaya ba. Senegal za ta buga wasa na gaba kuma na ƙarshe a rukuni da Ecuador ranar 29 ga watan Nuwamba.
sports	G﻿hana ta kara yi wa Najeriya fancalen shiga gasar CHAN	T﻿awagar Najeriya da ta Afirka ta Kudu ba za ta shiga gasar kofin nahiyar Afirka ta 'yan wasan da ke taka leda a nahiyar da za a yi a Algeria da ake kira CHAN ba. S﻿ai dai a karon farko Madagascar za ta samu shiga gasar wadda za a yi a 2023. G﻿hana ce ta yi waje da Najeria a bugun fenariti, bayan da suka tashi 2-2, ita kuwa Afirka ta Kudu ta sha kashi da ci 4-1 a hannun Angola, jumulla 6-1 gida da waje. Madagascar wadda ita ce kadai bakuwa a wasannin da za a kara nan gaba ta yi 1-1 da Botswana a Antananarivo ranar Juma'a, amma ta kai bantenta da ci 2-1 gida da waje. K﻿awo yanzu an samu kasashe bakwai da za su buga CHAN karo na bakwai tun lokacin da aka kirkiro gasar da suka hada da mai rike da kofin Morocco da Kamaru da Jamhuriyar Congo da Ivory Coast da kuma Senegal. Tuni dai mai rike da kofin Morocco da mai masaukin baki Algeria da Libiya suka samu gurbin buga gasar, bayan da Masar da Tunisia suka janye daga wasannin Arewacin nahiyar. G﻿asar ta CHAN da aka kara ta zuwa kasashe 18 jumulla, za a fara tsakanin 13 ga watan Janairu zuwa 4 ga watan Fabrairun 2023. Za a raba jadawalin wasannin a Algeria ranar 1 ga watan Oktoba. Ghana ce ta hana Najeriya zuwa gasar cin kofin duniya da za a yi a Qatar a 2022. Tawagogin da za su buga CHAN 2023: Algeria (Mai masaukin baki), Morocco, Libya, Senegal, Mauritania, Mali, Niger, Ghana, Ivory Coast, DR Congo, Congo, Cameroon, Sudan, Ethiopia, Uganda, Madagascar, Angola, Mozambique. S﻿akamakon wasannin zagaye na biyu, karawa ta biyu Yammacin Afirka A Guinea 1-0 Senegal (1-1 agg - Senegal win 5-3 on pens) Mali 2-0 Sierra Leone (4-1 agg) Mauritania 1-0 Guinea-Bissau (2-0 agg) Yammacin Afirka B Burkina Faso 0-0 Ivory Coast (0-0 agg - Ivory Coast win 5-3 on pens) Niger 3-1 Togo (3-2 agg) Nigeria 2-0 Ghana (2-2 agg - Ghana win 5-4 on pens) Shiyyar Afirka ta tsakiya Congo 1-0 Central African Republic (2-2 agg - Congo win on away goals) Cameroon 2-0 Equatorial Guinea (2-1 agg) DR Congo 5-0 Chad (7-1 agg) Tsakiyar gabashin Afirka Rwanda 0-1 Ethiopia (0-1 agg) Uganda 3-0 Tanzania (4-0 agg) Sudan 3-2 Djibouti (7-3 agg) Shiyyar Kudancin Afirka South Africa 1-4 Angola (1-6 agg) Madagascar 1-1 Botswana (2-1 agg) Mozambique 0-0 Malawi (1-1 agg - Mozambique win on away goals)
sports	Lionel Messi ya kara cin karo da koma baya a Paris St Germain	Paris St Germain za ta ziyarci Monaco domin buga wasan mako na 29 a gasar Liguea da za su kara ranar Lahadi. To sai dai kuma kyaftin din tawagar Argentina, Lionel Messi ba zai buga wasan ba, sakamakon rashin lafiya, wanda bai yi atisaye ranar Juma'a ba. Saboda da Messi Messi zai koma buga wa PSG tamaula, bayan ya dawo daga Argentina wadda za ta kara a wasan neman shiga gasar cin kofin duniya. Argentina za ta karbi bakuncin Venezuela a wasan neman gurbin shiga gasar kofin duniya da za a yi a Qatar a 2022. Tuni Argentina ta samu gurbin buga gasar da za a yi cikin Nuwamba da Disambar shekarar nan da makinta 35, bayan da Brazil ke jan ragama mai maki 39. Messi ya buga wa PSG wasa 18 daga 28 da ta kara a Ligue 1 a bana, wanda ya ci kwallo biyu, amma shine kan gaba a bayar da kwallo a zura a raga mai 11. PSG ta ci karo da koma baya a kakar bana, bayan da Real Madrid ta yi waje da ita a wasan zagaye na biyu a Champions League. Haka shima Sergio Ramos wanda ya buga wa PSG karawa biyar na murmurewa daga jiny da ya yi, amma ba zai buga fafatawa da Monaco ba.
sports	Kasuwar 'yan kwallo: Makomar Kane, Lewandowski, Ronaldo, Koulibaly, de Ligt	Bayern Munich na duba yiwuwar daukar dan wasan gaba na Ingila da Tottenham Harry Kane, mai shekara 28, a matsayin wanda zai maye gurbin  Robert Lewandowski, dan wasan mai shekara 33, mai kai hari na Poland ya na son barin Bundesliga a karshen kakar nan. (Kicker - in German) Chelsea da Paris St-Germain za su shiga zawarcin dauko Lewandowski idan bai amince da komawa Barcelona ba. (Mail) Barcelona ta yi amanna za ta rattaba hannu kan kwantiragin dauko dan wasan tsakiya na Bernardo Silva, mai shekara 27, daga  Manchester City. (Mundo Deportivo - in Spanish) Shugaban kungiyar Chelsea, Thomas Tuchel na son dauko dan wasan  Manchester United, kuma na gaban Portugal Cristiano Ronaldo, mai shekara 37, zuwa Stamford Bridge a wannan kakar. (Mail) West Ham ta maida hankali kan dan wasan Roma da Netherlands winger Justin Kluivert, mai shekara 23, bayan dan wasan Villarreal's Arnaut Danjuma, mai shekara 25 ya kubuce ma ta. (Gazzetta dello Sport - in Italian) Chelsea na gab da kammala ciniki da Napoli, har na fam miliyan 34, inda ta ke tambayar farashin dan wasan tsakiya da baya na Senegal  Kalidou Koulibaly, dan shekara 31. (Corriere dello Sport, via Sun) A wani bangaren kuma, Juventus na shirin rattaba hannu kan dan wasa Koulibaly, farashin fam miliyan 90, da suke fatan samu daga mai tsaron baya na Netherland Matthijs de Ligt, inda su ma Bayern Munich da Chelsea, zawarcin dan wasan da suke kaunar dauka mai shekara 22. (Tuttosport - in Italian) Everton ta shirya tsaf domin tayin mai tsaron ragar Ingila, Jordan Pickford, mai shekara 28, in da suke fatan tsawaita sabon kwantiragin. (Liverpool Echo) Arsenal na tattaunawa da Benfica, bayan sun mika tayin sayo dan wasan baya na Sifaniya  Alex Grimaldo, mai shekara 26, kan farashin fam miliyan 6.4.  (Express)
sports	PSG ta kammala mallakar Nuno Mendes daga Sporting	Nuno Mendes ya saka hannu kan kwantiragin kaka hudu a Paris St Germain, bayan da ta biya kunshin yarjejehiyarsa a Sporting. Tun farko dan kwallon ya koma buga wasannin aro a PSG a bara daga Sporting Lisborn, lokacin da Lionel Messi ya bar Barcelona da Sergio Ramos ya hakura da Real Madrid ba don yana so ba. Bayan da Messi da Ramos suka kasa taka rawar gani a kakar farko a PSG, shi kuwa Mendes ya yi abin azo-a-gani a kungiyar da ta dauki league 1 na kakar nan. Dan kwallon tawagar Portugal ya yi wasa 37 a dukkan karawa a PSG har 27 a Ligue 1 da wasa 18 da aka fara da shi a cikin fili - wanda ya samu damar-makin cin kwallaye sau 19.
sports	Real Madrid za ta buga wasan karshe a La Liga ranar Juma'a	Mahukuntan da ke gudanar da gasar La Liga, sun sanar da cewar Real Madrid za ta buga wasan mako na 38 ranar Juma'a 20 ga watan Mayu. Real Betis  ce za ta ziyarci Real Madrid, domin buga wasan karshe a bana a La Liga da za su kece raini a Santiago Bernabeu. Shi ne wasan karshe da Real Madrid za ta kara daga nan a rufe labulan babbar gasar tamaula ta Sifaniya. Tuni Real Madrid ta lashe kofin bana kuma na 35 jumulla, ba kungiyar da ta kama kafarta a yawan cin kofin La Liga a Sifaniya. Ranar 28 ga watan Agusta, Real Madrid ta je ta ci Betis 1-0, kuma Daniel Carvajal ne ya samar mata da maki ukun da take bukata a ranar. Real Betis mai fatan samun gurbin shiga Champions League a badi tana ta hudu a kan teburin La Liga da maki 64 da tazarar maki uku tsakaninta da Sevilla ta hudu. Real Madrid mai jan ragamar teburin La Liga na kakar nan ta hada maki 85 ta ci karawa 26 da canjaras bakwai da rashin nasara a fafatawa hudu a gumurzu 37 da ta yi a La Liga ta bana. Ranar 28 Real Madrid za ta kara da Liverpool a wasan karshe a Champions League da za su yi a Faransa - Real tana da kofin 13, ita kuwa Liverpool tana da bakwai jumulla. Wasannin mako na 37 da za a buga a La Liga. Ranar Juma'a 20 ga watan Mayu Ranar Asabar 21 ga watan Mayu Ranar Lahadi 22 ga watan Mayu
sports	Damben Ilele da Shagon Audun Tunga a Maraba	Ilele Shagon Garkuwan mai caji ya yi turmi uku da Shagon Audun Tunga ba kisa a damben Lahadi a Marabar 'Nyanya jihar Nasarawa, Najeriya. A ranar aka yi wa Autan Mamman Ajo,
sports	Real Madrid ta lashe gasar La Liga karo na 35	Ƙungiyar ƙwallon ƙafa ta Real Madrid ta lashe babbar gasar La Liga ta Spaniya karo na 35 a tarihi. Real ta cimma wannan tarihi ne bayan doke Espanyol 4-0 a yammacin Asabar a filin wasa na Santiago Bernabéu. An sallama wa Real kofin ne duk da cewa saura wasa huɗu a kammala gasar. Daga cikin wasannin da suka rage wa Real har da na hamayar birnin Madrid tsakaninta da Atletico. Sauran su ne Levente da Cadiz da Real Betis. Hakan na nufin mai horarwa Carlo Ancelotti ya kafa tarihi a matsayin koci ɗaya tilo da ya lashe gasar league a manyan ƙasashen Turai biyar. Ya ci gasar Serie A a AC Milan, da Ligue 1 a PSG, da Premier League a Chelsea, da kuma Bundesliga a ƙungiyar Bayern Munich. Ƙwallaye biyu da matashin ɗan wasa Rodrygo ya ci, da ƙwallon Asensio, da kuma ta zaƙaƙuri Benzema su ne suka bai wa Real Madrid nasara. Da ma tun kafin wasan, Madrid na neman maki ɗaya ne kacal ta jinjina kofin. Yanzu kokawa ta rage tsakanin Seviila (ta biyu a teburi) da Barcelona (ta uku) da Atletico Madrid (ta huɗu) da Real Betis (ta biyar) da Real Sociedad (ta shida) da Villarreal (ta bakwai), waɗanda dukkansu ke da damar zuwa gasar Zakarun Turai ta Champions League a baɗi.
sports	W﻿asa nawa Real Madrid za ta yi kafin gasar kofin duniya?	R﻿eal Madrid tana mataki na daya a kan teburin La Liga da maki 32, bayan wasa 12 a gasar La Liga ta bana. H﻿aka kuma ita ce kan gaba a rukuni na shida a teburin Champions League mai maki 10, bayan buga wasa biyar. R﻿anar Lahadi Real ta tashi wasa 1-1 a gida da Girona, karo na biyu da ta buga kunnen doke, bayan wanda ta yi da Osasuna a bana cikin watan Oktoba. R﻿anar Asabar Barcelona ta je ta doke Valencia 1-0 ta karbi teburin da maki 31, daga baya Real ta koma matakin, bayan raba maki da Girona. W﻿asa uku ya rage a gaban Real Madrid daga nan a fara gasar kofin duniya da Qatar za ta karbi bakunci a bana. R﻿eal Madrid wadda ta kai zagayen gaba a Champions League za ta buga wasan karshe a cikin rukuni ranar 2 ga watan Nuwamba da Celtic a Santiago Bernabeu. K﻿wana biyar tsakani Real za ta ziyarci Real Vallacano domin karawa a wasan mako na 13 a gasar La Liga, wato ranar 7 ga watan Nuwamba. W﻿asa na karshe da Real za ta yi sai gasar kofin duniya, shi ne da Cadiz a gida ranar 10 ga watan Nuwamba a fafatawar mako na 14. Z﻿a a fara wasannin gasar kofin duniya ranar 20 ga watan Nuwamba a karkare ranar 18 ga watan Disama. A﻿ karon farko tawagogi 32 ne za su kece raini a filaye takwas a Qatar. G﻿a jerin wasan da suka ragewa Real Madrid kafin gasar kofin duniya: Champions League Laraba 2 ga watan Nuwamba Spanish La Liga  Litinin 7 ga watan Nuwamba Spanish La Liga Alhamis 10 ga watan Nuwamba. D﻿a zarar an gama gasar kofin duniya za a ci gaba da wasannin La Liga, inda Real Madrid za ta ziyarci Valladolid ranar 31 ga watan Disamba. R﻿eal Madrid ce ke rike da Champions League na 14 jumulla, ita ce ke rike da La Liga da ta lashe a bara.
sports	Kasuwar 'yan kwallon kafa : Makomar Raphinha, Richarlison, Eriksen, De Jong, Evanilson, Hojberg, da McGinn	Arsenal na dab da kammala sayen dan gaban Brazil Raphinha daga Leeds United, kasancewar Barcelona ta ja baya a zawarcin dan wasan mai shekara 25. (Goal) Chelsea ta bi layin Tottenham a zawarcin Richarlison daga Everton, wadda ke son sama da fam miliyan 50 a kan dan wasan na Brazil mai shekara 25. (Mail) Jami'ar da ke kula da harkokin saye da sayar da 'yan wasa a Chelsea, a lokacin tsohon mai kungiyar Roman Abramovich, Marina Granovskaia, za ta bar kungiyar. (Guardian) West Ham za ta sayi matashin dan wasan Chelsea dan Albania, Armando Broja mai shekara 20 wanda ya yi kokari sosai a lokacin zaman aro a Southampton a kakar da ta wuce, fam miliyan 30. (Sky Sports) Tottenham ta tuntubi wakilin gwanin dan wasan Denmark Christian Eriksen a 'yan makonnin da suka gabata, amma kuma ba ta ci gaba ba da bin maganar ba kan tsohon dan wasan nata mai shekara 30, wanda ya yi rabin kakar da ta gabata a Brentford. (Football London) Sabon kociyan Manchester United Erik ten Hag ya gaya wa kungiyar cewa yana son daukar Eriksen da kuma dan wasan tsakiya na Barcelona Frenkie de Jong, dan Holland. (Goal) Porto ta yi watsi da tayin da Manchester United ta yi a kan dan wasan Brazil mai kai hari, Evanilson na fam miliyan 55, amma kuma kungiyar ta Old Trafford na shirin sake taya dan  wasan mai shekara 22. (O Jogo, Mail) Kasancewar ta kasa samun dan bayan Holland, Jurrien Timber mai shekara 21, mai yuwuwa Manchester United ta nemi abokin wasansa a Ajax Lisandro Martinez. Arsenal ma na son dan bayan na Argentina mai shekara 24. (Mirror) Kociyan Manchester City Pep Guardiola yana son dan wasansa na Portugal Bernardo Silva, mai shekara 27, wanda ake danganta shi da tafiya Barcelona ya ci gaba da zama tare da zakarun na Premier, amma kuma ya ce shi ba ya son ya zauna da dan wasan da ba ya jin dadi a kungiyar. (Metro) A shirye Aston Villa take ta saurari tayi a kan dan wasanta na tsakiya dan Scotland John McGinn mai shekara 27 a bazaran nan. (Football Insider) Dan wasan gaba na gefe na Masar Trezeguet, mai shekara 27, na dab da barin Aston Villa domin ya koma Trabzonspor ta Turkiyya a kan fam miliyan uku. (Mail) Kociyan Nottingham Forest Steve Cooper, wanda ya kai kungiyar gasar Premier a kakar da ta gabata, na dab da kulla sabuwar yarjejeniya mai tsawo a kungiyar. (Nottinghamshire Live) Haka kuma Forest din ta yi nisa a tattaunawar da take yi ta sayen dan wasan gaba Taiwo Awoniyi , dan Najeriya mai shekara 24 daga side Union Berlin ta Jamus a kan fam miliyan 17.5 (Telegraph) Sai dai kuma kungiyar (Forest) za ta iya rasa shi, Awoniyin saboda zai yi watsi da bukatarsu domin kungiyoyi da yawa na nuna sha'awarsa. (Football Insider) Rahotanni nan una cewa dan wasan tsakiya na Denmark Pierre-Emile Hojberg zai bar Tottenham amma kuma kungiyar ta Spurs ba ta da niyyar sayar da dan wasan mai shekara 26. (Football London)
sports	Qatar 2022: M﻿essi ya ci kwallo Argentina ta kai Quarter finals	A﻿rgentina ta doke Australia da ci 2-1 a wasan zagaye na biyu a Gasar Cin Kofin Duniya da Qatar ke karbar bakunci da suka kara ranar Asabar. L﻿ionel Messi ne ya fara cin kwallo a wasa na 1,000 da ya buga a tarihin taka leda  tun daga Barcelona da Paris St Germain da Argentina. K﻿wallo na 789 jumulla da ya ci a raga tun fara sana'arsa ta tamaula, kuma a wasa na 119 da ya yi wa tawagar Argentina. B﻿ayan da suka yi hutu suka koma zagaye na biyu Argentina ta kara na biyu ta hannun Julian Alvarez. Australia ta zare kwallo daya a minti na 77, bayan da Enzo Fernandez ya ci gida. Ranar juma'a Netherlands za ta buga karawar daf da na kusa da na karshe da Argentina. Ranar Asabar Netherlands ta kai zagayen Quarter finals, bayan da ta doke Amurka da ci 3-1.
sports	Arsenal za ta sallami 'yan wasa bakwai, Chelsea za ta raba Nunes da Sporting Lisbon	Arsenal na da karfin gwuiwar doke Manchester United wajen dauko Youri Tielemans, dan wasan tsakiya mai shekara 25 na kungiyar Leicester da Belgium  kan fam miliyan 30. (Sun) Ita kuwa Manchester United ta taya Antony, dan wasan gaba na Brazil da kungiyar Ajax kan fam miliyan 51, sai dai Ajax ta kafe sai an ba ta fam miliyan 68 kafin ta mika shi. (Goal) Chelsea na shirin taya Matheus Nunes, dan wasan tsakiya na Sporting Lisbon mai shekara 23 kan fam miliyan 38. Dan kasar Portugal din ya kuma ja hankalin Wolverhampton Wanderers ta Ingila. (A Bola - in Portuguese) Everton ta ce za ta yi wa Anthony Gordon tayin sabuwar kwantiragi ga dan wasanta na gefe mai shekara 21domin ta kori Newcastle United wadda ke kokarin raba shi da Goodison Park. (Times - subscription required) Kungiyar Everton, wadda masoyanta ke kira Toffees ta kuma ce ba ta da niyyar sayar da Dominic Calvert-Lewin, dan wasanta na gaba mai shekara 25, kuma shi ma za ta yi masa sabon tayi. (Mirror) Arsenal kuwa so take ta yi waje rod da wasu 'yan wasanta bakwai - ciki har da Nicolas Pepe, dan kasar Ivory Coast kuma dan wasanta na gefe mai shekara 27, da golanta Bernd Leno - domin ta sami kudaden sayo wasu sababbin 'yan wasan. (Sun) Fulham ta ce ta yi nisa a tattaunawar da take yi da Arsenal kan golanta Leno mai shekara 30 da haihuwa. (West London Sport) Leeds ta nemi Barcelona ta yi ma ta tayi na karshe kan Raphinha cikin wannan makon domin suna son warware dukkan sarkakiya da ta rage kan zaman dan wasan mai shekara 25 a kungiyar ko tafiyarsa zuwa wata kungiyar ba tare da bata lokaci ba. (Sport - in Spanish)
sports	Salah ya koma kan ganiyarsa bayan dambarwar bara, Chelsea na son raba Barcelona da De Jong	Chelsea za ta mika wa Barcelona tayi kan Frenkie de Jong, dan wasan tsakiya mai shekara 25, kuma idan dan kasar Netherlands din ya bar Camp Nou, Barca za ta nemo Benardo Silva dan wasan tsakiya mai shekara 27 daga Manchester City. (Sport - in Spanish) Kocin Barcelona Xavi ya ce bai san ko De Jong zai ci gaba da taka leda a gasar La Liga ba cikin wannan kakar wasan. (Metro) Chelsea ta yi wa Real Madrid tayin Timo Werner, dan wasan gaba mai shekara 26 kuma dan kasar Jamus. (Marca) Haka kuma, Chelsea na kokarin sayo Wesley Fofana, dan wasan baya mai shekara 21 daga Leicester City da kuma Denzel Dumfries, dan wasan baya mai shekara 26 daga Inter Milan. (Athletic - subscription required) Newcastle United ta yi wani yunkuri domin sanin halin da Harvey Barnes, dan wasan gefe na Leicester City mai shekara 24 yake ciki, musamman bayan da kokarin da suka yi na sayen james Maddison, dan wasan tsakiya mai shekara 25 ya ci tura. (Mail) Ana alakanta Roberto Firmino dan wasan gaba na Liverpool da kungiyar Juventus, sai dai dan wasan mai shekara 30 yafi son yayi zamansa  a Anfield. (Liverpool Echo) Dan wasan baya na Netherlands Virgil van Dijk mai shekara 31 ya ce Mohamed Salah, abokin wasansa a Liverpool mai shekara 30 ya koma kan ganiyarsa bayan dambarwar kwantiraginsa ta kakar wasan da ta gabata. (Liverpool Echo) Everton kuwa na ci gaba da tattaunawa da Paris St. Germain yayin da ta ke kokarin sayo Idrissa Gueye mai shekara 32 domin ya koma taka leda a Goodison Park. (Times - subscription required) Manchester United na neman dan kwallo Sasa Kalajdzic dan wasa gaba mai shekara 25 daga kungiyar Stuttgart ta kasar Austria, da kuma Benjamin Sesko dan wasan gaba na Red Bull Salsburg saboda rashin tabbaci ko Cristiano Ronaldo zai ci gaba da zama  a Old Trafford. (Mail) Dan wasan baya na RB Leipzig Angelino mai shekara 25 na iya zama matakin karshe ga Barcelona idan ta kasa sayo Marcos Alonso mai shekara 31 daga Chelsea. (Sport - in Spanish)
sports	M﻿essi zai je Gasar Cin Kofin Duniya karo na biyar a tarihi	L﻿ionel Messi zai ja ragamar tawagar Argentina a Gasar Cin Kofin Duniya da za a yi a Qatar, kuma karo na biyar a jere da zai walici kasar. M﻿ai taka leda a Paris St Germain wanda shi ne kyaftin din tawagar, yana cikin jerin 'yan wasa da na Premier League biyar da za su wakilci Argentina. Kociya, Lionel Scaloni ya hada 'yan wasan da ke da kwarewa kamar Messi mai shekara 35 da Angel di Maria mai shekara 34 da matasa, ciki har da mai taka leda a Manchester Ciyy, Julian Alvarez.﻿ Messi wanda ya fara buga Gasar Cin Kofin Duniya a Jamus a 2006 ya je ta Afirka ta Kudu a 2010 ya kuma halarci ta Brazil a 2014 da wadda aka yi a Rasha a 2018. C﻿ikin wadanda Argentina ta bayyana har da Paulo Dybala, mai shekara 28, wanda ke jinya, wanda rabon ya taka leda tun ranar 9 ga watan Oktoba. Argentina za ta fara wasan farko a rukuni na uku da Saudi Arabia ranar 22 ga watan Nuwambar, sannan ta fuskanci Poland ta kuma kara da Mexico. A﻿rgentina wadda ta lashe Copa America a barra ta buga wasa 35 tun daga lokacin a jere ba a doke ta ba kawo yanzu. K﻿ofin duniya da ta dauka na karshe shi ne a 1986 a Mexico, sannan ta yi ta biyu a gasar 1990 a Italiya da wadda aka yi a Brazil a 2014. Z﻿a a buga gasar cin kofin duniya a Qatar tsakanin 20 ga watan Nuwamba zuwa 18 ga watan Disambar 2022. Tawagar Argentina da za ta je buga Kofin Duniya: Masu tsaron raga: Emiliano Martinez (Aston Villa), Franco Armani (River Plate) and Geronimo Rulli (Villarreal) Masu tsaro baya: Gonzalo Montiel (Sevilla), Nahuel Molina (Atletico Madrid), German Pezzella (Real Betis), Cristian Romero (Tottenham Hotspur), Nicolas Otamendi (Benfica), Lisandro Martinez (Manchester United), Juan Foyth (Villarreal), Nicolas Tagliafico (Olympique Lyonnais), Marcos Acuna (Sevilla) Masu buga tsakiya: Leandro Paredes (Juventus), Guido Rodriguez (Real Betis), Enzo Fernandez (Benfica), Rodrigo De Paul (Atletico Madrid), Exequiel Palacios (Bayer Leverkusen), Alejandro Gomez (Sevilla), Alexis Mac Allister (Brighton & Hove Albion) Masu cin kwallaye Paulo Dybala (AS Roma), Lionel Messi (Paris St Germain), Angel Di Maria (Juventus), Nicolas Gonzalez (Fiorentina), Joaquin Correa (Inter Milan), Lautaro Martinez (Inter Milan), Julian Alvarez (Manchester City).
sports	Kasuwar 'yan kwallo: Makomar Phillips, ten Hag, Pochettino, Tuchel, Rudiger, Sanches	Manchester United ta fara nuna sha'awarta kan kocin Ajax Erik ten Hag a laluben da kungiyar ta fara na sabon koci, kuma ana ganin kocin dan Holland mai shekara 52, zai so ya yi magana da kungiyar ta Old Trafford idan har suka bukace shi. (Sky Sports News) Yayin da ake wannan shi kuwa kocin Paris St-Germain Mauricio Pochettino yana son ya samu tabbaci ne daga Manchester United din cewa lallai shi suke so, kafin dan Argentinar ya yarda ya karbi aikin horas da kungiyar. (Mail) Game da rigingimu da ake samu a bayan fage a tsakanin 'yan wasa kuwa an ce darektan 'yan wasa na kungiyar ta Manchester United Darren Fletcher shi ne ke shiga tsakani a bayan fage saboda sabanin da ake samu a tsakanin 'yan wasan. (Sun) Mai kungiyar Chelsea Roman Abramovich wanda gwamnatin Birtaniya ta dauki matakin sanya masa takunkumi saboda rikicin da kasarsa, Rasha ke yi da Ukaine ya bai wa Manchester United damar daukar kociyan Chelsea Thomas Tuchel, in ji tsohon dan wasan Liverpool da Ingila Jamie Carragher. (Telegraph - subscription required) Chelsea tana da 'yan wasa tara wadanda kwantiraginsu zai kare a bazara kuma za su iya barin kungiyar a kyauta sakamakon takunkumin da Birtaniya ta sanya wa Abramovich. (Metro) Dan bayan Jamus Antonio Rudiger ya shirya tsaf domin barin kungiyar idan kwantiraginsa ya kare a bazara, saboda duk kokarin da kungiyar ta yi na ganin ta kulla sabuwar yarjejeniya da shi hakarta ba ta cimma ruwa ba. (Sky Sports News, via Star) Ita kuwa Juventus na duba yuwuwar sayen dan gaban Chelsea ne dan Amurka Christian Pulisic, mai shekara 23. (Gazetta dello Sport - in Italian) Watakila Tottenham ta bayar da dan bayanta Cameron Carter-Vickers,  mai sheakara 24, ko dan tsakiya Harry Winks, mai shekara 26, a yarjejeniyar da suke yi ta sayen dan bayan Ingila Tino Livramento, mai shekara 19, daga Southampton. (Football Insider) Kungiyoyin Italiya AC Milan da Juventus na nazarin neman sayen dan wasan tsakiya na Lille da Portugal Renato Sanches, mai shekara 24. (Goal) Valencia na son ci gaba da rike dana wasan gaba na gefe na Tottenham Bryan Gil, da ke zaman aro, a kaka ta gaba, kuma kila kungiyar ta nemi kara wa dan Sifaniyar shekara daya ma. (Star) Arsenal na nuna alamun sha'awar sayen matashin dan wasan tsakiya na Aston Villa kuma dan tawagar Ingila ta 'yan kasa da shekara 19, Carney Chukwuemeka, mai shekara 18. (Evening Standard) Shi kuwa kocin Roma Jose Mourinho yana sha'awar sayen dan wasan tsakiya na Arsenal da Switzerland Granit Xhaka, mai shekara 29, a lokacin bazara. (Calciomercato) Ya kamata Kylian Mbappe, ya koma Liverpool ko Manchester City, in ji tsohon dan wasan baya na gasar Premier Micah Richards. (Liverpool Echo) Neymar, ya musanta rahotannin da ke cewa ya yi sa-in-sa da abokin wasansa a PSG dan Italiya Gianluigi Donnarumma, saboda fitar da su daga gasar Zakarun Turai da Real Madrid ta yi. (Mirror) Dan gaban Argentina Paulo Dybala, mai shekara 28,  na ganin Juventus za ta bar shi ya tafi a lokacin bazara. (Gazetta dello Sport - in Italian) Manchester United na shirin fara tattaunawa da dan bayanta na Portugal Diogo Dalot domin kulla sabuwar yarjejeniya da shi, kasancewar saura wat 18 ya rage yanzu a kwantiraginsa. (Teamtalk) Aston Villa na shirin sayen dan wasan tsakiya na Leeds, dan Ingila Kalvin Phillips, mai shekara 26. (Athletic - subscription needed) Bisa ga dukkan alamu Brighton ce ke kan gaba a kokarin sayen dan gaban Blackburn Rovers Ben Brereton Diaz, inda Crystal Palace, Everton, Leeds United da kuma West Ham, duk suna son dan gaban na Chile mai shekara 22. (Teamtalk)
sports	A﻿n dakatar da Lewandowski wasa uku a La Liga	A﻿n dakatar da Robert Lewandowski daga buga wasa uku a La Liga, bayan jan kati da aka yi masa a wasa da Osasuna a makon jiya. R﻿anar 8 ga watan Nuwamba, Barcelona ta je ta ci Osasuna 2-1 a wasan mako na 14 a babbar gasar tamaula ta Sifaniya M﻿ai shekara 34, yanzu yana tare da tawagar Poland a Qatar, domin buga gasar kofin duniya da za a fara ranar 20 ga watan Nuwambar 2022. D﻿an wasan an bashi kati mai ruwan doraya biyu a karawar, na biyun a dalilin gula da ya yi wa David Garcia da ta kai aka yi masa jan kati. S﻿hi kuwa Gerard Pigue an dakatar da shi wasa hudu, bayan da ya zagi alkalin wasa da aka yi hutu kan jan katin da ya bai wa Lewandowski. S﻿hi dai tsohon dan kwallon tawagar Sifaniya, Pigue ya yi ritaya daga taka leda bayan fafatawar. A﻿n dakatar da Lewandowski wasa uku, sakamakon gatsinen da ya yi wa Alkalin wasan da ya bashi jan katin. Karo na biyu da aka bai wa Lewandowski jan kati a tarihin sana'arsa ta tamaula. K﻿enan ba zai buga wa Barcelona karawa uku ba da za ta yi da Espanyol da Atletico Madrid da kuma Getafe, bayan kammala gasar kofin duniya a Qatar.
sports	Tottenham Hotspur ta sayi dan wasan Brazil Richarlison daga Everton	Kungiyar kwallon kafa ta Tottenham Hotspur ta sayi dan wasan gaban Brazil Richarlison daga Everton a wata jarjejeniya da aka yi amanna ta kai £60m. Dan wasan mai shekara 25 ya zura kwallaye 10 sannan ya taimaka aka zura kwallaye biyar lamarin da ya kare Everton daga faduawa daga gasar Firimiya a kakar da ta gabata. Jimilla, ya zura kwallaye 43 a wasannin lig-lig 135  da ya fafata a kungiyar tun da ta saye shi daga Watford a watan Yulin 2018. The Hornets sun sayi  Richarlison a kan £11.5m daga kungiyar kwallon kafar Fluminense ta kasar Brazil a 2017. Richarlison ne dan kwallon da ya fi zura kwallo a fafatawar da Everton ta yi a dukkan gasa. Ya soma murza leda a manyan gasa na duniya a watan Satumbba na 2018 yayin da ya buga wa Brazil kwallo bayan an dawo daga hutun rabin lokaci a wasan da suka doke Amurka da ci 2-0 kuma tun daga wancan lokacin ya buga tamaula a wannan mataki sau 36, inda ya ci kwallaye 14. A  2019, an sanya shi a tawagar 'yan kwallo 23 da suka fafata a gasar Copa America kuma zura kwallo a wasan karshe lamarin da ya sa Brazil ta lashe Kofin a karon farko tun 2007.
sports	G﻿avi zai ci gaba da taka leda a Barcelona zuwa 2026	D﻿an wasan tawagar Sifaniya, Gavi ya saka hannu kan yarjejeniyar da za ta kare a Barcelona zuwa karshen kakar 2026. T﻿uni Barca ta gindaya £865m ga duk kungiyar da ke son daukar dan wasan idan kwantiraginsa bai kare ba a Camp Nou. M﻿ai shekara 18 ya fara yi wa Barcelona tamaula tun daga 2015, wanda yake da yarjejeniyar da za ta karkare a karshen 2023 tun farko. Ya fara buga wa kungiyar tamaula a Agustan 2021 yana da shekara 17 da kwana 24, shi ne matashi na hudu da ya fara yi wa kungiyar wasa a tarihi. G﻿avi ya buga dukkan wasannin da Barcelona ta fafata a La Liga a kakar nan. Y﻿a zama matashi na uku a Barcelona da ya ci kwallo, wanda ya yi wannan bajintar a karawa da Elche a Disambar 2021. T﻿sohon matashin tawagar Sifaniya, wadda ya fara yi mata tamaula a Oktoban 2021, ya zama matashin da ya wakilci kasar a tarihi. G﻿avi ya zama matashin Sifaniya da ya ci mata kwallo a karawa da Jamhuriyar Czech a watan Yuni. L﻿okacin yana da shekara 17 da kwana 304 - ya doke tarihin da Ansu Fati na Barcelona ya kafa a 2020.
sports	Aston Villa 'za ta dauki' Pochettino ya maye gurbin Gerrard	Aston Villa za ta dauki Mauricio Pochettino, domin ya maye gurbin Steven Gerrard in ji The Telegraph. Shi dai Gerrard na fuskantar kalubale a kakar bana, bayan da Aston Villa ke kasa taka rawar gani a kakar nan. Villa tana ta 16 a kasan teburi mai maki tara, bayan cin wasa biyu da canjaras uku da shan kashi a karawa biyar. Kungiyar da Villa ta ci a bana a Premier sun hada da Evrton da Southampton, yayin da ta yi canjaras da Manchester City da Leeds United da kuma Nottingham Forest da kowa ke kwasar garabasa. Kungiyoyin da suka doke Villa a wasa 10 da ta buga a Premier kakar nan, sun hada da Bournemouth da Crystal Palace da West Ham da Arsenal da kuma Chelsea. Pochettino, wanda Paris St Germain ta kora kan kakar bana, ya koyar da Tottenham tsakanin 2014 zuwa 2019. Kociyan ya fara horar da tamaula a Espanyol daga 2009 zuwa 2012 daga nan ya koma jan ragamar Southampton daga 2013 zuwa 2014. Gerrard wanda ya koma Aston Villa ranar 11 ga watan Nuwambar 2021 ya ja ragamar wasa 39 da cin 13 da canjaras takwas aka doke shi karawa 18.
sports	Busquets ya yi ritaya daga kwallon kafa	Dan wasan tsakiyar Sfaniya da Barcelona Sergio Busquets ya sanar da cewa ya yi ritaya daga buga wa kasarsa kwallo. Mai shekaru 34 ya ci kofin duniya a 2010 da kuma kofin nahiyar Turai a 2012, kuma shi ne kyaftin din kasarsa a Qatar 2022 kafin Maroko ta cire su a zagayen kasashe 16. ''Bayan shekaru 15 da wasanni 143, lokaci ya yi da zan yi bankwana da buga wa kasata kwallo'', in ji Busquets, kamar yadda ya rubuta a shafukansa na sada zumunta. Ya kara da cewa abun alfahari ne da na wakilci kasata na kuma taimaka mata ta kai babban mataki.'' Basquets ne dan wasa na karshe da ya yi ritaya a tsakiyar Barcelona da ta yi suna, da ta hada da kocin Barcelona Xavi da kuma Iniesta. Ya kuma yi ilahirin rayuwarsa ta kwallon kafa a matsayin kwararre a Barcelona, inda ya ci kofuna da dama da suka hada da kofunan La Liga takwas da kuma na Zakarun Turai uku.
sports	'Yan wasan Manchester United da za su bar kungiyar a bana	Juan mata yana daga cikin 'yan wasan Manchester United da kungiyar ta sanar za su bar Old Trafford a karshen kakar tamauala ta bana. United ta sanar da jerin 'yan wasan da yarjejeniyarsu za ta ta kare da wadanda za su bar kungiyar a bana, bayan da ta dauko sabon koci, Erik ten Hag da zai ja ragamarta a badi. Juan Mata Dan kasar Sifaniya yana daga cikin 'yan wasan farko da kungiyar ta dauko, bayan da Sir Alex Ferguson ya yi ritaya, David Moyes ne ya kawo shi daga Chelsea a watan Janairun 2014. Ya kuma yi wa United wasa 285 da cin kwallo 51 da lashe FA Cup da Charity Shield a 2016 da Europa League da League Cup a 2017. Mai shekara 34 ya buga wasa bakwai a kakar 2021/22 ciki aka fara wasa hudu da shi. Paul Pogba Bayan da ya bar Juventus a 2012, Pogba ya sake komawa United a matakin wanda aka saya mafi tsada a duniya kan fam miliyan 89. Mai shekara 29 dan kwallon tawagar Faransa, wanda karo na biyu da ya koma Old Trafford ya taka rawar gani ya kuma ci karo da kalubale. Ya taka rawar gani a wata haduwa da United ta doke abokiyar hamayya Manchester City da ci 3-2, daga baya dangantaka ta yi tsami tsakaninsa da Jose Mourinho. Lokacin da Mourinho ke kociyan United ya karbe mukamin kyaftin ya kuma ce Pogba ba zai sake jan shugabancin 'yan wasa ba. Dan wasan tawagar Faransa ya bar Old Trafford, wadda ya yi wa wasa 233 da cin kwallo 39 da daukar kofi biyu a 2017. Jesse Lingard Matashin dan wasa Lingard ya buga wasanni aro a kungiyoyi da yawa, kafin ya samu gurbi a 2015-16, wanda shi ne ya ci kwallon da ya bai wa United damar lashe FA Cup a karawa da Crystal Palace. Dan wasan ya ci gaba da taka rawar gani a kungiyar ta Old Trafford, kafin daga baya a dai na saka shi a wasanni kamar yadda yake bukata. Bayan taka leda a wasannin aro a West Ham United a 2020/21, ya koma United har ma ya yi wasa 22 a kakar da aka kammala, zai bar kungiyar bayan yi mata wasa 282 da cin kwallo 35. Edinson Cavani Dan kasar Uruguay, Cavani ya koma United a cikin watan Oktoban 2020, bayan da yarjejeniyarsa ya karkare a Paris St Germain. A kakar farko dan wasan mai shekara 35 ya ci kwallo 17 a wasa 39 daga nan ya zura biyu a raga a karawa 20. Lee Grant Mai tsaron raga Grant ya koma UUnited daga Stoke City a 2018. Ya buga wasa biyu, wanda ya sanar a cikin watan Mayu cewar zai yi ritaya a karshen kakar nan, mai shekara 39. Nemanja Matic Dan kasar Serbia yana da sauran kunshin yarjejeniyar da za ta kare a karshen kakar badi, amma cikin watan Afirilu ya sanar cewar zai bar Old Trafford a karshen kakar bana. Ya koma Old Trafford da taka leda kan fam miliyan 40 a Yulin 2017 a lokacin Jose Mourinho. Ya buga wasa 189, sai dai bai dauki kofi ba, tun bayan da ya koma United da taka leda.
sports	An dakatar da shugaban Kano Pillars daga Firimiyar Najeriya	Hukumar gudanar da gasar Firimiyar Najeriya, LMC ta dakatar da shugaban Kano Pillars, Suraj Yahaya daga shiga harkokin wasanninta nan take. Hukumar ta fitar da wani jawabi a karshen mako da ya shafi dakatar da shugaban da wasu karin hukunce-hukunce. An tuhumi Kano Pillars da karya doka ta gudanar da wasannin Firimiya a lokacin da ta buga karawa da Dakkada ranar 23 ga watan Yunin 2022. A wasan ne shugaban hukumar Pillars, Suraj Yahaya ya ci zarafin mataimakin alkalin wasa Daramola Olalekan. An kuma ci tarar Kano Pillars da laifin kasa tsawatarwa mahukuntan kungiyar, haka kuma za ta biya naira 250,000 ga mataimakin alkalin wasan da aka ci zarafi. Haka kuma mahukuntan gasar sun ja kunnen Pillars da cewar za a kwashe mata maki biyu nan gaba, idan ta kara aikata laifi irin wannan.  Za kuma a biya wakilin LMC, Uchenna Iyoke naira 500,000, bayan da wasu kayayyakinsa suka bata, sakamakon hatsaniya a wasan na Kano Pillars da Dakkada. Haka kuma hukumar gudanar da gasar ta Firimiyar Najeriya ta bukaci a sake duba yadda alkalan wasan tsakanin Kano Pillars da Dakkada kan yadda suka gudanar da aikinsu. Alkalan sun hada da Ayatu Mohammed, wanda ya yi busa, sai mataimaki na daya, Daramola Olalekan da na biyu, Nura Ali. A kakar nan Kano Pillars ta ci karo da kalubale da yawa, inda ta buga wasa a Kaduna da Katsina aka mai da ita Kano daga nan ta je Abuja, kafin ta sake komawa Kano. An kuma ci tarar Pillars naira miliyan tara, sakamakon yamutsi a wasan da ta yi da Katsina United a Kano, daga nan aka yanke mata hukuncin komawa Abuja da wasanni.
sports	Ko Morocco za ta ci Croatia ta zama ta uku a Gasar Kofin Duniya a Qatar?	Croatia za ta kara da Morocco a wasan neman mataki na uku ranar Asabar a Gasar Kofin Duniya da ake yi a Qatar. Morocco ta kawo wannan matakin bayan da ta yi rashin nasara a wajen Faransa a karawar daf da karshe, ita kuwa Croatia ta sha kashi a hannun Argentina. Kociyan Morocco, Walid Regragui ya ce kasar tana alfari da za ta buga wasa na bakwai a Gasar Kofin Duniya a Qatar, duk da cewar ba ta kai wasan karshe ba. Ko a yanzu Morocco ta zama ta farko daga Afirka da ta kai daf da karshe a babbar Gasar tamaula da Fifa kan gudanar tun daga 1930. Morocco da kuma Croatia, wadda ta yi ta biyu a Rasha na fatan kara fuskantar juna a neman mataki na uku a Qatar, bayan da suka tashi ba ci a karawar cikin rukuni. Sun kara ba ci a rukuni na shida ranar 23 ga watan Nuwamba a filin wasa na Al Bayt, sai dai Regragui na fatan Morocco ta zama ta uku a Qatar. Watakila shi ne wasa na uku da kyaftin, Luka Modric, mai shekara 37 zai yi wa Croatia, mai taka leda a Real Madrid. Labari kan tawagogin biyu Regragui ya tabbatar cewar Romain Saiss na jinya, ba zai yi wasan ba, wanda ya saka shi a daf da karshe amma rauni ya hana shi sakat a minti na 20 da fara tamaula. Croatia za ta yi fafatawar ba tare da Marcelo Brozovic, wanda ya ji rauni a karawar da Argentina ta yi nasara a daf da karshe. Haka shima mai tsaron bayan Croatia, Josko Gvardiol na jinya ba zai yi wasan ba. Wasu batutuwan da ya kamata ku sani Daga wasa 19 da aka buga a baya, ba wanda ta kai bugun fenariri, sai guda daya da ta kai ga karin lokaci a 1986 tsakanin Faransa da Belgium. Tawaga daga Turai ta yi ta uku a Gasar Kofin Duniya 10 da aka yi a baya tun bayan da Brazil ta yi nasara a kan Italiya a 1978. Wannan shi ne wasa na biyu a matakin neman na uku da Croatia za ta yi, bayan da ta ci Netherlands 2-1 a 1998. An zura wa Croatia kwallo uku a karawar da ta yi da Argentina a daf da karshe a Qatar, fiye da wadanda aka zura mata a raga a karawa biyar a 2022. An kuma kai mata hare-hare har sau 75 fiye da kowacce tawaga a Qatar. Kwallo biyu ne suka shiga ragar Morocco da Faransa ta yi nasara, bayan da Morocco ta ci gida a wasan da ta yi nasara a kan Canada da ci 2-1 a cikin rukuni. Za ta zama ta takwas mai wasa biyar da kwallo bai shiga ragarta ba a Gasar Kofin Duniya, bayan bajintar Netherlands (1974), Italy (1990), Brazil (1994), Faransa (1998), Jamus (2002), Italiya (2006) da kuma Sifaniya (2010). Modric ya buga dukkan wasan Croatia shida a Qatar, mai tsaron raga Peter Shilton (1990) da Dino Zoff (1982) sune kan gaba masu shekara 37 da suka yi karawa bakwai gabaki daya. Ivan Perisic ya ci kwallo shida a Gasar Kofin Duniya - saura daya ya sha gaban Davor Suker a matakin kan gaba a ci wa Croatia kwallaye a babbar Gasar ta Fifa..
sports	David de Gea: Mun dade rabon da Manchester United ta lashe kofi	Ranar Talata Atletico Madrid ta fitar da Manchester United daga gasar Champions League ta bana. Atletico ta yi nasara a kan United da ci 1-0 a Old Trafford ta kuma kai karawar daf da na kusa da na karshe da kwallo 2-1 gida da waje, bayan da suka yi 1-1 a wasan farko a Sifaniya. Da wannan rashin nasarar United ta yi kaka biyar kenan ba tare da lashe kowanne irin kofi ba, duk da ba a kammala wasannin bana ba. Mai tsaron ragar United, David de Gea ya ce ''Mun dade ba mu dauki kofi ba, ''ya kamata mu fayyace yadda muke kishirwarsa. ''Muna son cimma buri da neman lashe kofuna a wasanninmu tukuru. Ba wai so muke mu kasance cikin hudun farko ko cire mu da aka yi a Champions League. Fatan mu shine mu dawo da lashe kofuna a kungiyar. Rabon da United ta dauki kofi tun bayan wanda Jose Mourinho ya lashe Europa League a 2016-17. Kawo yanzu an yi waje da United a wasa shida daga takwas da ta kara a Champions League a ziri daya kwale. Haka kuma kungiyar ta Old Trafford na fuskantar kalubalen samun gurbin Champions League a badi, bayan da take mataki na biyar kawo yanzu a Premier League - Arsenal wadda za ta buga kwantan wasa da Liverpool ranar Laraba itace ta hudu a kan teburi. Rashin nasarar da United ta yi a ranar Talata ta sa wasu na hasashen cewar shine wasan karshe da Cristiano Ronaldo ya buga a Champions League. Ronaldo mai shekara 37 shine kan gaba a cin kwallaye a gasar Zakarun Turai da lashe kofin karo biyar, bayan da ya fara dauka a United a 2007-08, sannan yan lashe hudu a Real Madrid.
sports	An hada Ingila rukuni da Italiya a wasan neman shiga Euro 2024	An raba jadawlin shiga Euro 2024 da Jamus za ta karbi bakunci, inda aka hada Ingila a rukuni da Italiya - wadda ta doke ta a wasan karshe a Euro 2020 a Wembley. Ingila da Italiya suna rukuni na uku da ya hada da Ukraine da Arewacin Macedonia da Malta. Sifaniya tana rukunin farko da ya kunshi Scotland da Norway da Georgia da kuma Cyprus. Wales wadda take rukuni na hudu za ta kece raini da Croatia da Armenia da Turkiya da kuma Latvia. Rukuni na takwas kuwa ya hada da Ireland ta Arewa da Denmark da Finland da Slovenia da Kazakhstan da kuma San Marino. Jamhuriyar Ireland tana rukuni na biyu mai zafi dake dauke da Netherlands da Faransa har da Girka da kuma Gibraltar. Yadda aka yi jadawalin An raba rukuni 10 inda aka yi bakwai dauke da tawagogi biyar - da kuma rukuni uku mai kasashe shida kowanne. An kuma sa tawaga hudun da suka kai wasan daf da karshe a Nations League a bana cikin rukuni mai dan sauki da suka hada da Croatia da Netherlands da Italiya da kuma Sifaniya. Dukkan tawagar da ta yi ta daya da ta biyu a kowanne rukuni 10 za su je Euro 2024 kai tsaye da Jamus za ta karbi bakunci. Jamus ta samu shiga gasar a matakin mai karbar bakunci, za kuma a buga wasan cike gurbi domin zakulo ukun da za a hada da sauran tawagogin. Za a fara wasannin cikin rukuni daga 23 ga watan Maris, sannan a karkare ranar 21 ga watan Nuwambar 2023. Yadda aka raba rukunin neman gurbin shiga Euro 2024 Rukunin farko: Spain, Scotland, Norway, Georgia, Cyprus Rukuni na biyu: Netherlands, France, Republic of Ireland, Greece, Gibraltar Rukuni na uku: Italy, England, Ukraine, North Macedonia, Malta Rukuni na hudu: Croatia, Wales, Armenia, Turkey, Latvia Rukuni na biyar: Poland, Czech Rep, Albania, Faroe Islands, Moldova Rukuni na shida: Belgium, Austria, Sweden, Azerbaijan, Estonia Rukuni na bakwai: Hungary, Serbia, Montenegro, Bulgaria, Lithuania Rukuni na takwas: Denmark, Finland, Slovenia, Kazakhstan, Northern Ireland, San Marino. Rukuni na tara: Switzerland. Israel, Romania, Kosovo, Belarus, Andorra Rukuni na goma: Portugal, Bosnia and Herzegovina, Iceland, Luxembourg, Slovakia, Liechtenstein
sports	Abdullahi Shehu Academy ta lashe marakin gasar sallah	Shehu Academy ta lashe maraki a gasar da dan kwallon Super Eagles, Abdullahi Shehu ke gudanarwa a kowacce babbar sallah a jihar Sokoto, Najeriya. Shehu Academy ta yi nasarar doke Dambuwa Strikers da ci 3-0 a wasan karshe da suka kara a Giginya Memorial stadium. Gasar dai ta falle biyu ce wato ajin gwanaye ta Premier Division da kuma ajin kwararru ta Professional Division. A ajin gwanaye wato premier shi ne kungiyar Shehu Academy ce ta lashe marakin da kuma kofi . Gabanin wannan karawar an buga wasan karshe ta fallen gasar ajin kwararrun tsakanin Nagarta FC da Sokoto youth Academy inda Nagarta FC ta lashe maraki da ci 2-1. Mawakin nan dan asalin jihar Sokoto Usman Umar Soldier Boy, shi ne ya dauki nauyin kawo marakin a wannan matakin. Kungiyoyin da suka zo na biyu dai sun samu kyautar raguna kowace. Yayinda wadanda  suka fi saka kwallo raga suka samu kyautar bunsurai. Kungiyoyi 21 ne suka fafata a gasar matakin premier yayinda 40 suka buga professional duk a cikin makonni biyu.
sports	Man United za ta tsawaita kwantiragin Rashford, Juve na son karɓar Luiz ta bayar da Kean	Manchester United na shirin tattaunawa da dan kwallon tawagar Ingila, Marcus Rashford, mai shekara 24, kan tsawaita zamansa a Old Trafford, bayan da ya fara kakar bana da kafar dama. (Sun) Dan wasan Southampton, mai shekara 28 dan kwallon Ingila, Nathan Redmond na dab da zuwa Besiktas domin a auna koshin lafiyarsa a shirin da yake na komawa kungiyar da taka leda kafin a rufe kasuwar saye da sayar da ‘yan kwallo a kasar Turkiya ranar Alhamis. (Turkish Football, via Hampshire Live) Juventus na shirin yin musaya da dan wasan Aston Villa mai shekara 24 dan kasar Brazil, Douglas Luiz, domin ta bayar da Moise Kean, mai shekara 22, zuwa Ingila da taka leda. (JuveLive, via HITC) Ana sa ran Luiz zai bar Villa a karshen kakar bana a matakin wanda kwantiraginsa zai kare a kungiyar.  (UOL, via Sun) Galatasaray ta amince ta dauki aron dan kwallon Paris St-Germain mai shekara 29 dan kasar Argentine, Mauro Icardi. (Fabrizio Romano) Haka kuma tsohon dan kwallon Manchester United da tawagar Sifaniya, Juan Mata, mai shekara 34, na dab da komawa taka leda Galatasaray. (Ali Naci Kucuk) Thomas Tuchel ya yi mamaki da Chelsea ta sallame shi daga Stamford Bridge, bayan da ya bukaci mahukuntan kungiyar su kara masa lokaci. (Sun) Da kyar ne idan Everton za ta nemi mai tsaron raga bayan da golan Ingila, Jordan Pickford, mai shekara 28, zai yi jinyar watanni, bayan ya ji rauni a wasan hamayya na Merseyside derby da Liverpool ranar Asabar a Premier League. (Sky Sports) Barcelona ta ki amincewa da tayin da mai tsaron bayanta mai shekara 35 mai tsaron bayan tawagar Sifaniya, Gerard Pique mai son sayen hannun jari a Barca Studios. (ESPN) Shakhtar Donetsk na neman sama da £30m kudin da za ta sayar da dan kwallon Ukraine Mykhaylo Mudryk, mai shekara 21, bayan da Everton da Arsenal ke son sayen dan kwallon (Gianluca di Marzio, via HITC)
sports	Kazamin damben Garkuwan Cindo da Autan dan Bunza	Autan dan Bunza da Garkuwan Cindo sun buga turmi biyu ba kisa a damben Lahadi da safe. Autan dan Bunza daga Jamus da Garkuwan Cindo Guramada sun yi wasan ne a gidan damben Idris Bambarewa da ke karamar hukumar Karo a jihar Nasarawa, Najeriya.
sports	E﻿riksen zai buga wa Denmark Gasar Cin Kofin Duniya a Qatar	A﻿n bayyana Christian Eriksen cikin 'yan kwallon Denmark na kwarya-kwarya, kafin ta tace wadanda za su buga mata kofin duniya a Qatar. Z﻿a a fara gasar cin kofin duniya tsakanin 20 ga watan Nuwamba zuwa 18 ga watan Disambar 2022. Eriksen mai taka leda a Manchester United, mai shekara 30 ya fadi a cikin fili ana tsaka da wasa a Euro 2020 da Finland. Daga baya likitoci suka yi masa aiki, sannan suka saka masa wata na'urar da take taimaka masa yin numfashi yadda ya kamata. H﻿akan ne ya sa ya bar Inter Milan, bayan da dokar Serie A ba ta amince dan kwallo ya taka leda mai dauke da na'urar da za take taimaka masa ba a jikinsa. D﻿enmark za ta fara wasa da Tunisia ranar 22 ga watan Nuwamba. Dole tawaga ta gabatar da 'yan wasan da za su buga mata gasar kofin duniya ga Fifa ranar 13 ga watan Nuwamba. E﻿riksen ya koma taka leda a Brentford kan kwantiragin wata shida, bayan da Inter ta soke yarjejeniyar da take tsakaninsu. T﻿ohon dan kwallon Tottenham ya koma Manchester United da murza leda a bana, bayan da wa'adinsa ya kare a Brentford. I﻿dan Denmark ta kara da Tunisia za ta buga wasan gaba da mai rike da kofin Faransa ranar 26 ga watan Nuwamba, sannan da Australia ranar 30 ga watan Nuwamba a rukuni na hudu. '﻿Yan wasa na kwarya-kwarya da Denmark ta sanar: Masu tsaron raga: Kasper Schmeichel (Nice), Oliver Christensen (Hertha Berlin). Masu tsaron baya: Simon Kjaer (AC Milan), Joachim Andersen (Crystal Palace), Joakim Maehle (Atalanta), Andreas Christensen (Barcelona), Rasmus Kristensen (Leeds United), Jens Stryger Larsen (Trabzonspor), Victor Nelsson (Galatasaray), Daniel Wass (Brondby). Masu buga tsakiya Thomas Delaney (Sevilla), Mathias Jensen (Brentford), Christian Eriksen (Manchester United), Pierre-Emile Hojbjerg (Tottenham). Masu cin kwallaye: Andreas Skov Olsen (Club Bruges), Jesper Lindstrom (Eintracht Frankfurt), Andreas Cornelius (Copenhagen), Martin Braithwaite (Espanyol), Kasper Dolberg (Sevilla), Mikkel Damsgaard (Brentford), Jonas Wind (VfL Wolfsburg).
sports	Ilele ya sumar da Shagon Bahagon Musa a Marabar Nyanya	Ilele Garkuwan mai caji ya yi nasarar doke Shagon Garkuwan Musan Kaduna a turmin farko a gidan wasa da ke Marabar Nyanya a jihar Nasarawa, Najeriya. An buga wasannin ne a gidan damben Idris Bambarewa da ke karamar hukumar Karo a jihar Nasarawa a damben safe. Sauran sakamakon wasannin da aka yi kisa: Garkuwan Yalo dan Zuru ya buge Shagon Shagon Autan dan Bunza Shagon Ali Kanin Bello ya yi nasara a kan Fatalwar Shagon Alabo Shagon Yalo dan Zuru ya doke Shagon Jirgi mai tashi Wasannin da aka yi canjaras: Shagon Na Master Ali da Shagon mai masukin baki Shagon Autan dan Bunza da Dogo dan Maiduguri Garkuwan Yalo dan Zuru da Amir Shagon Inda Boloko da Na Master Ali Bahagon Ali Yaro da Bakwai, wanda ake kira Shagon Bahagon mai maciji
sports	Batun daukar Rabiot zuwa Man United ya bi ruwa	Shirin da Manchester United ke yi kan daukar dan kwallon Faransa, Adrien Rabiot daga Juventus ya bi ruwa. United ta so daukar dan wasan mai shekara 27 domin ta kara karfafa gurbin masu buga mata tsakiya. Tun farko sun cimma yarjejeniya kan cinikin, anma albashi ya kawo tsaiko kan bukatar Rabiot da kudin da United ke son dunga biyansa. An dauka tun farko United za ta dauki dan kwallon a matakin wanda zai ke karbar albashi mafi tsoka tsakanin 'yan kwallon kungiyar. Watakila a sake tayar da maganar cinikin kan a rufe kasuwar saye da sayar da 'yan kwallon kafa ta Turai da ke ci a yanzu haka. Rabiot ya koma Juventus a matakin wanda bai da kungiya a 2019, yanzu saura kwantiragin kaka daya ya rage masa a kungiyar da ke buga Serie A. Har yanzu United ba ta fitar da ran sayen dan kwallon tawagar Netherlands mai taka leda a Barcelona, Frenkie de Jong ba, koda yake kungiyar Sifaniya ta sanar a makon jiya cewa De Jong zai ci gaba da taka leda a Camp Nou. United tana karshen teburi, bayan shan kashi a wasa biyu a jere da ta yi da Brighton da kuma Brentford a gasar Premier ta bana.
sports	AFCON 2023: Za a raba jadawalin shiga gasar kofin Afirka ranar Talata	Hukumar kwallon kafa ta Afirka, Caf za ta yi bikin raba jadawalin neman gurbin shiga gasar kofin nahiyar Afirka da za a yi a 2023. Code d'Ivore ce za ta karbi bakuncin wasannin da za a yi a 2023, bayan da Kamaru ta gudanar da gasar 2020, wadda aka yi a 2022. Hakan ya biyo bayan cutar korona da ta kawo tsaiko, sannan aka yi gasar tsakanin Janairu zuwa Fabrairun 2022. Za a raba jadawalin ne a Afirka ta Kudu ranar Talata, inda Thomas Mlambo zai gabatar tare da Solomon Kalou da kuma Lucas Radebe. Kasashe 48 ne za su fara fafatawa zuwa zagaye na biyu, inda za a raba su zuwa tukunya hudu, kowacce kasa za ta kasance a gurbin da take da shi a jadawalin Fifa, wanda ta fitar ranar 31 ga watan Maris din 2022. Daga nan za a raba kasashen rukuni 12 dauke da hur-hudu kowanne, wato daga A zuwa L, inda duk wadda ta yi ta daya da ta biyu za ta  kai gurbin buga gasar kofin nahiyar Afirka da Code d'Ivoire za ta karbi bakunci a 2023. Itama Code d'Ivoire za ta kasance cikin kasashen da za a raba jadawalin da ita, duk da tuni ta samu gurbin buga gasar tunda ita za ta karbi bakuncin wasannin. Kenya da Zimbabwe wadanda Fifa ta dakatar suna daga cikin wadanda za a raba jadawalin tare da su, sai dai kuma idan nan da mako biyu ba a cire takunkumin da aka dora musu ba, za a fitar da su daga buga wasannin neman gurbin shiga kofin Afirka. Saboda haka a rukunin da suke za su zama uku kenan, kuma ba za a saka su waje daya ba. Za a fara wasannin cikin watan Yunin 2022. Rabon da Code d'Ivoire ta karbi bakuncin gasar tun 1984. Senegal ce ke rike da kofin Afirka, wanda ta lashe a Kamaru, bayan da ta yi nasara a kan Masar.        3 Abdel Khalek Tharwat Street, El Hay El Motamayez, P.O. Box 23 6th October City, Egypt - Tel.: +202 38247272 Se désinscrire/unsubscribe
sports	Bayern Munich ta dauki Bundesliga na 10 a jere na 32 jumulla	Bayern Munich ta doke Borussia Dortmund 3-1 a wasan mako na 31 ranar Asabar ta kuma lashe Bundesliga na bana. Bayern ta ci kwallayen ta hannun Serge Gnabry da Robert Lewandowski da kuma Jamal Musiala. Ita kuwwa Dortmund ta zare daya ta hannun Emre Can a bugun daga kai sai mai tsaron raga. Kungiyar da Julian Nagelsmann ke jan ragama ta ci kofi na 10 a jere tun daga 2012-13 ta kuma lashe na bana na 32 jumulla da tazarar maki 12, saura wasa uku a kammala kakar nan. Bayern ta yi wasa tara a jere ba tare da rashin nasara ta ba, kuma karawa hudu aka doke ta a kakar nan. Lewandowski ne kashin bayan Bayern Munich, wanda ya zura kwallo 33 a raga a kakar nan, sai dai a bara 44 ya zazzaga - ya kafa taricin yawan cin kwallaye a Bundesliga.
technology	Jaipur: Tsawa ta kashe mutum 16 suna cikin ɗaukar hoto a Indiya	"Tsawa ta kashe a ƙalla mutum 16 tare da jikkata wasu da dama a garin Jaipur da ke arewacin Indiya a ranar Lahadi. Mutanen suna ɗaukar hoton ""selfie"" ne a cikin ruwan da ake sheƙawa a saman wata hasumiya da ke wani gini mai tarihi na yawon buɗe ido. Mutum 27 ne ke kan ginin da kuma bangon a lokacin da abin ya faru, kuma rahotanni sun ce wasu daga cikin su sun yi tsalle sun faɗa ƙasa. A ƙalla mutum 2,000 tsawa ke kashewa duk shekara a Indiya. Wani babban jami'in ɗan sanda ya shaida wa kafafen yaɗa labarai cewa mafi yawan mutanen da suka rasun matasa ne. A ranar Lahadi kaɗai an samu rahotannin mutuwar mutum tara a faɗin jihar Rajasthan inda Jaipur yake, a cewar kafofin yada labaran yankin. Rahotanni sun ce ana kuma samun rahotannin mutuwa a sauran jihohi sakamakon faɗuwar tsawa. An ruwaito cewa a ƙalla mutum 41 - mafi yawa mata da yara ne tsawa ta kashe a gundmomin jihar Uttar Pradesh. Mafi yawan waɗanda suka rasun mutum 14 a birnin Prayagraj suke. Manyan ministocin Uttar Pradesh da Rajasthan sun sanar da biyan dala 6,700 a matsayin diyya ga iyalan waɗanda suka rasun. Ofishin Firaminista Narendra Modi ma ya sanar da biyan dala 2,681 ga iyalan mamatan a dukkan jihohin uku. Damuna na farawa ne daga watan Yuni zuwa Satumba a kowace shekara, inda ake zabga ruwan sama. Hukumar Kula da Yanayi ta Indiya ta ce mace-mace sakamakon faɗuwar tsawa ya nunka a Indiya tun bayan shekarun 1960 - kuma sun ce ɗaya daga cikin dalilan shi ne sauyin yanayi. Bayanan sun ce faɗuwar tsawa ta ƙaru da kashi 30 zuwa 40 cikin 100 a wuraren tsakiyar shekarun 1990. A shekarar 2018, an yi tsawa sau 36,749 a jihar Andhra Pradesh da ke kudancin ƙasar kaɗai cikin sa'a 13 kacal. Jami'ai sun ce an fi samun hakan a yankunan da ba su da bishiyoyi masu duhuwa, inda hakan ke jawo mutane ke zama cikin tsautsayin tsawar ta faɗa musu."
technology	Taurarin TikTok ‘yan kabilar Maasai sun ja hankalin masu son fina-finan Bollywood	"Sanye da tufafinsu na gargajiya na 'yan kabilar Maasai kana kewaye da shanu, sabbin taurarin shafin TikTok na kasar Tanzania, 'yan uwan juna Kili da Neema Paul, sun shirya tsaf domin nadar sabon faifen bidiyonsu. An kafa wata wayar komai-da-ruwanka a kan wani turke tsawon mita daya daga gidansu da ke Mindu Tulieni, wani dan karamin kauye a gabashin yankin Pwani. Gari mafi kusa Lugoba, tsawon sa'a daya ne a tafiyar kafa. Saboda babu wutar lantarki a kauyen, Kili kan ziyarci garin ne a kullum domin saka wayarsa a caji. Yayin da suke tsaye a gaban na'urar daukar hoto, Kili mai shekaru 26, na tsaye a bayan kanwarsa Neema mai shekaru 23. Da zarar an fara saka wakar, 'yan uwan junan kan fara bi ta kai da bakunansu da harshen Indiyanci kana suna rawar fitattun wakokin fina-finan masana'antar Bollywood. A cikin watanni da suka gabata, faya-fayen bidiyon wakokin da suke bi sun karade fadin kasar India. Faifen bidiyonsu mafi shahara da suka dauka shi ne na wakar Raataan Lambiyan daga wani sabon fim na wannan shekarar mai suna Shershaah, ya samu masu kallon sa kimanin miliyan daya cikin 'yan kwanaki. Kana manyan taurarin fim din Kiara Advani da Sidhart Malhotra sun rika yada shi. Asalin wanda yar era wakar Jubin Nautiyal, ya yi wa 'yanuwan juna wata Ba-zata a lokacin da ake yin wata hira da su kai tsaye a gidajen rediyo na kasar India. ""Kowa ya san ku a Indiya,'' Nautiyal ya shaida musu. ""Kun yin suna da farin jini!'' Hada faifen bidiyon daga kauyen Mindu Tulieni, inda akasarin mazauna kauyen bas u da wayoyin salula, ya sa Kili da Neema suka cika da mamaki cewa faye-fayen bidiyonsu zai kai ga miliyoyim mutane a kasar Indiya da fadin kasashen duniya ba. ""Da farko mun dauki batun na bidiyon kamar wata raha ce, ba mu taba tsammani zai karade duniya ba,'' in ji Kili. '' Don lokacin da na fara ganin yawan mutanen da suke kallo da kuma yadda mutane a kasar India ke ta magana a kai, na cika da mamaki. Na ji wani farinciki.'' Na ji matukar dadi a rai na."" Karfin guiwar da suka samu na nadar wannan faifen bidiyo na su ya faru ne saboda yadda suke matukar kaunar kallon fina-finan Bollywood, wanda ya fara kallo a lokacin da ya tafi karatu a babban birnin Dodoma. Duk da cewa bay a fahimtar harshen, shi da kanwarsa sun koya wa kan su yadda za su yi wakar Indiyanci. ""Tun ina dan karami, ina kallon fina-finan Indiya a gidajen kallon fim na yankin mu a Tanzania, sai na ji na fara son fina-finan da wakoki. Idan kana son abu ya kan zama a bu mafi sauki ka koya,'' in ji Kili. ''Ya dauke ne tsawon kwanaki biyu zuwa uku in koya tare da yin bitar wakar. Na gano ma'anar wakar da Turanci, don in san yadda zan rika nuna wa a fuska da jikina yada ya dace,'' ya ce. ""Ko da ban fahimci a kan me aka yi wakar ba, na kan iya gane wa ta hanyar bin kidan. Bayan da farko ya fara daukar bidiyon shi kadai, Kili ya saka kanwarsa Neema ciki, wacce ita ma take matukar kaunar fina-finan Bollywood, ta shiga cikin daukar faye-fayen bidiyon. ""Lokacin da dan uwana ya nemi in yi bidiyon tare da shi, na ki amincewa da farko saboda ina jin kunyar tsayawa a gaban na'urar aukar hoto,'' in ji Neema. ""Amma daga bisani na fara sabawa da shi. Abin ban mamaki ne yadda abubuwa suka kasance - ba mu taba tsammani rana irin wannan za ta zo ba.'' 'Yan uwan junan biyu, da a baya kan shafe ranakunsu suna kiwon shanu da noma, yanzu suna amfani da lokutansu wajen hirarraki ga manyan tashoshin talabijin da rediyo na kasar Indiya. Idan aka dawo gida kuma, nan ma suna samun kulawa da tagomashi a matsayin taurarin TikTok mafiya shahara a Tanzania. Yanzu haka sahihin shafin Kili na TikTok na da mabiya miliyan daya da dubu dari takwas. Ya fara bude shafin kimanin kasa da shekara daya - bayan da ya samu labarin manhajar ta hanyar abokansa. Tuni ita ma Neema ta bude nata shafin na Instagram, wanda ke da mabiya kusan 65,000 Amma kuma yayin da labarin shaharar wadannan 'yan uwan juna biyu ya ja hankulan kasashen duniya, danginsu da sauran mazauna kauyen ba su da masaniya sosai game da sabuwar daukakar da suka samu. ""Mutane da dama a nan ba su da wayoyin salula kuma ba su san komai ba game da shafukan sada zumunta. Ko ita kan ta Neema bata san komai a kai ba sosai. Tana jin dadi kawai amma bata san tasirin da hakan ke haifarwa ba,"" in ji Kili. ""Kowa ya rude a lokacin da manema labarai suka fara shigowa kauyenmu da ma'aikatan gidan talabijin. ""Da farko, danginmu sun yi ta mamaki dalilin da ya sa nake rawa da waka a maimakon kula da shanu. ""Yanzu sun fara fahimtar cewa ina yin wani abu mai kyau.'' Buri ne da ya cika ga Kili da Neema, wadanda suka ce sun dade suna son su shiga masana'antar nishatantarwa, amma ba su taba tsammani mafarkinsu zai zama gaskiya ba. ""Mun fito daga wani karamin kauye ne a wajen birni, don haka ban taba tsammani mafarkina na zama tauraruwa da kuma kasancewa a gaban na'urar daukar hoto zai taba zama gaskiya ba. Na dai bar batun a cikin zuciyata,'' in ji Neema, wacce ba kamar yayanta ba, bata taba fita wajen kauyen Mindu Tulieni ba. ""Samun damar zuwa kasar India zai zamawani abin farin ciki ne.'' Yayin da duniya ke kallo, 'yan uwan junan sun bayyana cewa a shirye suke su fara aiki a kan sabon bidiyonsu ga mabiyansa. ""Muna so mutane su rika jin dadin kallon bidiyonmu, shi yasa muka fara yi,'' in ji Kili. ""Manyan abubuwa na nan tafe, don haka mabiyanmu su zauna cikin shiri.'' Priya Sippy 'yar jarida ce mai zaman kanta da ke zaune a London."
technology	IPhone 13 za ta inganta tsarin daukar hoto da bidiyo	"Kamfanin Apple ya sanar da sabon samfurin wayarsa ta iPhone 13, wacce za ta iya daukar faifen bidiyon ''hoton fuska'' mai cikakken fasali - wanda hakan ke nufin wani bangare na hoton da abin da ka dauka zai kasance ya fita sosai, a yayin da sauran bangarorin kamar na baya da kuma gefensa za su kasance dusu-dusu. Sabon yanayin daukar bidiyo ''na nuna yadda wani ke shirin shiga cikin bangon kewayen hoton'' kana ya kan mayar da hankali a kan su, in ji kamfanin Apple - wani abu da ake kira ''mayar da daukacin hankali kan abu''. Ita kadai ce wayar tafi-da-gidanka da za ta bai wa masu amfani da ita damar yin gyare-gyare da kwaskwarima bayan daukar hoton, jagoran kamfanin na Apple Tim Cook ya bayyana. Amma kuma, akasarin sauran abubuwan da sabuwar samfurin wayar ta kunsa an kara sabuntawa ne daga samufurin na baya. Haka kuma labarai game da aibun da ya shafi sirri a tattare da wayoyin kamfanin na Apple wanda ka iya bankada sakonnin kar-ta-kwana na masu amfani da wayoyin sun kankane wannan sabon batu. A ranar Litinin ne kamfanin na Apple fitar da wani tsari na tsaro ga aibun da aka bayyana a baya wanda bata san da shi ba - wanda zai bai wa masu kutse damar shiga cikin bangaren sakonnin kar-ta-kwana ba tare da mai mai amfani da wayar ya latsa a kan layin da zai bude musu wani shafi ba ko kuma kundi. Sabuwar iPhone din ta kunshi guntun karfe mai sauri na A15, da kuma fuska mafi haske, da karfin batirin da zai kai tsawon sa'oi biyu da rabi, kana ta  zo da sabbin launuka da suka hada da ruwan hoda, da shudi, da ja, da baki da kuma fari. Sabuwar wayar ta iPhone na kuma da ma'ajiya mai daukar nauyin gigabait 500(500GB) wanda mafi karancin ma'ajiyarta ke kai wa har gigabait 128 (128GB) idan aka kwatanta da samfurin irinta na baya masu nauyin gigabait 64 (64GB) kawai. Apple ya kuma bugi kirjin nuna goyon bayansa wajen kare muhalli, yana mai cewa an sarrafa wayar da kayyaki da dama da aka gama amfani da su - da suka hada da wayoyin eriyar da aka sarrafa daga robobin ruwan sha. Kaddamarwar na zuwa ne a yayin da masu sayen ke cigaba da barin wayoyinsu na kai wa tsawon lokaci kafin su kara inganta su. Kamfanin zuba jari na Wedbush Securities ya kididdige cewa masu amfani da wayoyin na iPhone kusan miliyan dari biyu da hamsin ne bas u inganta wayoyin na sub a har na tsawon shekara uku da rabi. Paolo Pescatore, wani mai sharhi ne a hukumar PP Foresight da ya bayyana cewa da dama har yanzu ba su samu amfana da sabbin fasalin wayoyi na zamani ba. ""A yayin da da dama za su dauki inganta wayoyin a matsayin karuwa, akwai miliyoyin masu amfani da wayoyin da har yanzu ba su inganta su zuwa fasahar intanet ta 5G ba,""  ya ce. Ana iya amfani da fasahar intanet ta 5G ne kawai a kan samfurin wayar iPhone 12, wacce aka fitar cikin shekarar da ta gabata, da kuma sabbin samfurin da aka sanar. A cikin watanni ukun tsakiyar wannan shekarar, kamfanin Apple ya sayar da kusan kasha uku bisa dari (25.9%) na duka wayoyinsa masu amfani da fasahar intanet ta 5G a fadin duniya, kamar yadda kamfanin IDC na ma sharhin ya bayyana. Marta Pinto, babban manajan bincike a kamfanin na IDC ya ce: ""Da wannan sabon matsayi, wadannan alkaluma za su karu tare da kara karfi wajen maye gurbin mamayar da kamfanin Apple ya yi a wancan gurbin.'' ""Rashin kasancewa na farko wajen Not being the first [kaddamar da wayoyi masu amfani da fasahar 5G] ya yi amfani.'' Shi ma kamfanin Apple ya kaddamar da samfurin kananan wayoyi na iPhone 13 Mini, da Pro da kuma Pro Max. Samufurin wayoyin iPhone 13, da Pro da kuma Pro Max na kunshe da kyamarori uku kuma wanda Apple din ke kira "" tsari n kyamara mafi inganci a yanzu"". Kudin samfurin wayoyin iPhone 13 mini ya fara daga fan dari shida da saba'in da bakwai (£679), yayin da iPhone 13 ya fara daga fan dari bakwai da saba'in da tara (£779). Samfurin iPhone 13 Pro ita kuma kudin ta ya fara daga fan dari tara da arba'in da tara, kana mafi girma samfurin Pro Max ita kuma fan dubu daya da arba'in da tara (£1,049). Ana daukaka kamfanin Apple wajen kirkirar sabuwar fasaha. Amma muddin wannan kaddamarwa ta kasancewa wani abu na daban, wannan daukaka ta zama tsohon ya Babu wani sabon abu ko na musamman da aka sanar a nan. Kara sabunta wayoyinsa na iPhone, da Apple Watch da kuma iPad ya zama wani abu da aka saba gani, da rashin bayar da sha'awa, da kuma kariya. Inganta sabon tsarin kyamara mai daukar bidiyo (wanda a kashin gaskiya ya yi kyau) sake sabunta na baya ne. Ita kan ta gabatarwar, duk da cewa cikin sauki ne, amma babu takamaimen abubuwan da musamman ko na wata basira da za a rika tunawa da su a ciki. Jita-jita game da kara inganta wasu abubuwan armashi, kamar misali wayoyin iPhones masu iya amfani da tauraron dan adam, duk daga karshe sun zama shaci-fadi. ""Wannan wata gagarumar sanarwa ce,'' in ji shugaban kamfanin na Apple Tim Cook - yana danganta wa da kayyaki kamar su sabuwar wayar iPhone 13, wacce ta ke kusan kama da samfurin iPhone 12. Wasu na rade-radin cewa mai yiwuwa kamfanin na Apple zai daina lakaba wa samfurin wayoyinsa lambobi (kasancewar lamba 13 rashin sa'a ce ga wasu) - amma babu wani yunkuri mai kama da haka. Har yanzu, Apple zai sayar da kayyakinsa da dama - sun saba yin hakan. Ka yi tunanin da ya wuce batun gagarumin kiran kasuwar kana wanda ya kasance kaddamarwar da bata bayar da sha'awa ba - musamman ma daga kamfanin da ke son bayyana kan sa a matsayin mai basirar fito da sabuwar fasaha. yi. Agogon Apple Series 7 Kamfanin Apple ya kuma sanar da sabon samfurin sa na agogon Apple Watch. Sabon samfurin na Series 7 ya fito da sake sabunta fasaali na farko ga agogon tun a shekarar 2018, kana zai kasance wanda ya dara girma kadan. Mai sabon fasalin girman zai dace da kusan kashi hamsin bisa dari (50%) na karin rubutu a fuskarsa, kana yana da wurin lambobin yin rubutu a kai. Kana yana jurewa kura a karon farko. Samfurin Apple Watch iOS 8 zai kuma iya gano tukin kekuna da suka hada da masu amfani da lantarki. Amma kuma kamar yadda kafar yada labarai ta Blomberg ta bayyanam samfurin Apple Watch Series 7 ka iya fuskantar tsaiko wajen kerawa. Kamfanin Apple ya ce sabon samfurin zai fita nan gaba kadan a bayan lokacin bazara, a yayin da za sauran kayyakin da ya kera kamar su sabuwar babbar wayar kan cinya ta iPad da kuma iPhone - da aka sanar a lokaci daya - za su fita a cikin mako mai zuwa. Apple na da kasha arba'in da bakwai bisa dari (47%) na kasuwar agogon tafi-da-gidanka a duniya, kamar yadda wani bincike daga kafanin CCS ya bayyana. ""A dubawa ta farko, sabon samfurin agogon Apple wani sabon maimacin ne, amma mafi girman fuska da zai bayar damar amfani da manyan madannai, kana yanayin tsarin lambobi da haruffan tabbas za su kara saukaka yadda za a yi amfani da shi,"" Leo Gebbie, babban mai sharhi a kamfanin CCS ya bayyana. Ya kuma ce ya yi tsammanin ganin batiri mai tsawon rai, yayin da masu amfani da shi suka dade suna fatan ganin cewa agogunan sun yi karko'', amma ba a sanar da wannan ba - ko da kuwa saurin caji ne. ""Duk da wannan damuwa, agogon na Apple na cigaba da samun kasuwa da dama, kuma ya kashe kasuwar sauran agogunan tafi-da-gidan-ka a kasuwanni ba kadan ba,'' ya ce. Apple ya kuma kaddamar da sabon samufurin iPad. Tim Cook ya ce cinikin iPad ya kara bunkasa zuwa kasha 40 bisa dari (40%) a cikin shekarar da ta gaba Yana kunshe da karfin allon lantarki na A13, da kashi ashirin bisa dari (20%) na mafi saurin aiki daga irin samfurin irin na baya. Apple ya ce za ta linka sau uku wajen sauri fiye da Chromebook"". Kudin sabuwar iPad ya fara daga dala dari uku da ashirin da tara ($329) kwatankwacin fan dari uku da sha tara (£319) kana akwai ragin farashi na dala dat biyu da casa'in da tara ($299) ga makarantu. An kuma kaddamar da sabon samfurin iPad mini, wacce ke aiki da wayar USB-C, da taimakon fensirin Apple, kana babu madannai na sama - farashin ta ya fara daga fan dari hudu da sabain da tara (£479).ta."
technology	Bidiyo: Google ya gano yadda duniya take sauyawa	Latsa hoton da ke sama don kallon bidiyon: Google Earth ya kaddamar da wata taswira mai  nuna yadda doron duniya ke sauyawa da gushewar zamani. Tana amfani da hotunan da aka dauko da tauraron dan adam shekaru 37 da suka gabata zuwa yanzu. Tana taimakawa wajen nuna tasirin sauyin yanayi muraran. Haka kuma ta nuna yadda ayyukan dan adam suka sauya doron duniya.
technology	Brazil ta hana sayar da wayoyin iPhone marasa caja a kasar	Gwamnatin Brazil ta ce ta hana sayar da wayoyin iPhone wadanda ba su da caja a kasar. Cikin wata sanarwa da Ma’aikatar Shari’a a kasar ta fitar a ranar Talata, ta ce ta ci tarar kamfanin wayoyin fam miliyan 2.04. Hukumar kula da hakkin masu sayen kayayyaki ta kasar ta ce matakin da kamfanin Apple - wanda ke kera wayoyin - ya dauka na rashin sayar da wayoyin tare da cajarsu ya ci karo da hakkin masu saya. To amma kamfanin na Apple ya ce zai daukaka kara game da wannan matakin. Kamfanin ya shaida wa kamfanin dillancin labarai na Reuters cewa zai yi aiki tare da mahukuntan kasar wajen warware matsalar, to amma ya kara da cewa a baya ya sha samun nasara a kotunan kasa a kan batun. Kamfanin na Apple ya ce,” Muna da tabbacin cewa masu hulda da um sun san hanyoyin da suke bi wajen caja wayoyinsu.” Gwamnatin ta Brazil ta dauki matakin hana sayar da wayoyin na iPhone marassa caja  ne kwana guda kafin kamfanin na Apple ya gabatar da sabbin wayoyinsa ta iPhone 14 da 14 Pro da kuma Apple Watch Ultra. A shekarar da ta wuce, hukumar kula da hakkin mai saye a São Paulo taci tarar kamfanin Apple £2m, yana mai cewa yadda aka sayar da iPhone 12 da sauran wayoyin da suka biyo bayanta sun saba da ka’idojin hukumar saboda wayoyin basa zuwa da caja. Tun a 2020 ne bayan da kamfanin na Apple ya gabatar da iPhone 12, ya daina saka caja da hedifon a cikin sabbin kwalayen wayoyin. Apple ya ce ya yi hakan ne da farko bayan ya daina amfani da adapton agogon Apple a cikin kwalinsa, kuma hakan ya taimaka wajen girman kwali. Mataimakiyar shugaban da ke kula damanufofin kamfanin Lisa Jackson, ta ce a yanzu suna da adafto fiye da miliyan biyu da suka ajiye su waje guda. Hukumar kula da hakkin mai saye ta Brazil din ta ce hujjar da kamfanin na Apple ya bayar a kan rashin sanya cajar bata gamsar ba. Hukumar ta ce ba bu wata shaidar da ke nuna cewa cire cajar zai taimaka wajen kare muhalli daga gurbacewa. A cewar ma’aikatar shari’ar kasar, hukumar kula da hakkin mai sayen ta ce yakamata kamfanin Apple ya duba wata hanya da zai ce za a bi wajen rage gurbatar muhalli maimakon haka kawai ya cire caja daga cikin kwalin waya. A farkon shekarar 2022 ne, Kungiyar Tarayyar Turai ta amince cewa duk wasu kayan latironin da ba bu caja a ciki to ba su cika ba. Hukumar ta ce sayar da wayoyin na iPhone ba tare da cajojinsu ba, misali ne tilastawa masu saye su kara kashe kudi don siyen caja. Hukumar ta ce idan kuma har za a rinka sayar da wayoyin ba tare da cajojin ba, to sai kamfanin na Apple ya rage farashin wayoyin.
technology	Yaran da ke yin kayan sawa da tarkacen leda da robobin bola a Najeriya	"Yaya kuke yi da jaridunku bayan gama karantawa da kuma ledoji da kwalayen lemo ko kwalabe? Ga mutane da dama, amsar ita ce suna zubar da su a shara – sai dai hakan ya sha bamban ga wata kungiya a Najeriya da ta rungumi tattara irin wadannan tarkace ko shara suna sarrafa su tare da matasa masu fafutika zuwa abubuwan ado. Shiri ne na karfafa sarrafa wadannan abubuwa zuwa kayan ƙawa domin tallata ado da kwalliya. A yanzu, ado da kwalliya kusan su ne suka mamaye kashi 10 cikin 100 na sinadarin kabon (carbon) da ake fitarwa, a cewar Majalisar Dinkin Duniya. Kungiyar Greenfingers ke jagorantar gangamin tsaftace muhalli a birnin Legas na Najeriya, tun 2012. Amma a ranar Asabar, sun mayar da hankali wajen shirya taron tallata kayan ƙawa da aka ƙirƙira daga shara a matsayin sabon hanyar ankarar da duniya dabarun rage shara da sake sarrafa su zuwa abubuwan amfani. Chinedu Mogbo wanda kuma ya kafa kungiyar ya shaida mana cewa akwai ƙarancin ilimantarwa kan gurbata muhalli da matsalolin sauyin yanayi don haka irin wannan taro da suka yi wa lakabi da “trashion” shi ne hanyar ƙayatarwa da ilimantar da al’umma. ""Muna son matasa su kasance a cikin wannan gangamin na rayuwa a tuddai da kuma ruwa,"" a cewar Mogbo, wanda ya ƙuduri aniyar shi ma kaso mai girma na sarrafa bola zuwa abubuwan ƙayatarwa na jan hankali. Sai dai sarrafa bola a Najeriya ba abu ne mai sauki ba: Akwai damuwa daga ɓangaren masu kula da bola ko shara, ana karɓan wannan shara a wuri guda sannan a kai su wani waje na daban – ma'ana ayyukan ba sa tafiya yadda suka dace. Don haka shirin trashion na nuna hanyoyi mafiya dacewa na gudanar da wannan ayyuka da dabarun sarrafa bola wanda a baya babu masaniya ko kwarewar hakan, a cewarsa. Chinedu na da yardar cewa ""Najeriya ta fi bayar da fifiko a fannin mai, kuma batun dogara da wannan fannin ba mai dorewa ba ne kamar yadda alamomi ke nunawa nan gaba,"" a cewarsa. Sharar da aka tattara daga kwatoci da magudanar ruwa da bakin teku da sauran yankunan al'umma – sun samu damar kasancewa tufafin da aka yi bajakolinsu a wannan taro. Kuma hakan na nuna dole a bijiro da wasu dabaru kamar wannan taro mai jan hankali. ""Na yanke shawarar fitowa na yi wannan taro a bana, saboda ina son samar da canji, mun ga sauyin da matsalolin yanayi ke haifarwa, don haka gaskiya ina son kawo sauyi,"" a cewar Nethaniel Edegwa yar shekara 16."
technology	Matar da ke sa mabiyanta na shafukan sada zumunta kamanta mutuwa	"Gargadi: Wannan makalar na dauke da bayanan da ka iya tayar wa masu karatu hankali Zanen wata doguwar mace mai dogon gashi ya dade rataye a gidansu. Amma Sara ba ta taba tunanin wani abu akai ba. 'Yarta Casey kwararriyar mai zane-zane ce tana daukar lokaci don nazarin abin da za ta zana. Bayan dogon lokaci sai Sara ta fara tunanin akwai wani abu ga zanen kuma ta kudiri aniyar yin cikakken bincike. Ba a dade ba Casey ta lura wallafa zanen a internet. A kasan hoton an rubuta; ''Wannan kyakkyawar matar ita ce Teal Swan, shahararriyar malamar duba.'' Wace ce wannan matar da ta zamo abar sha'awa ga matashiya 'yar shekara 18? Teal Swan mace ce da ta ayyana kanta a matsayin malamar duba, kuma jagorar sauya juyin juya hali ta kashin kanta. An haifeta a Utah a matsayin Mary Teal Bosworth,  tana da mabiya a shafukan sada zumunta, kuma a shafinta ana kallon bidiyonta a Youtube sau miliyan 79. Cibiyar da ta bude, mai ikirarin bai wa mutanen da suke cikin damuwa shawara, yawanci wadanda suka samu kansu cikin tsananin tashin hankalin da hankalinsu ke neman gushewa ko kokarin hallaka kai. Ta yi imani da mutum na iya mutuwa kuma ya sake dawowa duniya, da karfin samar da waraka ga matsaloli, saboda a cewarta tana daya daga cikin wadanda suka tsira bayan yunkurin hallaka kanta, wannan ya ba ta kwarin gwiwar za ka iya gwada mutuwa kuma ka samu maganin matsalarka. Swan ta ce manufarta ita ce taimaka wa wadanda suka samu kansu cikin tashin hankali, kuma yawancin mutanen sun ce koyarwarta ta taimaka musu kwarai da gaske. Sai dai an fara zargin Swan tana kara sanya mutane cikin hadari musamman kan batun mutuwa, kuma masana halayyar dan adam sun fara kiran abin da take bai dace ba, kuma ba ya taimakawa sai sanya rayuwar mutane cikin hadari. Sara ce zaune a falonta da ke arewa maso gabashin Amurka, tana sauraren wakokin ikilisiya yayin da hasken rana ya ratso tagar da ke falon. Ita da mijinta sun shaida min cewa ta wayar tarho da aka kira su, aka fada musu labari mafi muni a rayuwa wato 'yarsu ta hallaka kanta. Sara ta san 'yarta na fama da bacin ran rabuwar da suka yi da saurayinta, ba ta taba kawowa a ranta 'yarta za ta iya daukar mataki irin wanda ta dauka ba. Sara ta fara duba shafukan sada zumunta da 'yarta ke amfani da su. Ta gano Casey ta wallafa alkalami a shafinta na Facebook, a kasan shi ta rubuta Teal Swan, nan da nan ta gane 'yarta ta shiga kungiyar ''Teal Tribe'', kuma ba kowa iya shiga shafin ba sai idan kai mamba ne. Sara ta yi shahadar kuda tare da shiga shafin, ta kadu matuka kan abin da ta gani. Ta karanta wani sako da 'yarta ta wallafa cewa ta yi kokarin kashe kanta. Hoton da aka sanya a kasan sakon ya nuna wata mace da yatsunta biyu a goshi kamar bindiga. An maida wa Caney martani ta hanyar sakwanni biyu daya daga ciki da ya taimaka wajen tura bidiyon Swan a jiki an rubuta: ''Ina son kashe kaina, abin da ya kamata ka yi idan za ka kashe kanka.'' A cikin bidiyon, malamar duba Swan ta bukaci wadanda suke son kashe kansu su tuntubi jami'an lafiya, amma sai ta ci gaba da cewa, ga wasu wannan matakin ba zai yi tasiri ba. Ta kafe cewa hallaka kai tamkar ''shi ne abu mai sauki da yake kusa da mu za mu iya yin hakan a kowanne lokaci.'' Ta bayar da shawarar kallon bidiyon zai bai wa mutane damar jinge wannan a gefe guda, su mayar da hankali kan abin da ya kamata su dan samu nutsuwa. Ta kuma bayar da misali da wani atisaye da masu kallon bidiyon za su gwada, inda ta kwanta a kasa ta saki jikinta kamar ta mutu, ta ce su kamanta su ne suka mutu. Ta ce duk wanda ya gwada mutuwa zai fahimci babu abin da ya fi dadi kamar ka sake rayuwa... don me za ka tafi? Ta ce kashe kai abu ne mai tayar da hankali, musamman ga masoyanka amma ba wani abu ba ne idan kana mace ko raye... ba ka son mutuwa, abin da kake bukata kawai shi ne ka fita daga halin kuncin da kake ciki. Babu tabbas din ko Casey ba ta kalli bidiyon ba, amma idan dai ta kalla tabbas hakan ya taka rawa kan matakin kashe kanta da ta dauka. Amma sakon da ta wallafa gabannin mutuwarta ya nuna wasu daga cikin kalaman da Swan da take yi, ciki har da sake haifar mutum bayan ya mutu. Mahaifiyarta Sara ta fusata matuka da ganin bidiyon, tare da cewa shi ne kadai sakon da Casey ta wallafa a kungiyar Teal Tribe aka ba ta amsa, kuma babu wanda ya shaida wa 'yan sanda ko kuma yunkurin tuntubar iyayenta. Ta wallafa sakon da makwanni biyu, kafin ta kashe kanta. ''Wannan babban kuskure ne da jefa rayuwar mutum cikin hadari,'' in ji Sara. ""Daman na yi tunanin akwai dalilin da ya sanya Casey kashe kanta, abin ya fi karfin tunanina, babu tantama kungiyar da Swan ke jagoranta ita ce ta bai wa 'yata karfin gwiwar kashe kanta. ""Babu wani abu da za a fada min da zai sauya min ra'ayina.'' ""Tamkar fa an ba ta aiki ne ta yi atisayen yadda za ta kashe kanta,"" Sarah ta bayyana abin da bidiyon ya ke koyarwa. Saboda kokarin gano ko akwai wani abu da ya kamata na kara sani, sai na shiga shafin Teal Tribe na Facebook,  yana da mabobi sama da 27,000, anan na ci karo da tashin hankalin da ya wuce wanda na gani da farko. A wannan shafi ana tattaunawa kan yadda mutum zai kashe kansa cikin sauki inda mutane da dama ke bayyana ra'ayinsu na son hallaka kansu, yayin da sauran mambobin kungiyar ke ba su kwarin gwiwa da karfafa musu gwiwar aikata hakan. Sara ta ci karo da wasu shawarwari da aka zayyano da wanda ke son kashe kansa zai kaucewa don kar a samu kuskure. Amma dukkan bidiyon da ake nunawa a matsayin misali, jagora Swan ce ke aikatawa. Makwannin da na dauka ina bibiyar abubuwan da ake tattaunawa da koyarwa a kungiyar, na gano matasa cikin mambobin kungiyar sun kashe kansu jim kadan bayan sanya bidiyon da yake koyarwar. Baya ga koyarwa a shafin intanet, Swan ta kan shirya taruka a Amurka da Turai kan yadda za ka kashe kanka. Tikitin shiga wannan abu dala 200 ne, na yi kokarin halartar daya daga cikin tarukan a birnin Chicago na ga dandazon matasa da suka halarci taron kuma a zahiri ake koyar da komai. Wani ya shaida min Swan na sauya yadda duniya ke tafiya. Wani kuma ya ce min macen kwarai ce da ta san abin da ke faruwa da hanyoyin warware matsalolin rayuwa cikin sauki. An dauki sa'a takwas a wajen taron, ana kuma kiran mambobin kungiyar da suke wajen su hau dandamali don Swan ta ba su shawara. Suna tattaunawa a kan batutuwa masu muhimmanci a rayuwarsu, daga cin zarafi, zuwa sha'awaar hallaka kansu. Wani mutum ya ce a kowanne daren Allah yana kallon bidiyonta na sa'a biyar. Bayan taron na samu ganawa da Swan, na kuma tambayeta shin me za ta ce wa wadanda suka zargeta da karfafa wa mutane gwiwar hallaka kansu? Kawai sai ta bushe da dariya, kafin ta kada baki ta ce; ''wannan abin dariya ne, gaskiya abin dariya ne a gare ni.'' Sai kuma ta sha mur. Ta ce bai dace a kira mabiyanta da masu hallaka kai ba, kuma duk wanda ya fadi hakan to bai taba kallon bidiyon da take wallafawa a shafin intanet ba. Da na fada mata matasa biyu mambobin kungiyarta sun kashe kansu, sakamakon bidiyonta da suka kalla. Sai ta fara masifa. ''Ban san da su ba,'' ita ce amsar da ta ba ni. Sai kuma ta kara fusata, fuskarta ta sauya launi zuwa ja-ja-ja, alamun bacin rai matuka, ta ce ai ita ce kuwa ke sauya wa mutanen da ke son kashe kansu tunani. ''Idan kika kalli yadda mutanen da suke sha'awar yadda nake magance musu matsaloli, za ki gane mutanen suna bukatar taimako. ''Idan kika ce wai ni, ina sa mutane na kashe kansu, ba maganar da hankali zai dauka ba ce.'' ""Da na yi magana kan shafinta na Facebook, ta amince tana damuwa da hakan. ''Shi ne abin tayar da hankali kan abin da nake yi,'' ta shaida wa Sara. ''Kamar fa kin samar da wata kungiya ta shafin sada muzunta da zummar za ta zamo dandalin mutane masu ra'ayi irin naki. ""Mu ce mamba a dandalin ya yanke shawarar kashe kansa, don haka ba laifina ba ne daman tun kafin su shigo kungiyar suna fama da matsaloli.'' Amma ta amince wadanda suke taimaka wa wajen tafiyar da shafinta ba su da cikakken horon yadda abubuwan ke gudana, ba su san abin da za su yi ba idan suka ga wani ya wallafa sakon son hallaka kai. Sara ta shaida mata shafukan sada zumunta ba su ne wuraren da ya kamata ta baje kolin koyarwarta ba. ""To ai ni ma ina yin wadannan tunanin na kashe kai a lokacin da nake shekara 15,"" in ji ta. Bayan tattaunawar Sara da Swan, an samu sauyi don ta wallafa wani bidiyo a ciki ta fadi matsayarta kan yunkuri ko hallaka kai. Swan ta bayyana karara ba ta amince da hakan ba, kuma ba ta goyon bayan masu yin hakan. Ta ce manufata ita ce taimaka wa wadanda suke cikin damuwa su samu sassaucin fita daga kangin da suka samu kansu a ciki amma ba hallaka kai. Wannan mataki shi ne abin da wani kwararre kan halayyar dan adam ya shaida min a lokacin da nake gudanar da bincike. Damuwar da kwararru suka nuna Dukka sun nuna damuwa kan salon koyarwar Swan. Daya daga cikin kwararrun mai suna Dr Jonathan Singer, shugaban kungiyar masu yaki da hallaka kai ta Amurka ne. Ya ce: ''A lokacin da na samu labarin kungiyar Teal Tribe mai koyar da yadda mutum zai kashe kansa hankalina ya tashi.'' ''Ana fadawa mabiya idan suka hallaka kansu, za su sake dawowa duniya ba tare da waccar matsalar da ta janyo suka dauki ransu ba.'' ''Swan ita ce mai wannan tunanin kuma tana ganin hakan zai taimaka wa mutane, ta hanyar sanya musu tunanin su aikata hakan.'' Shi ma shugaban kungiyar yaki da hallaka kai ta Birtaniya Ged Flynn, ya yi tsokaci kan bidiyon Swan da na nuna masa. ''Gaskiya wannan ba ya taimakawa rage matsala sai ma karuwa da bullar wata sabuwar matsalar. Masu kokarin kashe kansu da sun ga bidiyon kakarsu ta yanke saka, sun samu gangara, wannan abu ne mai hadari ne.'' Dr Singer ya ce ya kamata kamfanonin sadarwa kamar su Facebook da Twitter su dinga kokarin shiga suna toshe ""hauka"" irin na Swan. Har wa yau, wasu daga cikin mambobin kungiyar Teal Tribe sun kirkiri wata sabuwar kungiyar mai suna ""Phoenix Tribe."" Ba kuma Teal Swan ke jagorantar ta ba, amma daya daga cikin manyan mabobinta ke tafiyar da shi. Kuma wasu daga cikin mambobi na yawan batun kashe kai, amma babu wanda ke cewa uffan don taimakawa ko bayar da shawara. Da muka tuntubi Youtube matakin da suke dauka kan irin wadannan bidiyo? Sai suka ce suna kokarin daidaitawa tsakanin abin da mutane ke wallafawa. Mutane na da damar tattauna abin da ke damunsu ko idan sun samu kansu cikin wani hali."
technology	Wasan kwamfuta na China: Gwamnatin kasar na kokarin hana yara zama kwararrun masu wasan kwamfuta ne?	"China kasa ce da ke son wasan kwamfuta, to amma a yanzu tana takaita lokacin da yara za su dauka suna wasa a intanet zuwa sa'a uku kawai a mako. Tana da masu wasn kwamfuta kusan miliyan 740, wato sama da rabin al'ummar kasar. Ana sa ran cinikin da ake samu a kasuwar wasannin kwamfutar ya kai na dala miliyan dubu 55, kamar yadda wani kamfani Niko partners ya bayyana. Kuma kasar ta mamaye duk wata gasar wasannin kwamfuta a duniya. To sai dai duka wadannan abubuwa na fuskantar cikas domin jam'iyyar Kwaminisanci ta kasar na kokarin sanya doka a kan wanda zai yi wasan na bidiyo da kuma lokacin da zai yi. A shekarar da ta wuce gwamnatin kasar ta kara tsaurara dokokin takaita wasannin, inda ta ce mutanen da ke kasa da shekara 18 za su wasan kwamfutar ne a tsakanin 8 na dare da 9 na dare, ranar Juma'a da Asabar da Lahadi - da kuma karin sa'a hudu a ranakun hutu na kasa. Kuma babban kamfanin fasaha na Tencent, wanda ke yin fitattun wasanni irin su Honour of Kings (known as Arena of Valor internationally) da Peacekeeper Elite, ya bayyana cewa ya bullo da fasahar gane fuskar mutum domin tabbatar da yara 'yan shekara goma sha ba sa yin wasan a tsakanin 10 na dare da 8 na safe. Matakin ya janyo ce-ce-kuce tare da harzuka mutane a shafukan sada zumunta da muhawara na China, inda wani mai amfani da shafin Weibo ya ce, shi ya rasa ma abin da zai ce, ya kara da cewa: ''Yanzu wasan ya zama kamar zuwa aiki.'' Wani matashi mai shekara 17 wanda ke wasannin na kwamfuta ya tura sako ne da gatse yana cewa : ""Babu wani na wasannin a yankunan karkara, to ke nan za mu yi wasa da kasa ne ?"" Shi kuwa wani matashi wanda ya soki shawarar sanya dokokin ya ce: ""Ina mamaki, mutane sun tashi ran daya ne kawai 'yan tsakanin shekara 17 da 18 suka samu kansu a cikin wadannan wasanni? Za a fake ne da wasan kwamfuta kawai a zarge shi kan gazawar iyaye ta ilmantar da 'ya'yansu."" ‘Abin da ke dauke hankali' Gwamnati ta kuduri aniyar takaita yin wasannin na kwamfuta ne, saboda ta dauke su a matsayin wani abu da ke bata lokaci da dauke hankali daga muhimman abubuwn da suka kamata , in ji Steve Tsang, darektan cibiyar nazarin harkokin China ta Jami'ar London (London School of Oriental and African Studies (SOAS)). Malamin ya ce gwamnatin China na ganin wannan matsala a matsayin wani kalubale ba ga matasan yau ba har ma ga al'ummar kasar da ta gaba. Ya ce gwamnatin kasar karkashin jagorancin shugaba Xi Jinping na son, kamar ka ce ta kirkira wani sabon mutumin China, wanda yake da dukkanin wasu dabi'u da suka dace da kuma jajircewa. A kwanan nan hukumomi suka hana fitattun mawaka 'yan daudu da masu kalamai na batsa ko wadanda suka saba wa al'ada daga tarukan nishadi Dan jarida Josh Ye, wanda yake aiki da jaridar Hong Kong ta South China Morning Post, ya ce gwamnati tana sanya dokokinta a dukkanin abubuwan da suka shafi wasanni da nishadi. Ya ce, a yanzu hukuma na sanya ido sosai a kan kafofi da dama na wasanni. An sanya doka a kan abubuwan da ake yi kai tsaye. An hana tallata wasannin kwamfuta na waje, wadanda ba a yarda a yi a China ba, in ji shi. To amma kuma wasannin kwamfuta a China babbar harka ce, to mai zai kasance tasirin wadannan matakai? ‘Mutane da yawa suna yin wasannin' Charlie Moseley wanda ke kirkiro wasannin kwamfuta na wani kamfani mai bayar da tallafi na Amurka, American Games,  wanda ya yi aiki sama da shekara goma a Chengdu, daya daga cikin birnen da aka fi yin wasannin kamfuta a China, ya ce wasan kwamfuta ya bunkasa sosai a China, inda miliyoyin mutane suke kallo. Ya ce a yanzu, kamfanin Tencent na gina filayen wasanni na biliyoyin dala domin kallon wasannin kwamfuta kawai. Kuma ya ce mutanen ma da za ka dauka ba su da wata alaka da wasannin ma a yanzu sun yi nisa a ciki. Mosley ta ce a sau da dama China na karbar nauyin gasar wasannin kwamfuta na duniya, kuma ta zama kusa a duniya a wannan fage. Ya kara da cewa 'yan kallo da yawa wadanda ba ma sa wasan sukan kama tashoshin da ake yi kai tsaye suna kallon wasannin. Ellie Gibson, 'yan jarida da ke zaune a Birtaniya, ta ce sanya ido da dokokin da China ke yi a kan wasannin wanda abu ne da ya shafi al'adar rayuwar mutane ka iya zama daya daga cikin abubuwan da suka janyo wa wasannin farin jini. kuma hakan ka iya zama dalilin da ya sa wasannin na kwamfuta na kwararru suka zama manyan wasanni ta hanyar da ba ba a dauka ba ma a kasashe da yawa. 'Abin da ba shi da kyau' Ta ce ina ganin abu ne mai kyau, mutane za su rungumi wasannin kwamfuta saboda kawai an  ce abu ne da ba su da kyau, kuma an yarda ka yi su ne kawai na dan lokaci. Dukkaninmu muna jin dadin yin abin da ba shi da kyau a wurinmu, kamar yadda ta sheda wa BBC. Ta ce tana ganin wannan wata hanya ce da za ta ma sa wasannin su kara daukar hankali da jan ra'ayin jama'a Gibson na ganin wadannan matakai za su iya sauya alakar China da yin wasannin. Ta kara da cewa: ""Ba a barin yara su shiga gasa sosai a China. Saboda haka abin shi ne, idan ba sa yin wasanni sosai lokacin da suke kanana har tsawon shekaru, wasannin ba za su zama wasu abubuwa da za su kasance na rayuwarsu ba. Ta ce to wannan ke nan zai sa a samu wani rukuni na masu gasar wasanni ke nan? Wasannin za su mutu ke nan, saboda an daina domin yara ba sa yi sosai? Maurice Stückenschneider, wani kwararre a wasannin kwamfutar kuma mai koyar da wasan ( League of Legends) yana ganin sabbin matakan za su yi tasiri a kan ci gaba da kasancewar China gwarzuwa a fagen, saboda a cewarsa wasannin kamar sauran wasanni ana renar gwanayensu ne tun suna kanana, wato dai ba a fafe gora ranar tafiya. Ya ce, ana yin wadannan wasanni a matakin 'yan koyo da kuma na wadanda ba cikakkun kwararru ba a Turai da kuma nahiyar Amurka ta Arewa. To amma a China abin ya fi samun karbuwa da tsari mai kyau. Kungiyoyi da yawa na China ba kawai suna da tawagar 'yan wasa ta biyu ne ba kadai har ma ta uku da kuma ta kananan 'yan wasa suna da ita, sun ba wa abin muhimmanci sosai. Matasan 'yan wasa da yawa suna farawa ne tun daga shekara 14 zuwa 15, amma kuma a Turai yawanci suna farawa ne daga shekara 16 zuwa 17. Stückenschneider ya ce kungiyoyin China sun kasance zakaru a gasar a wasanin duniya kusan shekara hudu, inda suke nuna bajinta a wasannin. Ya yi amanna cewa za a ga tasirin wannan mataki nan da shekara biyu ko uku, lokacin da gwanayen wasan na yanzu wadanda yawanci 'yan shekara 16 zuwa 17 ne sun yi gaba sun kai matakin kwararru. ‘Chinata daban’ To amma kuma wasu iyayen sun goyi bayan matakan takaita wasannin;  iyayen da suka damu da yadda 'ya'yansu ke zama masu yawan yin wasan da damuwa da lafiyar idanun 'ya'yan da lokacin da suke kasancewa a waje, in ji Gibson Kamfanonin fasaha na China, wadanda suma matakin zai shafe su, kusan sun goyi  da bayan matakin jam'iyyar duk da yadda abin zai iya shafarsu. Kamfanin Tencent ya fada a wata sanarwa cewa: ""Mun yi amanna da yin wasanni masu amfani ga lafiya, kuma muna daukar duk abin da ya shafi lafiyar jiki da kwakwalwa ta kananan yara da muhimmanci. Sanarwar ta kara da cewa, ""muna maraba da dokoki da ka'idojin da hukumomin da ke sa ido za su kawo, kuma za mu yi aiki tukuru domin kiyayewa da dokokin da suka shafi wasannin na yara.'' Amma kuma Moseley ya ce, yanayin da ake ciki a fannin kamfanonin ba me dadi ba ne, kuma rashin tabbacin daidaiton matakan ka iya sanya kamfanonin su karkata kasuwarsu zuwa wasu kasashen. 'Burin  Akida' To amma Moseley na daga cikin kwararrun da suke ganin China ta sauya manufa dangane da alkiblarta ta tattalin arzikinta. Ya ce: “A da bunkasar tattalin arziki ita ce abar da gwamnatin kasar ta fi ba fifiko. Yanzu kuma ta karkata ga manufa ta akida. Abin tambaya ga gwamnatin shi ne: za mu bar tattalin arzikin ya ci gaba da bunkasa ta hanyar da muka yi amanna ba ta da kyau ga kuma hadari ga matasa? Amsar hakan ita ce a'a. Moseley ya ce : “Wannan ba ita ce Chinar da na zo ba. China ta doshi wani wuri daban yanzu.” Tsang ya yarda cewa a yanzu burin jam'iyyar Kwaminisancin na kankane iko da komai ya sha gaban batun tattalin arziki. Ya ce: “Xi Jinping ya yanke shawarar cewa tattalin arzikin kasar ya yi karfi da girman da zai iya dawo da ikon gwamnati ta yi yadda take so. * This story was originally aired on the BBC World Service Business Daily programme. BBC Chinese’s Yitsing Wang contributed to this report."
technology	Mutumin da ke wayar da kan jama'a kan sauyin yanayi a kan keke	Yunusa matashi ne da ya ɗauki nauyin wayar da kan mutane a kan sauyin yanayi. Yana yin hakan ne ta hanyar tafiye-tafiye zuwa garuruwan da ke arewacin Najeriya a kan keke, inda yake yi wa mutane bayani kan illar sare dazuzzuka da ambaliyar ruwa da fari da sauran su. Yunusa ya daura aniyar yin wannan gagarumin aiki ne bayan da ya ga illar kwararar hamada ta yi wa ƙauyensa na Ingawa da ke jihar Katsina a Najeriya.
technology	Jirgin da Nasa ta aika duniyar wata ya komo duniyarmu ta Earth lafiya	"Hukumar sararin samaniyar ta Amurka NASA, ta dawo da kan rokar ta na farko da aka harba duniyar wata. Kan rokar mai suna Orion capsule, ya fado kasa cikin Tekun Pacific, bayan ya yi wa duniyar wata shigar burtu, tare da dawowa doron kasa. Daman dai wannan wani gwaji ne, kuma babu kowa a cikin rokar lokacin da ta fado, amma nan gaba idan za a sake harba wata lamarin zai sauya. Nasa na gagarumin shirin zuwa duniyar watar da rokar Orion. Watakila a yi wannan aiki a shekarar 2024 zuwa 2025 ko ma 2026, sannan za a yi yunkurin sanya dan adam cikin rokar da za a harba. Shekaru 50 kenan cif da aka cimma irin nasarar, lokacin da aka harba kumbon Apollo mai lamba 17. Hukumar NASA ta ce sabon shirin da akai wa lakabi da Artemis, wanda kalmar lissafi ce ta Girkawa,  kuma Artemis kamar danjuma ne da danjummai tsakaninsa da Apollo. ""[A lokacin kumbon Apollo] mun yi abin da ake ganin ba mai yiwuwa ba ne,"" in ji jami'in Hukumar ta Nasa  Bill Nelson. ""A yanzu haka, muna sake yin wannan kokarin, amma da manufa ta daban, saboda wannan karo za mu sake komawa duniyar wata domin mu koyi rayuwa a can, da yin aiki, da kirkira, da kafa abubuwa a can, domin mu nuna za a iya rayuwa a can. Abin da muke shirin yi, shi ne daukar bil'adama domin rayuwa a can, kuma za mu fara wannan shirin ne a kasrhen shekarar 2030, daga nan za mu fadada wannan damar'', a hirarsa da manema labarai. Mike Sarafin, manajan shirin, wanda ya dde ya na yi wa manema labarai bayani kan shirin cikin makwanni uku da suka gabata, ya kasa boye farin ciki da zakwadin zuwan lokacin: ""Abokaina, wannan shi ne yadda nasara ke samuwa."" Nasa ta bayyana dawowar kan rokar Orion doron kasa da cewa ""matakin farko"" cikin abin da ake son cimma."
technology	Mata 'yan kasuwa da suka maye gurbin shagunansu da shafukan intanet	"BBC ta tattauna da matan Afirka uku - wata tsohuwar mai shagon sayar da kaya, da malamar makaranta, da kuma direbar tasi - da suka kara bunkasa samun kudin shigarsu tun bayan da suka rungumi sana'a ta hanyar shafukan sada zumunta na zamani. Annobar korona ta tilasta wa mutane da dama sauya tunanin yadda za su rika samun kudin tafiyar da rayuwa. Kungiyar masu bincike mai zaman kanta Caribou Digital, ta gano cewa mata a kasashen Kenya, da Najeriya da kuma Ghana na amfana da hanyoyin sadarwa na zamani - da ke ba su damar samun kudin shiga na tafiyar da rayuwarsu, a yayin da suke cigaba da daukar kula da 'ya'yansu. Mis Tarit (a hoto na sama) ba ta yi tsammanin ninka irin kudin da ta saba samu a cikin watanni tara ba. Annobar korona ta tilasta mata rufe shagonta na sayar da kayan jarirai a rukunan shaguna na Eldoret a yammacin kasar Kenya, kuma bayar da hayar dakunan kwana na Airbnb ya kasance mataki mafi sauki na shawo kan matsala. Amma yanzu Mis Tarit, mai shekaru 29, na cikin matan Afirka da dama da ke samun sabbin sana'oi ta hanyar amfani da dandalin sada zumunta irin su Facebook, da WhatsApp, da Instagram, har ma da manhajojin tukin motocin tasi kamar Uber da Bolt. Ta fara kasuwancinta da gida daya watanni tara da suka gabata, amma yanzu tana da guda bakwai - tana bayar da haya bayan rattaba hannun yarjejeniyar haya mai tsawon lokaci ta manahajar Airbnb. ""Ina samun kudi sosai fiye da irin kasuwancin da na yi a baya kafin barkewar annobar,"" Mis Tarit ta shaida wa BBC. Mutane da ke amfani da kasuwancinta akasari baki 'yan yawon bude-ido ne da ke neman a shirya musu wuraren kwana a otal-otal da kuma 'yan kasuwa da suka fi gwammacewa su zauna a dakunan kwana na Airbnb a maimakon otal. ""Lokacin annobar korona abokaina da dana sun rasa aikinsu, inda suka fara amfani da dandalin sada zaumunta na shafukan intanet wajen samun kudin shiga. Yanzu suna sayar da kayan abinci ta shafin intanet kana suna aiki a matsayin direbobin da ke kai sakonnin kayan da aka saya,"" Mis Tarit ta ce. Mis Adzogble, mai shekaru 32, kan fara gudanar da harkokinta wajen saka tallace-tallacen kayayyaki a dandalin sada zumunta na WhatsApp da kuma Facebook daga cikin gidanta a babban birnin Accra na kasar Ghana. Tana amfani da damar da ta samu na babban sauyin da aka samu a fannin tattalin arzikin Afirka - karuwar kasuwannin shafin intanet. Tana sayar da wayoyin salula, da na'urorin sanyaya dakuna, da akwatunan talabijij ta hanyar tallatawa da saka hotunansu a wani dandali na musamman da ta kirkira a WhatsApp da Facebook, har ma da wanda ta bude musamman saboda 'yan cocinta. Mis Adzogble ta bar aikin koyarwar harshen Faransanci inda ta mayar da hankali wajen harkokin kasuwancin shafin intanet. ""An fi samun kudi fiye da aikin koyarwa. Nakan sayar da abu guda daya in kuma samu fiye da abin da nake samu a wata na aikin koyarwa. Ni uwa ce. Ina bukatar na bai wa 'yayana ingantaccen ilimin da ya kamata kuma suna karfafa min guiwar wajen 'yancin samun kudin shiga,"" ta ce. Ga Mis Adzogble, gina tubalin mai kawri na dangantaka ta kostomomi shi ne ginshikin samun kudi ta shafin intanet. ""Ta yadda suke sayen kaya a hannunka, kana su yaba maka,"" in ji ta. Mis Lawal, mai shekaru 34, na aiki wa kamfanonin tasi-tasi na Uber da Bolt a birnin Legas na Najeriya. Amma kuma, bai zama wani abu mai sauki ba - in ji Ayobami mai 'ya'ya hudu, wacce ta kuma ce maza kan ki amincewa mata su tuka su. ""Lokacin da n afara tuka tasi-tasi a Legas duka mazan kan soke tafiyar ta su a lokacin da na isa wurin da zan dauke su,"" Mis Lawal ta bayyana. ""Legas birnin ne mai hayaniya da cunkoso, kuma dole sai ka kasance mai juriya kafin ka yi tuki a cikin garin. Maza ba sa tunanin zan iya jurewa. Dole sai ina rika janyo hankalinsu kafin su amince su shiga motar,'' ta kara bayyanawa. Binciken da kungiyar ya Caribou Digital ya kuma gano cewa mata da dama da ke amfani da dandalin sada zumunta na zamani don samun kudin shiga na nuna damuwa game da tsaron lafiyarsu. ""Mata da dama da muka yi magana da su sun bayyana cewa ana cin zarafinsu ta hanyar lalata idan suka dauki mutane,"" jagorar binciken Grace Natabaalo ta shaida wa BBC. ""A yayin da gwamnatoci ke karfafa guiwar matasa mata da su kama irin wannan sana'a, suna bukatar sanin daga bangaren - cewa akwau hadurra kama ya kamata 'yansanda da hukumomin gwamnati su kula da su sosai,"" ta bayyana. Amma Mis Lawal ta bayyana cewa abubuwan alherin sun rinjayi sharrin da ke ciki. ""Yana da matukar muhimmanci ka nemi sana'ar tafiyar da rayuwaka amma kuma ina son bayar da gudumawa ga tattalin arzikin kasa ta hanyar biyan haraji. Ina son in bunkasa kai na da kuma tattalin arzikin Najeriya,"" ta ce."
technology	Abin da ba ku sani ba kan duniyoyi tara da ke sararin samaniya	"Tun bayan da masana ilimi suka gano duniyar Pluto a shekarar 1930, kananan yara suka fara tasowa da tunanin cewa tsarin duniyoyin rana na da duniyoyi guda tara ne. Hakan duka sun sauya a shekarar 1990, lokacin da masanan suka fara muhawara game da ko shin lallai Pluto ita ma duniya ce ko kuma tauraruwa. A wani mataki mai cike da gagarumin ce-ce-ku-ce, kungiyar masu ilimin taurari ta yanke shawarar ba-zata a shekarar 2006 na laƙaba wa Pluto suna ''gajeruwar duniya,'' da hakan ya rage adadin yawan ainihin yawan duniyoyin zuwa takwas kawai. Hakan ya biyo bayan ci gaba da karin bincike da masanan suka kara ƙaimi kan yiwiwar samun wata duniyar a tsarin duniyoyin, wato duniya ta tara bayan da aka bayyana wasu shaidun ilimin lissafin tabbatar da kasancewarta duniya a ranar 20 ga watan Janairun shekarar 2016. A yanzu dai in ji masanan suna da shaidu a kaikaice game da kasancewar Pluto din a matsayin duniya. Fasalin duniyoyin Fasalin jerin duniyoyin a kan tsarin duniyar rana, da ya fara da wadanda suka fi kusa da rana har ya zuwa nesa da ita sun hada da duniyoyin: Mercury da Venus da Earth da Mars da Saturn da Uranus da Neptune da kuma duniya ta tara da aka dade ana tababa a kai, wato Pluto. Masana sun bayyana cewa manyan duniyoyi da ke kusa da rana — Mercury da Venus da Earth da kuma Mars — ana kiran su da suna ""duniyoyi masu ƙunshe da manyan abubuwa"" saboda sararinsu na kunshe da duwatsu. Pluto ita ma tana da duwatsu, baya ya daskararriyar kankara da ke samanta, amma ba a taba kamanta ta da wadannan duniyoyi hudu ba. Kana manyan duniyoyi hudu da suka fi nesa da duniyoyin wajen kusa da rana— Jupiter da Saturn da Uranus da kuma Neptune — su kuma a kan kira su da laƙabin ""masu kama da Jupiter"" saboda girmansu da ke da kamanni da na wadancan duniyoyi hudu na farko. Yanzu dai ga wasu takaitattun bayanai game da gawartattun duniyoyin takwas da tabbas suna nan, sun kuma fara da mafi kusanci da rana ya zuwa tunkarar wajen nesa da ranar - kana akwai bayani game da Pluto da masanan suka yi wa laƙabi da 'gajeriyar duniya', bayan tabbatar da ita a matsayin duniya sakamakon wasu bincike da kuma shaidu da suka gabatar game da ita: 1. Mercury Baya ga kasancewa duniya mafi kusa da rana, Mercury ita ce duniya mafi kankanta a cikin duniyoyi. Saboda kusancinta da rana, Mercury kan fuskanci yawan sauye-sauye a yanayin ma'aunin zafi ko sanyi na dare da rana. Da rana, zafin kan yi tsanani zuwa ma'aunin 840 F (450 C), yanayin zafin ya kan kai yadda zai iya narkar da dalma. Kuma da dare yanayin kan sauka zuwa ma'aunin 290 F (kasa da 180 C). Mercury na da yanayi mai ƙanƙanta na iskar shaka ta oxygen, da sodium, da hydrogen, da helium da kuma ba za su iya tarwatsa ɓaraguzan duwatsun da ke yawo a duniyar sama ba. Hakan ne ya sa sararin duniyar ke mamaye da ramuka kamar na duniyar wata, wanda wata shaida ce da ke nuna cewa duniyar ta Mercury na da tarihin yawan yin taho mu gama da dandazon fasassun taurari. Ko shakka babu, binciken da masana suka gudanar game da sararin kan duniyar Mercury a shekarar 2016, ya nuna cewa duniyar ka iya ci gaba da samun girgizar kasa ko kuma a ce ''girgizar Mecury''. Hakan na nufin cewa duniyarmu ta Earth ko duniyar kasa ba ita kadai ce ke fama da irin wadannan abubuwa ba. Haka kuma, a baya saman duniyar Mercury ya sha sauya fasali saboda yawan aman wutar dutse. Amma kuma, wani bincike na shekarar 2016 ya nuna cewa akwai yiwuwar yawan aman wutar dutsen a duniyar Mercury ya kawo karshe a cikin kusan shekaru biliyan uku da rabi da suka wuce. 2.Venus Venus ita ce duniya ta biyu daga cikin tsarin duniyar rana, kuma girmanta kamar na duniyar Earth da muke ciki ce. Wasu hotunan da aka dauka ta hanyar tauraron dan adam ta kasan yanayin tsarinta, ya nuna cewa sararinta na da tsaunuka da kuma manyan duwatsu masu fitar da wuta. Amma baya ga haka, duniyoyin biyu ba su da wata sauran kamanceceniya. Saboda yanayin gurbatacciya iskar da ke cikinta wacce ta kunshi gajimare mai kauri na sinadarin sulfuric acid, duniyar Venus kamar kwatankwacin yadda masana'antu ke fitar da gurbatacciyar iska ce. Tana da tsananin zafi fiye ma da duniyar Mercury. Yanayin ma'aunin zafin sararin duniyar Venus ya kai 900 F (465 C), wacce karfin zafinta kan iya ragargaza tare da hallaka duk wata halitta. Kana wani abin mamaki, Venus na zagayawa sannu a hankali ne daga gabas zuwa yamma, hanyar da ke daura da akasarin sauran duniyoyi. Masana sun yi amanna cewa duniyar Venus na da abubuwa kashi biyu — daya a sararin sama da safe, daya kuma da yammaci. Saboda ta kan kasance mafi haske cikin duk wani abu da yake sama. 3. Earth (duniyar kasa) Duniyar Earth ko kuma duniyar kasa ita ce ta uku daga duniyar rana, kuma cike take da ruwa, inda biyu bisa ukun duniyar a kewaye yake da teku. Ita ce kuma duniya ta biyar mafi girma cikin duniyoyin. Ita kadai ce duniyar da ke bai wa halittu damar rayuwa ya zuwa tsawon lokaci, kuma a cikinta muke rayuwa. Kana yanayin duniyar Earth na da nagartattun iskar nitrogen da kuma oxygen. Amma kusan kashi biyar na iskar shaka ta oxygen da ke sararin duniya itatuwa ne ke samar da su. Yanayin sararin duniyar Earth na da kashi 78 bisa dari na iskar nitrogen da kashi 21 bisa 100 na iskar shaka ta oxygen, da kuma ɓurɓushin ruwa, da iskar carbon dioxide da sauran wasu iskar gas. Babu wata duniya a cikin tsarin duniyoyinmu da suke da tarin iskar oxygen kyauta wacce ke da matukar muhimmanci ga rayuwa kamar na duniyarmu ta Earth ba. Earth na juyawa a kan layinta a kan kafa 1,532 kan kowace daƙiƙa (mitoci 467 kan ko wace dakika). Duniyar kan kewaya kusa da rana kan fiye da mil 18 kan kowace daƙiƙa (kilomita 29 kan kowace daƙiƙa). Tana da fadin diameter kusan mil 8,000 (kilomita 13,000 ) kuma fasalinta a zayage take. Sai dai za a iya cewa ba ta kai kamar fasalinta bai zagaye sosai kamar ƙwallo ba. Kusan kashi 71 bisa 100 na sararin duniya kewaye yake da ruwa, kuma galibi yana cikin tekuna ne. 4. Mars Mars ita ce duniya ta hudu daga tsarin duniyar rana, kuma tana da sanyi, kana tana kama da hamada saboda kewaye take da kura. Kurar ta samo asali ne daga wasu burbushin baƙaƙen ƙarafuna, da kan bai wa duniyar wasu irin fitattun jajaye launuka. Duniyar Mars na da yanayi irin na duniyar Earth: Tana da duwatsu, tana ta tsaunuka, da tuddai da kwari, kana tana da guguwa da suka hada da ta ƙura da mahaukaciyar iskar guguwa da ambaliyar teku. Wata sahihiyar shaida ta kimiyya ta nuna cewa a cikin biliyoyin shekarun da suka gabata ta fi kasancewa duniya mai dumi, da damshi sosai. Akwai alamun cewa an taɓa samun tekuna da koguna a ciki. Duk da cewa duniyar ta Mars yanayinta ba shi da ƙarfin rike ruwan da zai kwanta a kai har na tsawon lokaci, amma har yanzu akwai alamun gurbin kwanciyar ruwa a yanzu haka. A cikin watan Yulin shekarar 2018, masana kimiyya sun bayyana cewa sun gano shaidar ruwan tafki a saman kudancin kusurwar mai ƙanƙara. Irin waɗannan bayanai da ke fitowa a game da duniyar Mars ne ya sa hankulan masu binciken sararin samaniya ke ƙara ƙaimi wajen fuskantar ta, da hakan ta sa Mars din ta zama duniyar da aka fi bincike a kai a cikin duk duniyoyin da ke kan tsarin duniyar rana. 5. Jupiter Duniya ta biyar daga duniyar rana, Jupiter babbar duniyar iskar gas ce, kuma mafi girma a tsarin duniyarmu ta rana  —  fiye da ninki biyu kamar idan aka hade duka duniyoyin, kamar yadda hukumar binciken sararin samaniya NASA ta bayyana. Gajimaren da ke yawo suna da launuka da dama saboda ɓurɓushin launukan iskar gas daban-daban. Kana babban abin da aka fi gani a gajimaren nata shi ne wata ƙatuwar guguwa mai fadin mil 10,000 da ake kira 'Great Red Spot'. Jupiter duniya ce mai gawurtaccen sarari mai ƙarfin maganaɗisu, kuma tana dan kama da karamin tsarin duniyar rana. Yanayin sararin Jupiter na kama da na rana, da akasari ke kunshe da iskar gas ta hydrogen da helium. Hasken wuta mai launuka da bakaken layukan da suke kewaye da duniyar Jupiter sun samo asali ne daga gagarumar iskar gabashi zuwa yammaci a saman duniyar da ke gudun fiye da mita 335 cikin kowace sa'a. Fararen gajimare a yankuna masu haske su kuma sun samo asali ne daga burbushin daskararren sinadarin ammonia, yayin da bakaken gajimaren su kuma suka samo asali daga sauran sinadarai da ake samu daga bakaken damarar da ke kewaye da duniyar. A wasu lokutan kuma a kan samu shuɗayen gajimare. 6. Saturn Saturn ita ce duniya ta shida daga tsarin na duniyoyin rana. An kuma fi sanin ta da kasancewa mai zobe. Lokacin da masanin kimiyya Galileo Galilei ya fara bincike kan duniyar Saturn a farkon shekarar 1600s, ya dauka wani dan abu ne mai ɓangarori uku: wato duniya da kuma wasu manyan duniyoyin wata a gefe da gefenta. Ba tare da ya san cewa ya yi tozali da duniya mai zobuna ba ce, mai ilimin taurarin sai ya fara karamin zane — na alamar wata babbar da'ira da wasu kanana biyu  — a cikin dan littafinsa, yana bayyana abin da ya gano. Shekaru 40 bayan nan, Christiaan Huygens ya bayyana cewa zobuna ne. Zobunan kamar an yi su ne da kankara da kuma duwatsu kana masana kimiyya sun kasa gano yadda aka yi suka kasance a haka. Duniyar mai iskar gas, akasari tana kunshe da iskar hydrogen da helium ne, kana tana da wata da dama. 7. Uranus Duniyar Uranus wacce ita ce ta bakwai a tsarin duniyoyin tara da gajimare mai kunshe da iskar hydrogen sulfide, sinadarin da ya fi rubabben kwai doyi. Tana juyawa daga gabas zuwa yamma kamar duniyar Venus. Amma ba kamar Venus ko kuma sauran duniyoyi ba, layin ekweta dinta na kusan daidai da kusurwar daman inda ta karkata ne  — galibi kuma ta kan karkata ne a gefenta. Masu iimin taurari sun yi amanna cewa wani abu da ya ninka duniyar Earth girma sau biyu ne ya yi taho mu gama da duniyar Uranus ne shekaru biliyan 40 da suka wuce, yake sa Uranus din tana karkacewa. Wannan karkacewar na haifar da yanayi masu tsanani da kan kai shekaru 20 ko fi. Ana kuma hasashen taho-mu -gamar ta fasa duwatsu da kankara cikin hanyar duniyar ta Uranus. Hakan daga bisani ya haifar da duniyoyin wata 27. Sinadarin Methane da ke kunshe ya kara bai wa duniyar Uranus shudi da koren launi. Tana kuma da zobuna 13 masu koɗaɗɗen launi. 8. Neptune Neptune ita ce duniya ta takwas daga jerin duniyoyin rana, kuma girmanta ya kusa da na duniyar Uranus, kuma an san ta da wani irin yanayin iska mai karfin gaske. Duniyar Neptune a fili take ga kuma dan karen sanyi. Duniyar na da girman da ya ninka har fiye da sau 30 idan aka kwatanta daga duniyar rana zuwa duniyarmu ta Earth. Neptune ita ce duniya ta farko da aka yi hasashen cewa tana nan ta hanyar amfani da ilimin lissafi, kafin ma a gano ta da ido. Wani mai ilimin taurari dan kasar Jamus Johann Galle ya yi amfani da lissafi wajen gano duniyar Neptune a madubin hangen nesa. Neptune tana da girman da ya ninka har sau 17 kamar girman duniyar Earth kuma tana da duwatsu a tsakiya. 9. Pluto (gejeriyar duniya) Kasancewarta duniya ta tara daga cikin tsarin duniyar rana, Pluto ta bambanta da sauran duniyoyin ta ko ina. Tana da ƙanƙanta fiye da watan duniyar Earth; yanayin yadda take zagayawa kamar fasalin ƙwan kaza ne, tana yi tana faɗa wa cikin hanyar zagayen duniyar Neptune; kana zagayen duniyar Pluto bai cika fadawa a kan hanya daya kamar sauran duniyoyin ba — a maimakon haka, ta kan zagaya a bisa awon kusurwar 17.1 sama ko kasa. Daga shekarar 1979 har ya zuwa farkon shekarar 1999, Pluto ta kasance ita ce duniya ta takwas daga jerin duniyar rana. Daga bisani a ranar 11 ga watan Fabrairun shekarar 1999, ta tsallaka hanyar duniyar Neptune, kana ta ƙara zama mafi nisa daga cikin duniyoyin  — har sai da aka sake yi mata laƙabi da wada ko kuma gajeriyar duniya. Tana da sanyi, ga kuma duwatsu da wani irin yanayi mai rashin tabbas da ka iya sauyawa a babu zato ba tsammani. Pluto duniya ce kewaye da kankara, da tsaunuka masu kankara, ga kuma sinadaren methane da ammonia kewaye da ita."
technology	Abin da ya sa na kirkiro manhajar kallon fina-fina Hausa	Ku latsa hoton da ke sama don kallon bidiyon: Hajiya Maijidda Shehu Modibbo ta kirkiri wata manhaja da ke dauke da fina-fina da wakokin Hausa da ake kira Kallo. Ta ce makasudin da yasa ta kirkiri manhajar shi ne shigowan fasaha da ya sa kowa na dauke da waya, babu masu amfani da cd ko kaset. Ta kara da cewa akwa ma'abotan kallon fina-finan Hausa da dama a fadin duniya, hakan ya sa ta yi tunanin fara wannan dandali.
technology	Wani dan Najeriya na son adana gumakan tarihin ƙasar ta intenet wadanda Turawa suka sace	"A cikin jerin wasiƙunmu daga ƴan jaridar Afirka, marubuciya Adaobi Tricia Nwaubani ta rubuta maƙala a kan wata sabuwar aniya ta neman a ƙwato kayayyakin tarihin Afirka da suka haɗa da gumaka da Turawan mulkin mallaka suka sace. Me zai faru idan ƴan Afirka suka ƙuƙuta suka samu damar shiga gidajen adana kayan tarihin da ke ƙasashen yamma, suka tattara dukkan kayan tarihin da aka sace a yankunansu a zamanin mulkin mallakar Turawa, suka dawo da su gida? Wani matashi ɗan Najeriya yana ƙoƙarin yin hakan. Amma maimakon kutsawa cikin gidajen tarihin ba izini ya kwashe kayan, yana son ƙwato su ne ta intanet. ""Wannan ne karo na farko da za a ƙwato kayan tarihin da aka sace ta hanyar intanet,"" a cewar Chidi, mai shekara 34, wani haziƙi kuma wanda ya ƙirƙiri wata ƙungiya mai suna Looty, wanda ya ƙi faɗar sunan mahaifinsa, ya ce, yana so mutane su mayar da hankali ne a kan aikin da zai yi ɗin maimakon sanin sunansa. ""Wannan shi ne aikin fasahar zamani na farko kan kayan atarihin da aka sace,"" in ji Chidi mai shekara 33, kewararren mai aikoin zayyana ne kuma wanda ya kirkiri gidauniyar Looty, wanda ya ki amincewa ya bayyana sunan mahaifinsa, saboda ya ce ya na son mutane su maida hankali kan ayyukan da ya ke yi ba wai sanin ko shi waye ba. ""Ina tunanin: Mai zai hana mu mayar da sassaken da aka yi zuwa zane, daga nan mu mayar da shi a intanet?"" Tunanin kafa gidauniyar Looty ya zo masa ne, sakamakon yawaitar tattaunawa kan batun kayan tarihin da ake ta sacewa, sai ya ga kamata ya yi ya shigar da batun mayar da su intanet ta amfani da fasaha. Yayin da ake fadi tashin ganin an amince da NFT, sai kuma aka lura mutane sun fara wayewa da su. Abu na farko da mai kamfanin Tiwita NFT Jack Dorsey ya fara yi, an sayar shi kan farashin dala miliyan 3, sai kuma wani kan kamen da aka yi wa shugaban yaki da wariyar launin fata a Afirka ta Kudu, Nelson Mandela ya tara kudi har dala 130,000 lokacin da aka yi gwanjonsu. Tattaunawar NFT na faruwa lokaci guda da ake matsa lamba kan a dawo da kayan tarihin Afirka da aka sace shekara da shekaru, wadanda Turawan mulkin-mallaka suka sace. ""Muna magana ne a kan hakkin mallakar kayan da wanda ya dace ya mallaka. Me zai faru idan na samu na mayar da su NFT?"" In ji Chidi. Batun mayar da kayan tarihin zayyana ya fara ne da binciken abubuwan da za a iya sacewa, sai kuma zuwa gidan tarihi domin daukar hotonsu, ta amfani da wata manhaja ta musamman da ake da ita a wayar salula. Bayan haka, sai aka sauko da hotunan aka adana a na'ura mai kwakwalwa, tare da amfani da fasahar 3D, wato masamfura da ake amfani da manhaja da kuma fasaha ta musamman. ""Maganar gaskiya, muna aikin tamkar mun fara aikin sabo,"" in ji Chidi. ""Abu daya zai iya daukar mako guda kafin mu kammala shi, ko ma fiye da haka."" Tagullar Benin ta fasahar zamani Za a kaddamar da shafin intanet na  Looty  ranar 13 ga watan Mayu, amma tun watan Nuwambar 2021 aka fara aikin. Yayin da Chida da ya kasance shugaba, yake aiki da wani dan Najeriya da dan Somlia, Kowanne mamba na tawagar ya kware a fasahar masamfura (3D) da fasahar yi wa abu kwaskwarima ta kwamfyuta, amma dukkansu sun ziyarci gidajen tarihi na kasashen Faransa da Birtaniya inda suka dauko aikin zane-zane ta wayar salula. Kawo yanzu, sun yi kokarin samar da abubuwa har 25, ciki har da fitattun kayan tagulla na Benin, da kayan adon da ake sanyawa a masarautun Benin, wadda ta rikide a Najeriya, sannan suna fakon karin wasu ayyukan. Chidi ya ce ya na sane da cewa kalmar Looty ta na da alaka da looting wato Sata, wanda abu ne maras kyau, sai dai ya ce akwai wata ma'anar mai nauyi a ciki shi ya sa ya zabi sanyawa aikin wannan sunan. A shekarar 1860, wani sojan Birtaniya, Kaftin John Hart Dunne, ya dawo daga Ingila bayan kai ziyara Peking, wadda a yanzu ta zama Beijing din kasar China, ya zo da wani kare da ba a saba ganin irin shi ba, sai ya bai wa Sarauniya Victoria a kyautar shi domin ya shiga cikin ''karnukan masarautar da ake da su''. An sanya masa suna Looty saboda yadda aka samo shi, karen ya shahara tya yadda ya kan zauna masu zayyana su zana shi, an yi amanna da cewa an dauke shi ne lokacin da turawan Birtaniya sun yi kwalema a masarautar Peking. Looty na daga cikin karnukan farko a Birtaniya wandan ake kira ''karnukan Peking'' ko ''Pekinese dog'' a turance, ya rayu a fadar Windsor har zuwa shekarar 1872 da ya mutu. A shekarar 2018, kafafen yada labaran China suka fara jita-jitar gwamnatin kasar na cikin wata danbarwa da masu zayyanar kasar da kasashen yamma kan wasu kayan atrihi da suka bata. Gwamnatin China ta musanta ikirarin, duk da an gano daya daga cikin zanen da aka sato an sanya shi a filin jirgin sama na Shanghai. ""A baya turawan Birtaniya na sace zanen Afirka, sun tara makudan kudade daga kayan da suka sata a China. A lokacin da na ke neman sunan da zan sanyawa aikin nan, sai na zabi 'Looty', kalmar na da alaka da sace karen nan da aka bai wa Sarauniya Victoria,"" in ji Chidi. ""Duk da cewa kalmar Looty ba mai dadi ba ce, mun sanyata a nan ba da nufin tashin hankali ba."" Chidi yana da fatan ganin abu biyu sun samu ta hanyar Looty. Na farko gano wani abu da aka sace mai alaka da kayan tarihin Afirka, wanda kuma yake fatan zama wata hanya da masu zayyana ko zane a Afirkar za su ci moriya ta amfani da fasahar zamani, ya kuma kira hakan da cewa ""kayan sun koma ga ainahin masu shi."" ""Idan kai mazaunin Benin ne, kuma kana son ganin kayan tarihin da ya shafi inda ka fito, na farko kana bukatar neman bisa, sannan ka sayi tikitin jirgi, sannan ka je Ingila, ka kama otal. Daga nan ne za ka je gidan kayan tarihi domin ganin zane ko gumakan da ainahi na kasarka ne da aka sato aka kawo nan ka biyo su domin ka kalla. Idan tafiya ta mika, mutane da dama ba za su iya zuwa ba,"" in ji Chidi. 'Samar da kallo-kallon zamani' Chidi na cike da fatan kallon zanen da za a kalla ta Looty zai bude wata kafa ga masu zane-zanen Afirka, su kuma bude hanyar shigowar arziki ta yadda kananan masu zane za su amfana da Looty. Za a iya sayen zane-zanen da NFT suka yi kadai ta amfani da kudin intanet na crypto. ""Harkar baki dayanta a intanet za a yi ta, har kudin ma ta nan za a biya. Kashi 20 cikin 100 na kudin duk wani abu da kake son saya a shafin Looty, zai tafi ne kai tsaye ga asusun tallafi na Looty. Daga wadannan kudaden da za mu samu ne, za mu fara bai wa masu zanen Afirka tallafi. Za mu zuba kudin domin sayen kayan aikin da masu zayyana suke bukata domin inganta aikinsu.'' Yayin da Chidi yake fatan ganin fafutukarsu za ta rikide zuwa gagarumin aikin da zai dawo da duk wasu kayan tarihin Afirka da aka sace lokacin Turawan mulkin-mallaka, yana fatan wata rana za a wayi gari a cimma abubuwan ban mamaki. ""Ina son samar da kallo-kallo namu na kashin kanmu, inda zan dora duka hotunan zane-zanen a ciki yadda za su dawwama a intanet."" Follow us on Twitter @BBCAfrica, on Facebook at BBC Africa or on Instagram at bbcafrica"
technology	iPhone 12: Bayanai kan sabuwar wayar zamani ta iPhone 12	"Kamfanin Apple ya tabbatar da cewa sabuwar wayar da zai fitar mai suna iPhone 12 ita ce wayar kamfanin ta farko da za ta yi amfani da fasahar intanet ta 5G. Kamfanin ya kuma ce za a ƙera ƙaramar wayar wadda ake kira ""Mini"" da girman fuskarta ba zai wuce inci 5.4. Kamfanin na Amurka ya samu kasuwa matuƙa a wannan shekarar sakamakon ƙarin kasuwar da ya samu na sayar da wayoyin. Masana kimiyya sun bayyana cewa sabuwar fasahar ta wannan wayar za ta bai wa kamfanin damar ƙara haɓaka matuƙa fiye da 2014, bayan kamfanin ya saki samfarin iPhone 6. ""Fasahar 5G za ta bayar da damar sauke abubuwa da kuma turawa cikin sauri, da kuma kallon bidiyo mai ingancin hoto kuma cikin sauri,"" in ji Tim Cook, shugaban kamfanin. Sabuwar wayar ta iPhone 12 za ta kasance mai babbar fuska fiye da sauran na baya. Sai dai a karon farko, ba za a saka wa wayar caja da abin jin sauti na maƙalawa a kunne (earpiece) ba a cikin kwali. Apple ɗin ya ce amfanin wannan yunƙurin zai taimaka wurin rage tasirinsu ga muhalli. Wani mai sharhi Dan Ives ya bayyana cewa kusan kashi 40 cikin 100 na wayoyin iPhone miliyan 950 da ake amfani da su ba a sabunta su ba, na kusan a ƙalla shekara uku da rabi, wanda hakan ya kawo wata damar. Kamfanin Samsung ne ya fara fitar da Fasahar 5G a wayar Galaxy S10 a Fabrairun 2019, sai kuma Huawei da OnePlus da Google su ma suka yi wayoyin masu 5G. Sai dai masana sun ce da wuya kamfanin Apple ya zama shi ne na farko wurin fitar da wata sabuwar fasaha, har sai kamfanin ya jira ya ga fasahar ta nuna ƙwarai kafin ya fitar. Kamfanin na 5G ya bayyana cewa a gwajin da ya yi, za a iya sauke bidiyo mai nauyin 20gig cikin daƙiƙoƙi 45. Sai dai gargadin da kamfanin Apple ɗin ya bayar shi ne za a iya samun bambancin hakan sakamakon yankin da mutum yake da kumaƙarfin network ɗinsa. Birtaniya ita ce ƙasa ta biyu daga Tarayyar Turai da ta fara amfani da fasahar 5G. A Amurka - wadda ita ce kasuwa mafi girma ta Apple - intanet ɗin 5G ba shi da sauri. Wani bincike ya bayyana cewa sauke abubuwa a waya ta intanet ɗin 4G ya fi sauri fiye da 5G ɗin. A wasu ƙasashen ma, har yanzu ma ba a sakar wa kowa da kowa 5G din ba ya yi amfani da shi. Sai dai a ƙasar China - wadda ita ce kasuwa ta biyu mafi girma ta Apple, gwamnatin ƙasar ta bayar da ƙwarin gwiwar ƙara haɓaka fasahar a faɗin ƙasar, inda a kwanan nan ta bayyana cewa an samu cikakken sabis ɗin a Beijing da Shenzhen."
technology	WhatsApp ya ɓullo da sabon tsarin ɓacewar hotuna da bidiyo	"Manhajar WhatsApp ya ɓullo da sabon tsarin da zai bai wa masu amfani da shafin damar ɓatar da hotuna da bidiyon da aka aiko musu bayan dan wani lokaci. Bayan wanda aka aikawa hoton ko bidiyon ya bude su a karon  farko, za su ''kalla sau daya'', daga nan sai ya goge da kan shi ba tare da ya fada ma'ajiyar hotuna da ke cikin wayarsa ba. WhatsApp ya ce an dauki matakin ne domin bai wa masu amfani da shi karin damar sarrafa shi yadda suke bukata, da samun karin kariya. Sai dai, masu kare hakkin yara su na nuna damuwa kan bacewar hotunan ko sakwannin ko da kuwa mutum bai bukaci hakan ba, zai taimaka kan boye wata shaida musamman idan an ci zarafin yara ta hanyar lalata. Dama dai ana takun saka tsakanin hukumar yaki da cin zarafin kananan yara ta kasa da kasa  da uwar manhajar WhatsApp, wato Facebook kan amfani da sakon sirri. Irin wadannan sakonnin na sirri, na nufin jami'an tsaro, ko 'yan sanda ba za su ga sakon da aka aikawa mutum ba, sai wanda aka aikewa da wanda ya aiko ne kadai za su gani. Amma tsarin goge sako na kai tsaye na nufin idan jami'an tsaro suka kwace wayar wanda ake zargi da aikata laifi babu abin da za su gani cikin sakwannin da aka aiko ma sa ko ya aika. ""Tsarin goge hotuna ko bidiyo na kai tsaye, ka iya sanya rayuwar yara cikin babban hatsari fiye da lokutan baya. ""Musamman idan an ci zarafinsu, ko ana neman wata shaida da ta shafi cin zarafi ta hanyar lalata da su,"" in ji Alison Trew, jami'in gidauniyar ba da kariya ta shafin internet. Sai dai shi WhatsApp na kokarin tallata hajar ne ga abokan hulda na kud-da-kud, tare da kare matakin da cewa zai yi amfani idan mutum baya bukatar hotunan. Misali idan mutum ya je sayan kya a wani shago sai ya gwada riga ko wando, to hotunan da ya aika domin  taya hi zabe ba su dauki dogon lokacin da za su zama hadari ba tun da bacewa za su yi, ko aikawa wani lambobin ka na sirri. ""Ba kowanne sako ko hoto da muka aika ne muke so ya kasance cikin hotunan da ke cikin akwatin adanawa da ke wayoyinmu ba"" in ji WhatsApp. ""Yawancin wayoyi ,daukar hotuna da adanasu na cushe ma'adanar ajiye hotunan."" Kuma za a fara amfani d wannan sabon tsarin na bacewar hotuna ""kuma kowa zai fara fuskantar hakan a cikin makon nan"". Masu amfani da manhajar za su gane idan an kalli hoto ko bidiyon sau daya, saboda abin da ke nuna an gani ba lallai ya nuna ba, sai dai wata babbar alama ta ""1"" za ta nuna maimakon abin da muka saba gani a baya. Kamar dai yadda sakwanni da hotuna ko bidiyo da wanda aka wallafa da wanda ba a wallafa ba suke bacewa a manhajoji kamar other apps such as Snapchat, matukar ba mu yi gaggawar adana shi ba, to shi ma haka sabon tsarin na WhatsApp zai kasance. Sai dai mau amfani da manhajar ko wanda aka aikewa sakon zai yi saurin kwafar shi, ko saurin nadar muryar da zarar an bude, ko kuma daukar hoton allon wayar ko bidiyo da wata wayar ta daban, shi ne kadai hanyar da za a iya samun wannan abun da ya goge. Sai dai tsarin zai zo da wasu tsare-tsare da ƙa'idoji: A watan Nuwamba ne WhatsApp ya gabatar da wani tsari na gogewar sakwanni. introduced a disappearing-messages function Ana goge duk wasu sakwannin rubutu na wanda ya aika da wanda aka aikawa bayan mako guda, wannan shi ne daya daga cikin damuwar da gwamnatin Birtaniya ta nuna. Dokokin Birtaniya, sun ce duk wasu bayanai da suka shafi wata tattaunawa ko mataki, ana bukatar adanawa saboda idan baukatar su ta taso ka san inda za ka samu. Yawancin jami'an gwamnatoci na amfani da manhajar WhatsApp ko makamantansu akai-akai, lamarin da ya sa wata kungiya ke gangamin ya kamata a tuhumi jami'an gwamnati da ke aikawa da sakwannin. Sai dai 'yan majalisa sun ce ana daukar matakan da suka dace, domin tabbatar sakwannin da jami'an gwamnati ke aikawa juna ba su sabawa doka ba."
technology	Instagram zai sha gaban Twitter wajen samun labarai	Wani bincike ya gano cewa shafin sada zumunta na Instagram da aka fi amfani da shi wajen wallafa hotuna yana dab da wuce shafin Twtter a matsayin wani waje na samun labarai. Binciken na kamfanin dillancin labarai na bangaren Reuters Institute Digital News na 2020 ya gano cewa amfani da Instagram domin yada labarai ya ninka sau biyu tun daga 2018. Yadda matasa ke yayinsa ya nuna samun daukakarsa. Wanda hakan ke cewa kusan kashi daya cikin hudu na 'yan shekara 18 zuwa 24 na amfani da Instagaram a matsayin wajen samun labaran da suka shafi korona. Sai dai kafafen sada zumunta na cikin wuraren da ake samun labarai marasa tushe. Kaso 26 ne cikin 100 kawai suka ce sun amince da kafafen sada zumunta wajen samun labaran da suka shafi Covid-19. Irin wannan kason sun ce sun amince da mahajojin hira da abokai wajen samun labarai kamar su Facebook Messenger da WhasApp. Amma gwamnati ta ce kafafen yada labarai sun samu amincewar mutane da kimanin kaso 59 cikin 100 idan aka kwatanta da na sada zumunta. Amma Instagram yanzu na samun kusan kashi uku na wadanda suka amsa bayanai lokacin wannan binciken, kuma da kashi biyu cikin uku na 'yan kasa da shekara 25. Kuma kashi 11 cikin 100 cikinsu na amfani da shi ne wajen samun labarai, wanda yanzu ya zarce Tiwita da digo daya.
technology	NITDA ta bai wa nakasassu horo kan fasahar sadarwa a Kano	"Hukumar bunkasa fasahar sadarwar zamani ta Najeriya NITDA, ta horar da nakasassu 30 a Jihar Kano ilimin fasahar sadarwa a wani yunkuri na bunkasa bangaren. An horar da nakasassun ne wadanda ke da nakasa daban-daban sana'oi iri daban-daban. An shafe kwana biyar ana ba su wannan horon, wanda aka kammala a ranar Asabar, 25 ga watan Yulin 2020 a birnin na Kano. Da yake jawabi a yayin kammala horarwar, Ministan Sadarwa na Najeriya, Dr Isa Ali Ibrahim Pantami, ya shawarci wadanda suka ci gajiyar shirin da su yi amfani da abin da aka koya musu domin ci gabansu dama al'umma baki daya. ""Ba a nakasassshe sai kasasshe, don haka kada ku bari nakasarku ta sanyaya muku gwiwa, dole ku tashi ku nemi na kanku ta yadda za ku zamo masu dogaro da kanku,"" in ji ministan. Daya daga cikin wadanda suka samu wannan horo, a madadin sauran, ya nuna matukar godiya da wannan horo da aka ba su, inda ya yi alkawarin za su yi amfani da abin da suka koya wajen gina kansu da ma sauran al'umma. An bai wa wadanda suka amfana kyautuka bayan kammala horon."
technology	An dauko hoton wuri mafi nisa a sararin samaniya	An fitar da hoton farko da sabuwar na’urar hangen sararin samaniya ta James Webb Space Telescope ta dauko. Hoton shi ne mafi nisa da aka taba daukowa a tarihin dan’adam. Ya kuma kunshi hotuna ne na taurarin da nisan su ya kai na miliyoyin shekaru daga duniyarmu. An fara nuna hoton ne ga shugaban Amurka Joe Biden a fadarsa ta White House. A lokacin da ya yi tsokaci kan hoton, Biden ya ce wannan ya nuna cewa babu abin da Amurka ba za ta iya yi ba. Dama dai ayyukan da aka tsara na’urar hango samaniyar za ta yi sun hada da dauko hotunan taurari na farko-farko da suka wanzu a sararin subhana. Wadanda ake tunanin sun fara wanzuwa ne tun shekaru sama da biliyan 13 da rabi da suka gabata. Abu na biyu kuma shi ne bincike domin gano ko akwai wasu duniyoyi a sararin samaniya da wasu halittun ke rayuwa a cikin su. Wannan hoto da na’urar ta dauko dai shi ne na farko da aka fitar tun bayan aika ta sararin samaniya a ranar 25 ga watan Disamban 2021. Hoton dai na wasu gungu-gungun cunkoson taurari ne da suka fara wanzuwa kimanin shekaru miliyan 600 bayan gagarumar tarwatsewar da ta haifar da taurari da duniyoyi. Masana dai na hasashen cewa sararin samaniya da abin da ya kunsa, kamar taurari, da duniyoyi, da sauran su, sun faru ne shekaru biliyan 13.8 da suka gabata. Ita kuma wannan na’urar hangen sararin sama an kirkire ta ne domin hango yadda samaniya ta kasance shekaru biliyan 13.5 da suka gabata. Hasken rana yana isowa duniyarmu ne bayan minti takwas da tasowarsa daga rana. Saboda haka a lokacin da muke ganin rana, shi ne yadda ta kasance a mintuna takwas da suka wuce. Ta yin la’akari da bayanin da ya gabata – akwai taurari a sararin samaniya wadanda haskensu ke daukar shekaru kafin ya iso duniyarmu (Saboda nisa). Saboda haka wasu taurarin da muke hangowa a yanzu, shi ne yadda suka kasance a daruruwan shekaru a baya (Ba ainihin yadda suke a yanzu ba, a inda suke). Haske daga taurarin da suka faru jim kadan bayan gagarumar tarwatsewar da ake kira Big Bang, ya faro tafiyarsa ne (zuwa duniyarmu) tun biliyoyin shekaru da suka gabata. Saboda haka wannan sabuwar na’urar hangen sararin samaniya za ta hango taurarin ne a yadda suka kasance tun wadancan biliyoyin shekaru, kusan daidai lokacin da suka fara wanzuwa a sararin sama.
technology	Bidiyo: Mutumin da ya kera mota mai amfani da wutar lantarki	"Latsa wannan alamar hoton da ke sama domin kallo Ya'u Mukhtar ya ce ya kera wannan mota mai amfani da wutar lantarki ne sakamakon irin wahalar da masu mota ke shiga wajen neman man mota. ""Abin da ya sa na fara tunanin kera wannan mota shi ne bisa la'akari da yadda masu mota ke fama a lokacin da kungoyi masu dakon mai ke yajin-aiki."" Ya ce yanzu haka dai ya kera motar ne domin hawan mutum biyu kuma zai lullube motar nan gaba kadan. ""Nan ba da jimawa ba za mu kera irin wannan motar mai daukar mutane da dama wato wadda ta fi wannan girma."" Ya'u Mukhtar ya yi amfani da kwanon keke mai kafa uku wajen kera wannan mota."
technology	Fargaba game karɓar kuɗi don ba da shuɗin maki a Twitter	"A﻿ttajiri Elon Musk na ci gaba da jaddada matsayarsa ta fara karɓar dala $8 kan duk waɗanda ke son a maƙala masu shuɗin maki a dandalin sada zumunta na Twitter. C﻿ikin sauye-sauyen da ya bijiro da su bayan saye dandalin kan dala biliyan 44, Mista Musk ya ce ""abu ne mai muhimmanci a yaƙi zamba"". A﻿ yanzu ana bayar da shuɗin maki akasari kyauta, wanda akasari ake bai wa manyan mutane da kamfanoni. M﻿atakin zai sa a kasa gane majiyoyi managarta, a cewar masu sukar sa. Mista Musk wanda shi ne mafi arziki a duniya, ya ce waɗanda suka biya kuɗin za su samu zaɓi a wurin mayar da martani (comment) da wurin neman ƙarin bayani, sannan rabi za su rinƙa gani na yawan tallace-tallace. ""﻿Iko a hannun al'umma! Shuɗin maki dala $8 a wata,"" kamar yadda biloniyan ya wallafa a Twitter, yana mai sukar tsohon tsarin tantancewar. Y﻿a ce yana so ne ya rage dogaron da Twitter ke yi da tallace-tallace duk da cewa wasu kamfanoni sun nuna damuwa game da ɗorewar tallan a Twitter ƙarƙashin mulkinsa. G﻿eneral Motors - abokin hamayyar kamfaninsa na Tesla mai ƙera motoci masu amfani da lantarki - ya ce zai daina yin tallan a dandalin. A﻿ wani saƙon daban kuma, Musk ya ce: ""Zuwa ga masu ƙorafi, ku ci gaba da ƙorafi amma sai an biya dala $8."" S﻿ai dai Nu Wexler, tsohon shugaban hulɗa da jama'a a harkokin ƙasashe na Twitter, ya ce biyan kuɗi domin samun shuɗin maki zai sa a kasa gane labaran ƙarya. ""﻿Yayin da ake fama da yaɗa labaran ƙarya, tantancewa (shuɗin maki) ɗaya ce daga cikin hanyoyi da 'yan jarida, da masu bincike, da sauran jama'a ke amfani da ita wajen fayyace labaran bogi da kuma marasa inganci,"" kamar yadda Mista Wexler ya faɗa wa shirin BBC na Today. ""﻿Idan ka fara ba da hayar shuɗin maki, zai zama abu mai wuya a iya gane labaran boge da kuma samun masu inganci."" James Fallows, wani mai yaɗa labarai, a Amurka ya ce ya ce ba adadin kuɗin da za a biya ne yake jawo ƙorafi ba, ""abin da za a karɓi kuɗin saboda shi ne"". ""﻿Karɓar kuɗi na wata-wata: ba matsala, domin a cire talla: ba matsala, domin mutum ya samu maɓallin gyara saƙo: ba matsala,"" in ji shi. ""﻿Amma shuɗin maki? Mutanen da suke shi ba za su biya ba, mutanen da suke biya ba su cancanta ba."" K﻿azalika, shahararren ɗan jaridar Zimbabwe Hopewell Chin’ono ya tambayi Musk game da yadda za a gane waɗanda suka cancanci shuɗin makin idan aka ce sai an biya kuɗi. ""﻿To, idan duk wanda yake da dala $8 zai iya samun tantancewa (shuɗin maki), ta yaya za a bambance waɗanda ke buƙatarsa saboda tsaro da kuma masu son sa  saboda alfahari? ""﻿Na zaci ana bayar da shi ne saboda aikin da mutum yake yi ba wai domin zai iya biya ba. Babu sauran inganci ke nan ko?"" T﻿sohon tsarin da Twitter ke bi na tantancewa ko bayar da shuɗin makin ya haɗa da cike fom wanda aka tanada ga waɗanda ake yawann yi musu sojan-gona kamar taurarin fina-finai da ƴan siyasa da ƴan jarida. K﻿amfanin ya ƙaddamar da tsarin a 2009 bayan ya fuskanci matakin shari'a, inda aka zarge shi da gazawa wajen daƙile masu yin sojan-gona. A﻿ cewar wani rahoton jaridar Guardian, akwai shafuka masu shuɗin maki kusan 400,000 a Twitter ya zuwa 2021. Sai dai Mista Musk na fuskantar babban ƙalubale yayin da yake yunƙurin sauya alƙiblar harkokin kasuwancin Twitter, wanda bai samu wata riba ba a tsawon shekaru."
technology	TikTok ya goge bidiyo miliyan 49 da ke yaɗa batsa	"TikTok ya goge bidiyo miliyan 49 da suka karya ƙai'idojinsa tsakanin watan Yuli zuwa Disamban 2019. Kashi daya bisa hudu na wadanan bidiyon na kunshe da tsiraicin mutane da ayyukan batsa, a cewar sabon rahotan da manhajar ta fitar. Manhajar yada bidiyo ta bankado yadda ta karbi bukatu 500 na neman bayanan mutane daga gwamnatoci da 'yan sanda, kuma ta amsa 480 cikin wadannan bukatu. Amurka ta ce tana duba yiwuwar ""haramta"" shafin mallakin China. A ranar Litinin, Sakataren harkokin wajen Amurka Mike Pompeo ya bayyana cewa amfani da shafin TikTok tamkar ""mika bayanan mutum ne a hannun gwamnatin China da Jam'iyyar Communist ke mulka"". Ya kara da cewa gwamnatin Amurka na duba yiwuwar ko za ta haramta amfani da shafin na China: ""Da gaske muke a kan wannan batu. Muna duba batun sosai,"" a cewarsa, a tattaunawarsa da tashar Fox. Gwamnatin India dai tuni ta haramta amfani da manhajar, kan dalilan da ta danganta da cin zarafi ta intanet. TikTok mallakar wani kamfanin China ne, ByteDance. Sai dai ba a amfani da manhajar a China, amma ByteDance na amfani da makamanciyar wannan manhajar mai suna Douyin. TikTok ya ce bai karbi wasu bukatu ba daga gwamnati ko 'yan sandan China kan bayanan mutane ba, haka zalika bai karbi wata bukata daga gwamnatin China na goge wani shafin mutum ba. A ranar Alhamis, mujallar Wall Street ta wallafa rahoto da ke cewa kamfanin kasuwancin na duba yiwuwar bude sabuwar hedikwata a wajen birnin China. TikTok ya shaida wa BBC a wata sanarwa cewa: ""Lura da burinmu shi ne ci gaba. ByteDance na duba yiwuwar sauye-sauye kan ayyukansa da suka shafi TikTok. ''Burinmu shine kare muradai da bayanan masu amfani da shafinmu da kuma tsaro. Mun kikiri wannan mahanjar da niyyar fito da hazaka da kawo farin ciki a fuskar miliyoyin mabiyanmu a fadin duniya."" Mahukunta a Amurka na nazari kan ko TikTok ya mutunta yarjejeniyar 2019 kan kare bayanan sirrin 'yan kasa da shekara 13. Manhajar ta ce ta takaitawa, da ba da tsaro bin dokokin da aka shimfida kan 'yan kasa da shekaru 13. Ga bayanan rahoton TikTok: A shekarar 2017 aka kirkiri TikTok - kuma saboda bai jima ba har yanzu bai yi fice ba kamar Facebook, a misali. Wannan rahoto ya dan yi bayani kan irin abubuwan da shafin ya kunsa. Kwanan nan ana mayar da hankali kan shafukan da ke ba da kafa ga kiyayya da tsattsauran ra'ayi kamar Tiktok, sai dai ana sake jan hankali kan wallafa abubuwan batsa da wadanda suka shafi tsaro. Sai gashi kusan rabin bidiyon daya goge ya fada a wannan rukunin. Abin da bamu sani ba, shi ne yawan bidiyon kiyayya ko wanda ba su dace ba da watakil na'ura ko masu sa ido a shafin ba su kula da su ba."
technology	Kafofin sada zumunta sun yi tasiri a zanga-zangar 2019	Shekarar 2019 ta ga zanga-zanga da dama a fadin duniya. Mun duba wasu abubuwan da suka zama jigo a jerin zanga-zangar da abubuwan da suka kara ruruta su.
technology	Google outage: Manhajojin Google na Gmail da Youtube sun daina aiki na ɗan lokaci	"Manhajojin Google da suka haɗa da YouTube da email da Docs sun tsaya cak, wanda abu ne da ba a saba gani ba, inda masu amfani da shafukan suka kasa amfani da su. Manhajojin sun daina aiki ne na sama da mintuna 30 kafin suka dawo suna aiki, kuma hakan ya faru kafin karfe 12:00 na rana agogon Birtnaniya. Masu amfani da manhajojin a faɗin duniya sun yi ta ƙorafin cewa suna samun tsaiko da manhajojin Gmail da Google Drive da Android Play Store da Maps da sauransu. Sai dai shafin matambayi ba ya ɓata na Google da ake zuwa duba bayanai bai fuskanci wata matsala ba. Tsaikon da manhajojin suka samu ya yi tasiri matuƙa ga miliyoyin mutanen da ke amfani da su waɗanda suka dogara kan Google ɗin domin yin ayyukansu na yau da kullum, musamman tura saƙon email da kuma kalanda. Wannan matsalar ta shafi har wasu na'urorin Google da ke amfani da intanet, kamar sifiku na jin waƙa - inda wasu suka yi ƙorafi a kafefen sada zumunta cewa sun kasa kunnawa da kashe fitulun ɗakinsu. Haka kuma wasu da ke gudanar da wasan game na Pokémon Gosun sun yi ta ƙorafin cewa sun kasa bugawa. A wata sanarwa da Google ɗin ya fitar, ya ce ""Muna sane da matsalar da manhajar Gmail ke fuskanta da ke damun miliyoyin masu amfani da shi. ""Waɗanda lamarin ya shafa sun kasa shiga Gmail ɗinsu,"" in ji sanarwar, inda kalmar ta ""Gmail"" ɗin ta maye gurbin sauran manhajojin. Google ɗin ya ce bai da tabbacin abin da ya jawo matsalar, an kuma nemi kamfanin na Google ɗin domin jin ta bakinsa, sai dai wani mai magana da yawun kamfanin ya ce su ma sun kasa ganin saƙon email ɗinsu a lokacin da lamarin ya faru. Ba a cika samun irin waɗannan abubuwan ba, sai dai wasu matsaloli da aka samu na kamfanin sun jawo cikas ga masu amfani da manhajojin na Google a Amurka a Yunin 2019."
technology	Shin Iran za ta sake kai wa Amurka hari?	La'akari da muhimmancin Janar Qaseim Soleimani, a iya cewa harin da Iran ta kai wa sansanonin sojin Amurka a Iraqi ya zama wani gagarumin martani. Iran na ikirarin cewa ta illata dumbin dakarun Amurika, amma duk ba wannan ba ne abin damuwa ba. Amurka ta ce ta samu gargadin harin na Iran daga na'urorinta tun kafin kai harin a sansanonin da Amurka ta ce ba wani sojanta a wurin. Abin tambaya a yanzu shi ne. Shin me zai faru a nan gaba, Shin wannan ne harin karshe na ramuwa na Iran? Lokaci ne kadai zai tabbatar. Sai dai misali idan Iran ta yanke shawarar kashe wani babban jami'in Amurka a matsayin martani, abin zai dauki lokaci, kuma ya danganta da tsarin da ta yi da kuma lokacin da za ta samu damar aiwatar da aniyarta. Dama can ta ce za ta mayar da martani, kuma martanin zai fito ne daga rundunar sojinta ba wai kungiyoyin da ke goya mata baya ba, kuma daga abin da ta yi na harba makamai masu linzami ranar Talata, ta cika alkawarin da ta yi kenan. Ba shakka kalaman da suka fito daga dukkanin bangarorin sun nuna akwai alamar sassautuwar al'amura. Sakon da shugaba Trump ya wallafa a shafinsa na Twitter na cewa babu sojin Amurka ko daya da ya rasa ransa. Da kuma martanin Iran da ke cewa ba zata sake kai wani hari ba face Amurka ta mayar da martani wanda hakan ya nuna an samar da kofar sulhuntawa, kuma dukkanin kasashen biyu na gudun aukawa yaki. Don haka wannan lokaci ne da za a iya amfani da shi don dakile barazanar da ke akwai, duk da cewa Iran da Amurka ba za su sauya matsayarsu ta neman yin kaka-gida a gabas ta tsakiya ba. Jim kadan bayan kai harin Farashin danyen mai ya tashi da kashi 1.4 cikin 100 inda ake sayar da ganga kusan dala 70. Haka ma farashin zinari da darajar kudin Japan Yen sun tashi bayan da aka kai harin. Kazalika hannun jari a duniya ya yi kasa sakamakon rikicin da ake yi a yankin gabas ta tsakiya. Kafar talabijin ta Iran ta ce harin ramuwar gayya ce kan kisan Babban Kwamandan kasar Qasem Soleimani. Harin ya faru ne sa'oi bayan jana'izar Soleimani wanda ya mutu sakamakon harin da jiragen Amurka mara matuka suka kai ranar Juma'a. Mutuwarsa dai ta haifar da fargabar cewa rikici tsakanin Amurka da Iran na iya ta'azzara.
technology	Makarantar da ake koyar da ilimin fasahar zamani da harshen Hausa a Kano	"Ku latsa alamar hoton da ke sama domin kallon bidiyon makarantar Engausa Matasa a arewacin Najeriya sun fara gano cewa matsalar harshe ce ke janyo koma-bayan ‘yan uwansu matasa musamman a fagen ilimin kimiyya da fasaha. Wato da dama dalibai ba sa fahimtar hakikanin darussan da ke kunshe a cikin abubuwan da ake koya musu tun daga matakin firamare har zuwa makarantun gaba da sakandire sakamakon rashin fahimtar harshen Turanci wanda da shi ake koyarwa. Hakan ne ya sa wani matashi a Kano, Injiniya Mustapha Habu ya bude wani aji da ake kira da Engausa domin koyar da matasa harkokin fasahar zamani a cikin harshen Hausa da Turanci. Injiniya Habu dai ya ce “duk kasashen da a yau suka ci gaba to za ka gani suna amfani da harshensu ne a saboda haka mu ma muka ga bukatar hakan”. Kawo yanzu dai wannan makaranta ta yaye dalibai fiye da 500, inda kusan dukkansu kodai suna tsaye da kakafunsu ko kuma an dauke su ayyuka a kamfanoni daban-daban. ""Muna daukar har wadanda ba su je makaranta ba kai har ma da almajirai kuma ka ga sun zama zakakurai. Kuma wani abu da muke yi shi ne bayan sun kammala Engausa ba wai kawai za mu kyale su su tafi shi kenan ba. Muna shirya musu wani kwarya-kwaryar koyarwa a scoshiyal midiya a duk ranar Juma'a. Ta haka ne muke sanin halin da suke ciki,"" in ji Injiniya Mustapha Habu. A kullum Engausa na zakulo matasa fasihai daga ko'ina a arewacin Najeriya domin tallafa musu su tsaya da kafafunsu. Za a iya cewa wannan ce makaranta irinta ta farko a arewacin Najeriya wadda matashi zai je ya lakanci wata sana'a ta zamani ko da kuwa bai je makarantar boko ba."
technology	Twitter ya rufe shafuka 180 a China da Turkiyya da kuma Rasha	Kamfanin Twitter ya ce ya rufe wasu shafuka kimanin dari da tamanin mallakin gwamnati kuma mafi yawa daga China sai kuma sauran daga Turkiyya da Rasha. Kamfanin ya ce ana amfani da shafukan wajen kai wa masu suka hari da yada labarai marassa tushe. Twitter ya kuma ce ya bankado wasu shafukan da dama da ake amfani da su ta irin wannan fuska. A cewar kamfanin sakonnin da ake wallafawa a shafukan sun fi mayar da hankali kan labaran da suka dace da jam'iyyar kwamunisanci da kuma yadda take tafiyar da batun annobar korona.
technology	Ƙarairayi biyar da ake yaɗawa kan sauyin yanayi	"Bukatar daƙile matsalolin sauyin yanayi ba abu ne da wai ake zuzutawa ba – sai dai a yanzu, a shafukan sada zumunta, labaran boge na tasiri a zuƙatan mutane wajen fahimtar abin da ake nufi da dumamar yanayi. Yayin da ake taron sauyin yanayi karo na 27 a Masar wato COP27, masu bincike kan sauyin yanayi sun karu a shafukan intanet, hakazalika labaran boge da ake yaɗawa. Ga wasu kalilan da aka fi yawaita tsokaci a kai. Wasu mutane da ke da yaƙinin cewa sauyin yanayi ba gaskiya ba ne ko ba ya faruwa na yarda da shaci faɗin mutane a matsayin wata hanyar tabbatar da tunaninsu. Su na da yardar cewa batun sauyin yanayi wani shiryayen batu ne na sirri da tsiraru a duniya masu karfi faɗa a ji ke yaɗawa. Wasu kuma na cewa wata hanya ce ta cin kuɗi kawai – ko kokarin daƙile wasu haƙoƙi ko 'yancin mutane. Babu wata hujja da ke iya tabbatar da wannan iƙirari. Sai dai kaso 99 cikin 100 na kwarraru a fanin kimiya, sun yarda da cewa sauyin yanayi dagaske ne kuma abu ne da ɗan adam ya haddasa shi. Tun shekara ta 1850, dumamar yanayi a duniya ya karu da maki 1.1 bisa ma’aunin salshiyos, a cewar wani kwamitin kwararru da ke nazarin kan harkokin sauyin yanayi tsakanin kasa da kasa a duniya, IPCC, a Majalisar Dinkin Duniya. Sakamakon hakan, matsalolin da yanayi ke haifarwa na matukar ƙaruwa, tare da haifar da barazana ga rayuka da lamuran yau da kullum a ko ina a duniya. ""Babu shaka ɗabi’un mutane sun yi tasiri wajen ta’azzara matsalolin yanayi a doron kasa da teku da duniya baki ɗaya"", a cewar rahoton IPCC. ""Sauyin yanayi na faruwa a ko ina a koda yaushe: muna bukatar nazartar abin da ke faruwa a wannan shekara domin yarda da hakan"", a cewar Dakta Ella Gilbert, kwararriyar masana kimiya daga Burtaniya. Ana danganta matsalolin dumamar yanayi da fitar da sinadaran hayaki ko tiriri irinsu cardon dioxide da ke haɗewa da rana na haifar da yanayi mai zafin gaske. Manyan ƙasashen duniya masu arziki ake ɗaurawa alhaki a tsawon shekaru na tarihi – irinsu Amurka da Burtaniya da Jamus. Ga mutane da dama a matalautan kasashe, wannan ne ya sa shawo kan matsalar ke da wahalar gaske ga ƙasashen yamma. Amma sauyin yanayi ba shi da iyaka kuma tuni illarsa ke sake fitowa filli, misali a Pakistan, inda ake da yaƙinin cewa sauyin yanayi ya taka rawa sosai wajen mummunan ambaliya da suka fuskanta kwanan nan. Bincike ya kuma nuna cewa kasashe matalauta ne tasirin sauyin yanayi zai fi shafa – saboda wasu dalilai, da kuma rashin karfin shiryawa ko amfani da wasu dabarun tunkarar matsalolin. ""Sauyin yanayi matsalar ce ta duniya"", a cewar Dakta Lisa Schipper, kwararriyar mai bincike daga Jami’ar Bonn ta Jamus. Kasashe mafiya talauci a duniya, ba wai su illar take shafa kai tsaye ba, su ne dai ake yiwa kallon wakilan iya tabbatar da canji"". Wannan shi ne dalilin da ya sa gwanatocinsu ke son ake sauraronsu idan ana tattauna batun sauyin yanayi – ciki harda taron COP27, da batun adalci kan sauyin yanayi zai kasance manyan batutuwan tattaunawa a kai. Ga ƙasashen da ke fama da tsananin sanyi, batun duniya mai dumi na iya kwaɗaitar da su ko jan hankalinsu a karon farko. Misali, kalaman Shugaba Putin: a shekara ta 2003, yana cewa idan Rasha ta tsinci kanta cikin yanayi na zafi, mutane za su rage kashe kuɗaɗe a fanin sayen kayan sanyi, sannan noman hatsi zai karu – ra'ayin da har yanzu ake yawo da shi a shafukan sada zumunta. Matsalar ita ce duk wani riba da ake ganin sauyin yanayi zai kawo to na gajeren lokaci ne, domin nan gaba za a fahimci illarsa a faɗin duniya. IPCC ta kiyasta cewa idan yanayin duniya a mataki matsaƙaici ya kai maki 1.5 bisa ma’aunin salshiyos kafin karshen karni, ana iya tafka asarar dala tiriliyan 54, sannan kuɗaɗe za su kai har dala tiriliyan 69 idan ya kai maki 2. Makomar za ta bada mamaki: Kasashen Gabas Ta Tsakiya za su ga gonakinsu sun koma tamkar sahara; Yankunan tekun Pacific za su ɓace baki daya su zama teku; kasashen Afirka da dama za su fuskanci fari. Ko a kasashe masu tsananin sanyi irinsu Rasha, wutar daji – irin wanda ake gani na tashi a yankunan Siberia a 2021 – za ta karu matuƙa, yayinda tsananin zafin ke karuwa da bushewar ko ina. A cewar hukumar binciken sararin samaniya ta Amurka, NASA, ta shanye kusan kashi 90 cikin 100 na gargadin da ake  yi kan sauyin yanayi a shekarun baya-bayanan saboda karuwar sinadarin hayaƙi da take fitarwa. Sakamakon haka, ana samun narkewar kankarar teku. Sannan ruwa na karuwa yayin da yanayi ke sake ɗumi, hakazalika teku na sake girma sakamakon tsananin sauyin yanayin. A shafukan sada zumunta, an sha ganin yadda mutane ke daukan abin da wasa suna ganin wani yanayi ne na tunbatsar teku – amma zance na gaskiya abin ya wuce tunani. Igiyar teku na sasauyawa: suna wakiltar wani canji da ake gani a kullum a kodayaushe. Amma an kiyasta cewa, a cikin shekaru kusan 100, ruwan teku ya karu da inci 6 zuwa 8. ""Wannan ya zarta wanda aka taɓa samu a karni na 20"", a cewar Ken Rice, wani farfesa a Jami’ar Edinburgh. Abu ne mai wahala mutumin bai zai ji wani abu ba kan kanun labaran da ake wallafawa kan sauyin yanayi. Maganganun da ake yi kan 'gargadin karshe' ko 'ana cikin hadari' na iya tada hankali ko jefa damuwa. Wannan na iya sa mutum ya soma tunani kawai lokaci ya kure masa – kuma sadadun da ake nunawa na karuwa, akwai tunani duniya ta makara. Babu zaɓi kan batun – yanayin dai na sauyawa, kuma tasirin hakan abu ne da za a shafe tsawon shekaru aru-aru ana gani. Amma akwai labari mai daɗi. Godiya ga kwararru a fanin kimiya, an fahimci abubuwan da ake bukata ko matakai domin rage raɗaɗin tasirin ko matsalar da za a iya fuskanta. Dole kasashe su rage fitar da hayaƙi mai gurbata muhalli, yayinda – a ɓangare guda – ana bijiro da hanyoyin kawar da yanayin da ake ciki. Wannan shi ne dalilin shirya taro irin na COP27 – dama ce ga ‘yan siyasa su haɗu waje guda su tattauna matakan da ya kamata a ɗauka kan sauyin yanayi. ""Duk wani mataki da za a iya ɗauka domin kawo sauyi abin maraba ne’’, a cewar Dakta Gilbert na Burtaniya."
technology	Amurka ta kai wa Iran 'hari ta intanet	"Rahotanni daga Amurka na cewa harin da aka kai ta hanyar intanet ya shafi komfutocin da dakarun juyin-juya halin kasar Iran ke amfani da su wajen sarrafa roka-roka da na'urorin harba makamai masu linzami. An dai ce an kai harin ne ranar Alhamis, bayan shugaba Donald Trump ya sauya matsayinsa na kai hari kan wasu wurare mallakar Iran. Ana alakanta harin da martani dangane da harbo jirgi maras matuki mai tsadar gaske mallakar Amurkar da Iran ta yi. Da kuma harin da aka kai wa wasu jiragen ruwa masu dauke da danyen man fetur da Amurka ta dora alhaki kan Iran. Har yanzu dai babu wata kafa wadda ba ta Amurka ba da ta bayar da yakinin cewa harin da Amurkar ta kai ya lalata kayan yakin Iran din. Tuni dai Ministan harkokin waje na Birtaniya, Andrew Murrison, ya sauka a Iran, domin tattaunawa kan halin da ake ciki yayin da ake ci-gaba da zaman dar-dar a yankin na Persia. Ma'aikatar ta ce bulaguron wani bangare ne na matakan tattaunawar diflomasiyya da hukumomin Iran a kan yarjejeniyar 2015 ta shirinsu na nukiliya. An ce ministan zai yi kokarin yin magana domin ganin Iran din ta dauki matakin gaggawa na yayyafa wa wutar rikicin da ke neman tashi ruwa. Yanzu haka Amurka ta nemi Kwamitin Sulhu na Majalisar Dinkin Duniya ya zauna ranar Litinin domin tattaunawa kan Iran. Shugaba Donald Trump, ya ce shi ba ya fatan gabza yaki da kasar Iran amma kuma ya gargade ta da cewa idan fa har rikici ya barke to fa Amurka za ta gama da ita ne. Da yake magana da gidan talbijin na NBC a ranar Juma'a, Mista Trump ya kara da cewa a shirye Amurka take domin tattaunawa da kasar Iran. Sai dai ya nanata cewa babu yadda za a yi Amurkar ta bari kasar Iran ta samar da makaman nukiliya. Donald Trump ya sake yin karin haske kan sauya tunanin da ya yi na fasa kai wa Iran din hari domin mayar da martani kan harbo jirgin Amurka maras matuki da Iran din ta yi a makon nan, inda ya ce an sanar da shi cewa mutum 150 ka iya mutuwa sakamakon harin. ""Ban so a yi hakan ba. Ba na zaton hakan ya dace,"" In ji mista Trump."
technology	Trump ya haramta wa Amurkawa amfani da Alipay da wasu manhajojin China bakwai	"Shugaba Donald Trump ya sanya hannu kan wata dokar shugaban kasa da za ta haramtawa Amurkawa amfani da wasu manhajojin China takwas, manhajojin sun hada da Alipay, wadda ake amfani da ita wajen biyan kudade ta intanet a China da kasashe masu yawa. Akwai kuma QQ Wallet da WeChat Pay. Wannan dokar wadda za ta fara aiki nan da kwana 45, na cewa an haramta amfani da manhajojin ne saboda suna barazana ga tsaron Amurka. Ta kuma ce ana iya amfani da manhajojin wajen naɗan bayanai kan Amurkawa musamman ma'aikatan gwamnatin tarayya. Tencent QQ, CamScanner, SHAREit, VMate da WPS Office na cikin manhajojin da aka haramta amfani da su a Amurka, amma a lokacin Mista Trump ya riga ya bar aiki. ""Tilas ne Amurka ta rika daukan matakai cikin sauri kan wadanda ke hadawa ko ke sarrafa manhajojin kasar China domin mu kare tsaron kasar mu,"" inji bayanin da dokar ta kunsa. A baya shugaba Trump ya sanya hannu kan dokokin shugaban kasa irin wadannan kan kamfanoni ko kayayyakin China, inda yake cewa suna iya aikawa da bayanan sirrri ga gwamnatin China. A watan Agusta, Amurka ta ba kamfanin ByteDance, wanda ya mallaki manhajar nana mai farin jini ta TikTok cews ko dai ya sayar wa Amurka bangaren kamfanin da ke Amurka ko kuma ya bar kasar gaba daya. Amma duk da cewa kamfanin bai cika ko da daya daga ciin sharuddan da aka gindaya ma sa ba, har yanzu Amurkar ba ta dauki wani matak kan kamfanin ba."
technology	Yakin Ukraine: Yadda miliyoyin mutane suka kalli bidiyon karya a TikTok	"TikTok na daya daga cikin shafuka masu saukin yada bidiyon karya game da yakin Ukriane, da miliyoyin mutane suka kalla. Shafin na da mabiya biliyan daya, sannan rabin masu mu'amala da shi matasa ne 'yan kasa da shekara 30, dandali ne da matasa ke samun karin bayani kan halin da ake ciki a yakin, a daidai lokacin da ake kokarin magance yawaitar bidiyon bogi da ake yadawa ta TikTok. Kuma ba ka bukatar daukar lokaci wajen samun irin wadannan abubuwa. Kamar yadda binciken shafin internet na NewsGuard da ke bibiyar abin da ke faruwa,  shafin ya ce sabbin masu amfani da shafin na cin karo da bayanan karya da ake yadawa cikin kasa da minti 40 da fara amfani da shafin. Yayin da shafukan kamar Facebook, Instagram da Twitter, su ma aka maganar suna yada bidiyon karya game da yaki, sai dai TikTok yana sahun gaba. Sai dai kamfanin ya dage cewa, yana daukar matakai da suka kamata domin yaki da labaran karya. Ga wasu daga cikin bidiyon da BBC ta gano ba su da inganci, da aka yada a shafin TikTok. Bidiyon da ake yadawa kai tsaye na bogi Tun daga farkon fara yakin, ake ta samun bidiyon da ake haskawa kai tsaye daga fagen daga, wanda kuma suka ja hankalin masu bibiyar TikTok. Gane hakan ba abu ne mai wuya ba: wanda ya yada bidiyon ya yi amfani da tsohon bidiyon yaki ko na atisayen soji, da aka yi amfani da tashin bam na karya da karar harbe-harbe sannan suka fara yadawa kai tsaye, a wani bangaren suna rokon a ba su tallafi, ta shafin nasu. Daya daga cikin irin wadannan shafukan ya ja hankalin kusan mutum miliyan 30 a tsakiyar watan Maris. Cikin shafuka uku da suka yi amfani da irin wadannan bidiyon na kai tsaye, sun samo su ne a shafin Youtube, kuma tsoho na shekar 2017 lokacin da sojojin Ukraine ke wani atisaye. An kai gabar da wani bidiyon bogi na harbe-harben bindiga ya samu ficen, da aka yada shi sama da sau 13,000. Masu amfani da shafin na turawa da asusun ajiya na banki da suke kubatar a sanya musu tallafi a ciki, da za su cire tsabar kudin. ""Abin da matukar tsoratarwa, da tashin hankali, kuma duk ana yi ne da nufin tara haramtattun kudade ta amfani da TikTok,"" in ji Abbie Richards, wata mai bincike da ta yi amfani da irin wadannan bidiyon domin tantance ingancinsu. Yawancin bidiyon kai tsaye na bogin, ana yin su ne karkashin fitaccen maudu'in nan na #Ukraine ko #UkraineWar. ""Manufar abin da ke ciki, da bayanai shi ne a samu batun tattaunawa, da samun bayanai,"" in ji Ms Richards. Akwai bidiyon wasanni na Game da aka yi amfani da su ta kwamfuta, da hotuna na sojoji da yake-yake da ake amfani da su a hada bidiyo kan yakin na Ukraine. Ana yada bidiyon yakin a fagen daga, ciki har da hotunan da ke nuna jiragen yaki da aka harbo kasa, wanda ya yi matukar farin jini a shafukan sada zumunta. Wasu daga cikin masu amfani da TikTok da suka kara yi masa kwaskwarima, da amfani da wasu daga cikin takaitattun bidiyon ainahin yakin, da wadanda ake yadawa ta shirin Talbijin, da sauransu. Wani bidiyo, da aka kalla sama da sau miliyan 25, ya nuna wani mutum da ya jefar da abin fashewa kan wata tankar yaki. An dauke shi ne daga bidiyon wani wasan yara da aka yi abin makamancin irin hakan sai aka hada tare da wallafawa a shafin YouTube a watan Junairu. Wani bidiyon kai tsaye na bogi, da aka kalla sau miliyan 2.3, an yi shi ne daga bidiyon wasa, an kuma yi amfani da hotuna, da hotunan makamai masu linzami da aka kai hari ta sama, shi ma ya yi ta wadari a shafukan sada zumunta amma tun shekarar da ta wuce, yayin da yakin Ukraine aka fara shi cikin shgekarar nan. Ms Richards ta ce  ta ga yawanci masu kallon bidiyon na gargadin sauran da cewa ba na gaskiya ba ne an dauko su ne daga cikin wasannin da ake gani na wasanni da wadanda hadawa aka yi. Amma duk da haka wadanda suka hada shi na toshe masu suka ko wayar da kan masu kallo, wasu lokutan ma sai a nemi irin wadannan bayanai a rasa. An yi ta amfani da tsofaffin bidiyon tsohon rikicin da aka yi a daidai lokacin da ake hada sabo. BBC ta ga hotuna da bidiyon yaki kamar na Libya da Syria da Chechnya, da aka yi amfani da su a yakin na Ukraine. Wani bidiyo da ya nuna yakin tsakanin Rasha da Ukraine, ya nuna yadda ake gwabza fada tsakanin dakarun kasashen biyu a wajen gine-ginen farar hula, da kuma aka kalla sau miliyan 7.7. Sai dai ainahin bidiyon, an dauke shi ne a shekarar 2014 a babban birnin Chechnya, Grozny, lokacin da aka kai wani mummunann hari da mayakan jihadi suka kai da ya yi asarar rayuka da dama. An yi amfani da Labari da Duminsa na bogi da kuma nuno kai tsaye cewa an kashe gwamman mutane. Wasu ma sun wallafa bidiyon yakin da aka yi tsakanin Ukraine da Rasha a shekarar 2014, wanda babu tamtama za a iya yin kuskuren dauka cewa yakin da ake yi na wannan lokaci ne, ko hotunann atisayen soji ko faretin shekara na bangarorin biyu. Bidiyon tankokin yakin Ukraine a tsakiyar birnin Kyiv, na nan daram tamkar dama tuntuni an yi ne domin kare babban birnin daga munanan hare-haren da Rasha ke kai wa ta sama. Wannan bidiyon an kalle shi sama da sau miliyan tara, sai dai an dauki bidiyon ne a bikin tunawa da karbar 'yancin Ukraine da kuma sojoji suka yi fareti a bara. Wani bidiyon tankar yaki dauke da tutar Ukraine, da ke nun yadda ake sauke gidajen farar hula, ya samu farin jini ba kadan ba, inda aka kalle shi sau miliyan hudu, shi ma tsoho ne kan rikicin da Rasha da Ukraine suka yi a shekarar 2014. Ms Richards ta ce kamata ya yi TikTok, ya dauki matakin magance matsalar yada bidiyo da hotunan bogi, musamman tsofafi, ta hanyar amfani da ainahin kwanan wata da lokaci da wurin da abun ya faru. Kamar dai shafukan Facebook da Instagram da babarsu Meta, TikTok na aikin hadin gwiwa da masu kutsen intanet mai zaman kan su. Amma Facebook da Instagram suna nuna bayanai da bidiyo na karya da ake yadawa kan yakin Ukraine da wuya ka ga irin hakan a TikTok. Wata karin matsalar kamar yadda Ms Richards ta bayyana, ita ce rashin babu takamaimai wani wakili ga masu amfani da TikTok da za su fito domin karyata wani labarin bogi da aka wallafa a shafin. ""Idan TikTok ya gagara ba ta cikakken bayani kan labarai da bidiyon karya da ake yadawa miliyoyin mutane, wannnan yana ci wa masu bincike tuwo a kwarya."" Sai dai kakakin TikTok ya shaidawa BBC: ""Muna ci gaba da aiki tukuru, domin nuna alhini kan abin da ke faruwa a Ukraine, muna kuma kokarin kara matakan tsaro domin ganowa da cire duk wani abu na bogi da aka wallafa da ake yadawa kan yakin. ""Mun kara wasu abubuwa da zamu zamanantar da abubuwa, da samar da bayanai masu inganci da dorewa a  TikTok, mun kara abubuwan da ke tabbatar da sahihan bayanai da aka yada da wallafawa a shafin."""
technology	N﻿ajeriya ta kai karar kamfanin Facebook kara gaban kuliya	Gwamnatin Najeriya ta shigar da kamfanin Meta, wanda ya mallaki shafukan sada zumunta da muhawara na Facebook da Instagram da kuma WhatsApp, saboda yin talla a kasar ba tare da bin ka’ida ba. A karar hukumar kula da tallace-tallace a Najeriya (ARCON) na neman kamfanin na Meta da kamfanin AT3 Resources Limited da ke wakiltarsa a Najeriya su biya ta kusan Dala miliyan 70 kwatankwacin Naira biliyan 30 saboda tallata abubuwa ga ‘yan Najeriya ta shafukan na intanet ba tare da hukuma ta tantance tallace-tallacen ba. Hukumar tana neman babbar kotun tarayya a Abuja ta zartar cewa tallata wani abu a shafukan intanet na kamfanin na Meta ga ‘yan Najeriya ba tare da hukuma ta tantance ko amince da wannan talla ba abu ne da ya saba doka. Baya ga zartar da cewa yin tallar ba tare da amincewar hukuma ba, abu ne da ya saba ka’ida, matakin ya kuma sa gwamnati ta yi asarar wasu kudade da ya kamata ta samu ta tallace-tallacen. Idan har shari’ar ta samu karbuwa har ma gwamnatin ta yi nasara to hakan zai sa Najeriyar ta cimma burinta na kokarin sanya ido tare iko a kan duk wani abu da ke wakana a shafukan intanet a kasar. Sau da dama gwamnatin Najeriyar na kokarin ganin ta yi iko yadda take so a kan yadda ake amfani da shafukan sada zumunta da muhawara na intanet a kasar domin taka burki ga wasu abubuwa musamman na sukar gwamnati. Sai dai dangane da wannan kara, gwamanatin ta jadda cewa ba wai tana son takaita ayyukan shafukan sada zumunta da muhawara ba ne a Najeriya, illa dai tana son a bi dokokinta na talla a intanet. Kamar yadda a watan Yuni ta fitar da daftarin wasu dokoki na yadda kamfanonin shafukan sada zumunta da muhawara za su rika gudanar da ayyukansu a kasar. A kwanan nan hukumar da ke sanya ido a kan tallace-tallace a Najeriya ta hana amfani da muryar ‘yan kasashen waje ko masu tallata kaya ‘yan waje a Najeriya inda dokar za ta fara aiki daga wannan wata.
technology	Me ake nufi da katafaren jirgin alfarma na 'superyachts', inda mashahuran attijirai ke hutawa	"Hango kanka cikin natsuwa kana kallon faɗuwar rana, nesa daga kowace gabar teku, babu komai gabanka sai ruwan teku... sannan gefenka ga helikwafta, filin wasan ƙwallon golf da wajen yin ninkaya domin nishadi, ga kuma wajen cin abinci na alfarma na dare ba rana ana girka nau'o'in abinci masu kyau duk lokacin da kwaɗayi ya taso ma, ba ka da matsalar komai. Wannan ɗan tsakure aka yi cikin irin jin dadin duniya da attijirai ke yi idan suka ɗane jiragensu na alfarma a lokutansu na hutawa. Wannan rayuwa ta alfarma a yanzu na neman gamuwa da cikas ga mashahuran attijiran Rasha da suka yi arziki daga rushewar Tarayyar Soviet, inda ake neman ƙwace musu katafaren jiragen alfarma da suka mallaka ko kuma ake neman raba su da su. An kiyasta cewa irin waɗannan jirage za su kai 10,000 a duniya, kuma akasari 'yan Rasha ne suka mallake su, sai kuma sarakunan ƙasashen yankin Gulf da attijiran Amurkawa. Babu takamaiman amsa akan wannan - sai dai ana amfani da waɗannan kalmomi ne wajen bayyana jirgin a matsayin mafi tsada da alfarma da girma, wanda ake kerawa na musamman da kuma zabo ma'aikata kwararu. Bayanai sun nuna cewa girma irin wannan jirgi da a turance ake kira 'superyacht' yana kai wa tsakanin tsayin kafa 80 wato mita 24 zuwa tsayin kafa 590 wato mita 180. Yanayin girman jiragen, yanayin iya bada bayyanai a kansu - saboda akwai nau'o'in jirgin da ake kira megayachts ko gigayachts a Turance. Farashin 'superyachts' na kamawa daga milyoyi zuwa bilyoyin dalar Amurka ya danganta da irin kerawarsa. Waɗannan jirage na alfarma na biyan bukatun attajirai sama da tunani domin suna samun lokacin hutu cikin sirri babu sa idon mutane, musamman a lokutan da suke son kauracewa hayanayi da neman natsuwa. Jirgin alfarma na 'superyacht' mafi girma a duniya Tun a shekara ta 2013, katafaren jirgin ruwa mafi girma a duniya ya kai mita 180 kuma mallakar wani mutum ne da ake kira Azzam. Jirgin da ke da gudun tsiya da ake kira 'REV Ocean' an kaddamar da shi ne a 2019, kuma tsayinsa ya bambanta da mita 3, sai dai ba an kirkiresa ba ne saboda jindadi da harkokin wasanni. Mai jirgin Azzam, shi ne shugaban Hadaddiyar Daular Larabawa kuma sarkin Abu Dhabi Sheikh Khalifa bin Zayed al Nahyan. An kiyasata kashe dala miliya 600 wajen kera shi. A cewar wasu bayyanai na hukumar kula da sufurin jiragen ruwa ta duniya, yanzu haka jirgin na zirga-zirga tsakanin tekunan fasha. Yana iya daukan baki 36 a dakunan alfarma da ma'aikata kusan 80. Kayayyakin da aka yiwa jirgin kwalliya da kawatashi ba a bayyana ainihin yada aka same su ba, sai dai a ciki akwai wajen gyaran gashi da jiki wato saloon mai girman mita 29, akwai wajen ninkaya da sinima da wajen motsa-jiki da kuma wajen saukar jirage helikwafta guda biyu a lokaci guda. An kiyasta tsadar kudin jiragen kan dala biliyan guda, an kiyasata cewa wannan jirgi da Roman Abramovich attijiran kasar Rasha ya mallaka an kashe dala miliyan 700 wajen kera shi, kuma jirgi shi ne mafi tsada a yanzu haka a duniya. Jirgin da ake kira 'Eclipse' na kunshe da abubuwa sosai na alfarma da jindadi a cikinsa, kamar wajen shakatawa da rawa cikin dare, wajen gyaran gashi da jiki, wajen wankar ninkaya da motsa jiki, kuma jirgin na da tsaro sosai sama da tunani. Akwai kananan jirage kuma a ciki, da helikwafta guda uku da kuma na'urar tare makami mai linzami. Jirgin 'Eclipse' na da kariya domin yana dauke da naurorin zamanin da ke zama kantaga ga duk wani mutum ko 'yan jarida daga samun bayanan ka naɗar bayanai. A cewar jaridu da dama, an yi amfani da abubuwan zamani da ci gaban rayuwa a ƙera jirgin ta inda ake iya gane idan mutum yana amfani da kamara a jirgin, kuma akwai wasu na'urori da ke fitowa su kare ko hana daukar hotuna ba tare da izini ba. Yanzu haka jirgi nan ca kan wani tekun Turkiyya da takunkumi ba ya shafa, wanda galibi mutane ke zuwa domin hutu, wato Marmaris. Jirgin 'superyacht' da ake dangantawa da mallakin Abramovich, wanda kudinsa ya kai dala miliyan 600, da yanzu haka ke tekun Turkiyya shi ma na alfarma ne kamar 'Eclipse' kuma yana dauke da naurori gano da tare makamai masu linzami, harsashai ba sa iya yiwa jirgin illa. Sannan yana dauke da wajen shakatawa daga waje kamar wani gabar teku. Sauran katafaren jiragen alfarma mafiye girma a duniya da tsada akwai wanda girmansa ya kai mita 162 wanda aka ƙera kan dala miliyan 400 da ake kira 'Dubai', mallakar sheikh Mohammed bin Rashid Al Maktoum, sarkin Dubai kuma mataimakin shugaban Hadaddiyar Daular Larabawa, sai kuma 'Dilbar' mallakin dan asalin Uzbekistan haihuwar Rasha Alisher Usmanov. Babu dai wani karin haske kan ko an ƙwace Dilbar, amma masu kula da zirga-zirga a teku na cewa jirgin na kan teku a Hamburg. Dilbar na daya daga cikin jiragen da ake ji da su. Tana ɗauke da wuraren shakatawa da wasanni sama da wasu jiragen irinsa, kuma girman wajen wanka ninkaya a jirgin ya kai mita 25, mafi girma da aka kera a irin wadannan jirage na alfarma. Wani katafaren jirgin alfarma na 'superyacht' shi ne 'Scheherazade'. Ɗan Rashar nan Alexei Navalny ya alakanta jirgin 'superyacht' da shugaban Rasha Vladimir Putin. Jirgin da ke kan tekun Italiya a birnin Marina di Carrara, jami'an Amurka na nazari kan mallakin jirgin. A lokacin da ya ke tattaunawa da mujallar New York Times, matukin jirgin ɗan Burtaiya ya musanta cewa Putin na da alaka da jirgi, yana cewa: ""Ban taba ganinsa ba; Ban taba haduwa da shi ba."" Wasu rahotanni na ikirarin cewa mallakin jirgin ya fito ne daga gabas ta tsakiya. A cewar mujallar da ke bada bayanai kan irin waɗannan jirage da shafukan intanet, 'Scheherazade' ya kai tsayin mita 140 kuma kudin kera shi ya kai dala miliyan 700. Jirgin mai abin al'ajabi ana cewa yana dauke da bangaren saukar jirgin helikwafta, wajen wankan ninkaya da sinama da wajen shakawata da na'urar kakabo jirgi mara matuka. Hutu a irin waɗannan jirage ba sabon abu ne tsakanin fitattun mutane. Wajen da galibi suka fi sha'awa shi ne kasancewa a jirgin da ake kira 'Rising Sun', mallakar wani hamshaki mai kudi a Amurka David Geffen. Katafaren jirgin da tsayinsa ya kai mita 138 rahotanni na cewa an kashe dala miliyan 200 wajen ƙerashi. A cewar mujallar Amurka ta W Magazine, manyan baƙi da suka saba hawa jirgin na 'superyachts' sun haɗa da Julia Roberts da Oprah Winfrey da Steven Spielberg. Hukumar sufurin jiragen ruwa ta bada rahoton hango jirgin a kan tekun Caribbean. Jirgin na dauke da wajen shan barasa, wajen wasan kwallo kwando da kuwa sinaman kallon fina-finai. Wani kuma jirgin 'superyacht' da ya ja hankalin mutane a 2014 shi ne 'A+', wanda a baya mallakar Topaz ne. Jirgin ya haddasa ce-ce-ku-ce lokacin da Mai fitowa a fina-finan Amurka da fafutika kan sauyin yaayi Leonardo DiCaprio ya hau jirgin tare da abokansa. Jirgin ya kai dala miliyan 500 kuma tsayinsa ya kai mita 145, rahotanni na cewa wasu ɗan siyasar Emirati wanda kuma ya fito daga hamshakan gidan sarauta ne ya mallake shi, Mansour bin Zayed al Nahyan. Babu dai wasu cikakun bayanai sosai kan jirgin amma ana cewa akwai abubuwa alfarma sosai a cikinsa irinsu wajen ninkaya da wajen sauka da tashin jirage helikwafta da wajen wanka da ke sarafa kansa wato jacuzzi a turance. Lokacin da DiCaprio da abokansa suka yi hayar jirgin a 2014, ya tunzura mutane da suka rinka sukarsa kan fafutikarsa da kuma gurbataccen hayaki da irin wadannan jirage ke fitarwa. A cewar shafin da ke nazari kan muhalli, Ecowatch, masu fafutika sun kiyasta cewa jiragen 'superyacht' (da ma'aikatant na dindindin, wajen saukar jiragen helikwafta, kananan jiragen da ke ciki, da wajen ninkaya) na fitar da ton 7,020 na gurbataccen iska a shekara."
technology	Ya kamata ku bar komfutarku tana caji ko yaushe?	"Tambayar da aka fi yawan yi ita ce ta yaya masu amfani da na'ura mai ƙwaƙwalwa za su ƙara wa batirinta caji, ko yadda za ka kauce wa mutuwa katsahan. Yayin da yawancin batira ke lalacewa, wasu na tababar ko dai yadda muke amfani da su ne ke janyo mutuwarsu dungurugum, ko yadda suke riƙe cajin. Idan haka ne ta yaya za mu yi amfani da batirin? Bayan amfani da batiri na tsawon lokaci, yana mutuwa, masu amfani da shi na mamakin ko amfanin da suke yi da shi na kara ta'azzara lalacewarsu, ko sanya batirin yin sanyi. Ta wani bangaren, ko za mu iya cajinsu 100 bisa 100 a ko da yaushe, ko kunna nau'arar kamar yadda ya kamata? Sashen BBC Mundo ya tattauna da ƙwararrun kan hanyar da ta dace mu yi amfani da batirin wanda yawanci ana hada su ne da ma'adinin lithium. Tsahon lokacin da Batiri zai yi ""Fasahar yin batiri na bunkasa ne da tafiyar zamani. Shekaru goma baya, karfin batirin na'ura mai kwakwalwa samfurin laptop ya fara tabarbarewa, bayan zagayawar daruruwan yadda ake cajinsu,"" in ji Ashley Rolfe, babbar jami'a a kamfanin fasaha na Lenovoda ke yankin Ireland da Birtaniya. Batiran komfutar hannu na zamanin nan suna da ƙayyadadden lokacin amfani da su daga shekara uku ko biyar, a wannan lokacin za a iya cajinsu sau 500 zuwa 1,000. ""Kana bukatar batirin ya maka caji yadda ya dace a duk lokacin da ka sanya, na a kalla shekara uku zuwa biyar,"" in ji Kent Griffith, na cibiyar binciken fasaha da ke Jami'ar Northwestern da ke Amurka, a hirarsa da sashen BBC Mundo. Ta yaya za ku iya cimma abin da kuke bukata? Mista Rolfe na kamfanin Lenovo ya shaida wa BBC cewa; ''Barin komfutar hannu ta yi caji 100 bisa 100 a kowanne lokaci, yana kare batirin daga mutuwa kuma ya fi inganci ba tare da kawo matsala ba"". Komfutocin kamfanin Lenovo da sauransu suna amfani da wata na'ura da ke tabbatar da cewa batirin bai yi cajin da ya wuce ƙima ba, ko sanyata ɗaukar zafi. Haka kuma, ''barin batirin ya yi caji 100 bisa 100, ka iya kashe ƙarfin batirin."" Abokin aikinsa, Phil Jakes, daraktan fannin fasaha kuma babban injiniya a kamfanin Lenovo, ya amince da hakan: ""Duba da yadda fasaha ta kara samuwa a shekarun nan, mun gano batiri na saurin mutuwa idan ana yawan cajinsu baki daya musamman a yanayin wuri, ""haka ya fada wa BBC Mundo. Dalili shi ne cajin batirin 100 bisa 100, shi ne abu ma fi nauyi da komfutar za ta dauka,"" in ji Kent Griffith na Jami'ar Northwestern. Kamfanin HP ya amince da haka ya kuma shaida wa sashen BBC Mundo cewa: ""HP bai ba da shawarar barin komfutar a caji a kowane lokaci."" ""Yawancin batiran yanzu suna da fasahar da ke kare batirin daga yin caji fiye da ƙima, kar ya kai kashi 100"",  sai dai fasahar ba ta kare yawan cajin daga ragewa batirin nauyi ko sauri ko ba shi kariya daga lalacewa da wuri ba,"" in ji HP. Don haka, ""idan ka rage yawan cajin batiri 100 bisa 100, akwai yiwuwar za ka dade kana amfana da shi,"" in ji Griffith. Mista Rolfe ya kara da cewa: ""Batiri ya fi samun kariya idan aka yi cajinsa kashi 50, abubuwa na cunkushewa a ciki idan ya mutu baki daya ko caji 100 bisa 100. ""Domin haka kwararrun masana fasaha sun ce zai fi alfanu a bar cajin kashi 20 zuwa 80"", kamar yadda Mista. Rolfe ya yi karin bayani. Ko da yake takaita nauyin zuwa kashi 80 yana da alfanu, amma duk da haka akwai wata tawayar ta rage karfin batari daga kashi 90 ko 95,"" in ji Jakes. Shi ma kamfanin Microsoft ya yi gargadi a shafinsa na intanet, idan an yi cajin komfutocin fiye da ƙima, zai iya rage masa ƙarko. ""Za ku iya kare batirin daga mutuwa ta hanyar caji na dan lokaci. Idan kuma dole ka bar ta a caji na tsahon lokacin ake amfani da ita, zai yi alfanu idan ka sanyata a caji. ""Idan har dole ya kasance komfutarka ta zama a kunne, ko ka yi amfani da alamar da ke takaita cajin idan ya kai wani geji, "" in ji Microsoft. Yawancin kamfanoni kamar Microsoft, Lenovo, da HP, suna ba da damar gyara yadda kake son cajin batirinka a sashen da aka tanada domin haka. Misali, HP na bayar da damar sanyawa a kashi 80, a wajen da za ka gyara yadda za ka kare lafiyar batirinka. Baki daya dai idan kana son batirin ya yi karko sai ka kula da yadda kake cajinsa. NASA ta sanyawa shalkwatarta sunan Mary Jackson, mace bakar fata kuma injiniya ta farko da ta yi aiki da su. Ta yaya za ka kula da komfutarka ta hannu? Amma wannan ba yana nufin za ka yi gaggawar kashe cajin wayarka da zarar ya kai kashi 100 ba. Amma duk da haka ""a dan tsakanin nan batira na da ƙarko a wannan lokacin, wanda ba abun damuwa ba ne ga wasu mutane."" A karshe Mista Rolfe' ya ce abu muhimmi shi ne ka yi tunanin kan yadda za ka yi amfani da komfutarka. Tabbatar batirin ya yi caji yadda ya kamata. Ta wani fannin dole ka samu wutar lantarkin da za ka dinga cajin. Amma mafi alfanu shi ne yi mata cikakken caji ba lallai sai ka na bukatar amfani da ita ba."
technology	Matsalar tsaro: Majalisar wakilan Najeriya ta bukaci a toshe layukan wayar mutanen da 'yan bindiga suka sace	"Yayin da matsalar tsaro ke ci gaba da ƙamari a Najeriya musaman a yankin arewa maso yammaci da tsakiyar kasar, majalisar wakilan ƙasar ta buƙaci a soma toshe layukan wayoyin mutanen da aka yi garkuwa da su. Majalisar ta ce ta hanyar toshe layukan waɗanda aka sacen, 'yan fashin daji za su rasa hanyar cinikin kuɗin-fansa da dangin mutumin da suka sace. 'Yan fashin daji na ci gaba da cin karensu babu babbaka a haren-haren da suke kai wa kauyuka da garuruwa inda suke yin awon gaba da mutane domin garkuwa da su a basu kudin fansa. Sai dai duk da cewa jami'an tsaron kasar na cewa ana daukar matakan dakile matsalar,  kawo yanzu dai taƙi ci taƙi cinyewa Honorabil Abdullahi Balarabe Salame, ɗan majalisar wakilai ne kuma yana cikin wadanda suka gabatar da wannan bukata a zauren Majalisar. Ya ce; ""Mutanen nan dai mun ga duk manufarsu ita ce kudi sannan don kudin da suke samu shi yasa suke kashe mutane, shi ya sa suke daukar mutane. ""Ya kamata mu samu wata hanya wadda za ta hanasu samun wannan kudi, idan sun dauki mutum ba za su sami kudi ba."" Ɗan majalisar ya ci gaba da cewa ""ni na yi tunanin cewa mu ba ma'aikatar sadarwa umarni daga yanzu duk mutumin da aka dauke tare da wayarsa su toshe layin, saboda da wayoyin mutane ake cinikin kudin-fansa."" Honorabil Salame ya ce ya nemi majalisar ta umarci ministan sadarwa na kasar da su toshe duk wani layi wanda ya ke da alaka da laifi na daukar mutane ko na kashe-kashe ko na Boko Haram da sauransu kuma majalisa ta amince da wannan bukata ta sa. Sai dai kuma ko matakin zai yi tasiri musamman idan aka dubi cewa 'yan uwa wadanda aka sace kan shiga mawuyacin hali da firgici sakamakon 'yan uwansu da ake garkuwa da su. Wasu na ganin cewa wannan zai iya jefa rayuwar wanda aka sace cikin hadari. Majalisar ta nuna damuwa a kan yadda ake ci gaba da samun karuwa a yawan mutanen da suka rasa rayukansu sakamakon hare haren 'yan fashin daji. Hari na  baya-baya nan wanda ake gani shi ne ya fi muni ya faru ne a jihohin Filato da Taraba da Binuwai inda mutum kusan 200 sun rasa rayukansu."
technology	Fasinjan da bai iya tuki ba ya saukar da jirgi bayan da matukinsa ya suma a Amurka	"Wani fasinja da bai san yadda ake tuƙin jirgi ba ya saukar da wani jirgi a Florida na Amurka bayan matuƙin jirgin ya suma. Cikin wani sautin murya daga cikin jirgin, ana iya jin fasinja Darren Harrison na faɗa wa masu kula da saukar jirgi cewa ""an samu gagarumar matsala"". Wani mai kula da tashi da saukar jirage da ke koyar da matuƙa jirgi sabbi hannu ne ya taimaka wa mutumin yadda zai saukar da jirgin a filin jirgi na Beach International Airport ranar Talata. Mutanen sun gamu a kakan titin jirgin daga baya don taya juna barka. Ba a bayyana halin da matuƙin jirgin yake ciki ba, amma ana ci gaba da kula da shi a asibiti. Tinja-tinjar da ta faru tsakanin fasinjan da mai taimaka masa ta haddasa dirama. HARRISON: ""Na samu gagarumar matsala a nan. Matuƙina ya ɗauke wuta. Ban san yadda zan tuƙa jirgin ba."" Mai Kula da Jirgi: ""ATC: 333 Lima Delta, Roger, kuna ina yanzu?"" HARRISON: ""Ban san komai ba. Ina iya ganin kogin Florida a gabana amma dai ban sani ba."" Mai Kula da Jirgi: ""Ka bar fuka-fukai yadda suke kuma ka ci gaba da bin kogin, arewa ko kudu. Muna ƙoƙarin gano inda kake."" Robert Morgan, mai kula da tashin jirage a filin jirgi na Palm Beach International Airport, na cikin lokacin hutunsa lokacin da abokin aikinsa ya faɗa masa halin da ake ciki. Mista Morgan bai taɓa tuƙa irin jirgin ba - Cessna 208 mai inji ɗaya - duk da shekara 20 da ya shafe yana aiki, amma ya yi amfani da tasawirar masarrafar jirgin don ya taimaka wa mutumin saukar da shi. ""Na san cewa jirgin na tafiya kamar kowane jirgi. Na san cewa kawai dai akwa buƙatar na kwantar masa da hankali, na nuna masa hanyar kuma na faɗa masa yadda zai rage ƙarfin gudu don ya sauka,"" Mista Morgan ya faɗa wa WPBF-TV. A sautin da aka naɗa, an ji Mista Morgan na koya wa mutumin ""tura hannun giya gaba ka sauka a hankali sosai"" lokacin da ya kusa sauka. Bayan jirgin ya sauka, an ji Mista Morgan na yabon fasinjan a wajen sauran matuƙa jirgi. ""Ka ce fasinjojin sun sauke jirgin?"" a cewar matuƙin jirgin. ""Wayyo Allahna. Aiki ya yi kyau."" Hukumar Kula da Sufurin Jiragen Sama na bincike kan lamarin."
technology	Shin Facebook da Tuwita na fuskantar barazanar kawowa ƙarshe?	"Idan dai ba kashe intanet ɗinka ka yi ba, to mai yiwuwa ka san sarƙaƙiyar da ta baibaye manyan kamfanonin fasaha na duniya a makonni da suka wuce. A watan da ya gabata ya bayyana ƙarara cewa manyan kamfanonin da suka haɗa da Apple da Netflix da Amazon da Microsoft da Meta (mamallakin Facebook) da Alphabet (mamallakin Google) - sun tafka asarar fiye da dala tiriliyan uku a cikin wata 12 da suka wuce a kasuwar hannayen jarin Amurka. A watan Nuwamba, sai da ta kai da yawan kamfanonin nan kamar su Amazon suka sanar da rage ma'aikata a faɗin duniyada ya kai rufe ayyuka 136,000 zuwa ranar 21 ga watan Nuwamna, kamar yadda shafin intanet na Layoffs.fyi website, mai bibiyar korar ma'aikata a kamfanoni ya bayyana. Da yawa daga cikin ma'aikatan da aka kora ɗin na Facebook ne daga kamfanin Meta, inda aka kori mutum 11,000, Tuwita kuma ya kori mutum 3,700 zuwa yanzu. Wannan lamari ya bujiro da tambayoyi a kan abin da ka iya faruwa nan gaba da fitattun shafukan sada zumuntar: shin muna tunanin cewa waɗannan kamfanoni ba za su kai labari ba? Kamar yadda yawan ma'aikatan da aka sallama a can sama ke nunawa, waɗannan shafuka na nuna yadda su ma matsalar tattalin arziki ke shafarsu kamar sauran fannoni. Wannan na nufin takaita kudaden da ake zubawa a fannin kasuwancin – da karuwar kudaden tallace-tallace ga masu hulda da shafukan sada zumunta. ""Duk mutumin da ke kokarin samun kudade a yanzu ta wannan hanyar dole ya fuskanci kalubale sosau,"" a cewar Farfesa Jonathan Knee, wani kwararre a fannin labarai da fasaha a kwalajin kasuwanci na Columbia da ke New York. Farfesa Knee ya ce shafukan sada zumunta kusa ""sun kasance masu harkokin kasuwanci a wannan lokaci"". ""Idan ka dogara kan irin wadannan hanyoyin samun kudi shiga, fadawa cikin matsin tattalin arziki zai zame maka kalubale, a cewarsa. Sabon rahoton da kamfanin Meta ya fitar a karshen watan Oktoba, ya ambato yadda ake samun koma baya a fannin kudaden shiga tallace-tallace saboda matsalar da kamfanin ke cika. Sai dai hakan ya sake fito da karuwar goggayar kasuwaci tsakaninsa da shafin hamayya na TikTok. Twitter, da ta rage tagomashi a kasuwa tun bayan saye ta da attajiri Elon Musk ya yi, na fuskantar kalubale da Karin matsaloli da ke da alaƙa da shugabancin Musk da wasu matakansa ma su cike da ce-ce-ku-ce. Kwanan nan Musk ya dawo da shafin tsohon Shugaba Donald Trump na Amurka bayan gudanar da wata kuri'a ta jn ra'ayi. A ranar 8 ga watan Janairu aka haramta shafin Trump a tuwita sakamakon sakonni da ya wallafa kan wani rikici da aka yi a birnin Washington. Amma alamomin gargadin na nan kafin zuwan Musk: wasu bayanan sirri da Reuters suka samu a watan Oktoba sun nuna cewa mutanen da ke hawa Tuwita sosai akalla sau shida zuwa bakwai a sati da aike sakon tuwita sau uku zuwa hudu a mako – sun ragu sosai tun bayan soma annobar korona. Reuters ya rawaito wani bincike na cewa kashi 10 cikin 100 na masu amfani da shafin tuwita ke wallafa sakonni da ke jan hankali da kusan kashi 90 cikin 100 da sama musu kudaden shiga. Sannan zuwa Musk, ya sake bijiro da sabon matsala: a wani bincike da aka wallafa a ranar 3 ga watan Nuwamba, mako guda bayan saye shafin, masu Nazari daga jami'ar Massachusetts sun kiyasta cewa tuwita ya rasa masu amfani da shafin miliyan guda. Wannan wani abu ne da masana ke ganin zai kawo karshen wasu sauye-sauye a kamfanonin sada zumunta? ""Ko wane shafi na da nashi tsarin ci gaba ko nakasu. Ana daukar tsawon lokaci kafin wasu sauyin su tabbata,""a cewar Dakta Natalie Pang, kwararriya  a fannin sadarwa a Jami'ar Singapore. Dr Pang na da yakinin cewa Facebook da Twitter sun samu habbaka sosai a kasuwarsu lokacin dokar kulle sakamakon annobar korona, inda miliyoyin mutane a fadin duniya suka fuskanci yanayi na takaita zirga-zirgarsu. ""A lokacin annobar an samu cigaba a fanin fasahar zamani lura da yadda duniya ke habbaka a fanin kimiyar zamani."" A yanzu, ta ce lokaci ya yi na sake daidaita wasu lamuran. Wani kwararre da ke ganin a yanzu shafukan Facebook da Tuwita na kasa saboda wasu dalilai shi ne Dakta Lianrui Jia, kwararre a fannin fasahar sadarwa ta zamani a Jami'ar Sheffied da ke Landan. ""Babu mamaki mun yi sake wajen kiyatsa salon karbuwar wadannan fasahohi a kasuwa,"" a cewar Dakta Jia. ""Masu amfani da wadannan shafuka a yanzu sun soma duba wasu matsaloli da ke tattare da wadanna shafuka."" Manyan kamfanononin biyu na da bambanci-bambanci, sai dai: Facebook na da mutane biliyan uku da ke amfani da shafin a watanni huɗun karshen shekara ta 2022, a cewar Meta, hakan ya sa shafin ya kasance na uku mafi shahara a duniya. Amma a cikin Fabarairu, Meta ya sanar da cewa shafin ya rasa mabiya a karfin farko na shekaru 18 da ya shafe, abin da yae fa kasuwarsa cikin garari. Tun 2019, Tuwita ya bijiro da tsari da ke mayar da hankali kan tallace-tallace, maimakon adadi masu amfani da shafin. Alkaluman da ya fitar a watan Oktoba, na nuna cewa akwai mutane miliyan 238 da ke amfani da shafin. Kodayake, akwai damuwar cewa mutane da ke amfani da wannan shafi na kaucewa samun bayanai na labarai da lamuran yau da kullum, suna ba da fifiko ga fanin abubuwan da suka shafi batsa da kuma kudin intanet na kiripto. Wannan na iya takaita jan hankali masu talla, da ke kauracewa duk wani abu da zai haifar da ce-ce-ku-ce. Renaud Foucard, wani Babban Malami tattalin arziki a Jami’ar Lancaster, ta Burtaniya, na cewa takaita amfani da wadannan shafi da wasu gwamnatoci ke yi na zama babban kalubale ga manyan kamfanonin fasaha saboda gogayyar da ke ikin fannin. Akwai shafukan da ke ɓacewa ko sannu a hankali su daina tasiri. Daya daga cikin irin wadannan shafuka shi ne Myspace.com: kamfanin sada zumunta na farko da ya taba tara mutane miliyan 300 a shekara ta 2007. Amma kuma ya disashe daga baya saboda Facebook, inda a wannan lokaci ya rungumi wasu abubuwan intanet da harkokin wallafa wakoki, inda yanzu masu amfani da shafin a duniya suka kai miliyan shida a faɗin duniya. A irin wannan shekaru a baya, Orkut da Google ke marawa baya ya samu tagomashi inda ya kasance shafin da aka fi amfani da shi a duniya, kafin ya fuskanci koma baya saboda Mark Zuckerberg – a 2014 shafin ya dishashe. Shin waɗannan abubuwa ne da ya kamata ake lura da su a wannan lokaci? Ba kowanne masanin ke da tabbacin hakan ba. Tunanin babu mamaki a kawo karshen rayuwar kafofin sada zumunta ya kasance abin jan hankali. Abin da ya kamata ake la'akari da shi, shi ne rayuwar wasu kafofin sada zumunta da a yanzu ba a jin duriyarsu. Bebo, MySpace da Vine sun yi zamaninsu sun wuce. Sai dai fasahar zamani a tsawon shekaru, na da ban mamaki da al'ajabi. Facebook shi ne babban misalin wannan batu. Kamfanin ya yi kokarin inganta makomarsa ta hanyar saye Instagram da WhatsApp domin ya cigaba da ganiyarsa. Tuwita kuma na sake bijiro da wasu dabaru domin tabbatar da cewa masu amfani da shafin ba su sauya sheka ba. Amma shin mutane za su iya barin Tuwita? Akwai shaku dai. Wadannan shafukan suna da kwarewa kamar masu amfani da ita, kuma shekaru biyar baya ana iya ganin abubuwan da ya wakana da tsare-tsaren da suke bijirowa da shi domin ganin sun riƙe mutane. Duk da cewa ba kuma za a dauke kai daga 'yar zamani ba wato TikTok da yanzu haka ke ɗaga hankulan abokan hamayya, har ta kai ga ana kirkirar sabbin salo irinsu Club House da BeReal. Duk da cewa wannan na iya zama kalubale ga Facebook da Twitter na sake dawo wa da karfinsu ko ya iya kawo karshensu, wasuna ganin fitattun shafuka irin wannan dama dole su rinka karo na kalubale irin wannan. ""Misali guda mai karfi shi ne wadannan shafuka na fuskantar karin gogayya,” a cewar Renaud Foucard. ""Idan muka za a yi adalci dole kasuwar ta bai wa sabbin kamfanonin damar ba je tasu fasahar domin mutane su kasance suna da zabi."""
technology	Amurka da Japan sun yi Allah-wadai da Koriya Ta Arewa kan sabon gwajin makami mai linzami	"Koriya Ta Arewa ta yi ikirarin cewa makamai masu linzamin da ta ƙaddamar ranar Alhamis wasu nau'in ""sabbin makaman ne da ake harbawa daga jikin bindiga da nufin ƙara  karfin sojinta."" Koriyan ta fadi hakan ne a wata sanarwa ta farko da ta fitar tun bayan yin gwajin. Wannan ne karo na farko da ƙasar ta harba makaman a cikin kusan shekara ɗaya, kuma na farko tun bayan da Joe Biden ya zama shugaban ƙasar Amurka. Mista Biden ya ce Amurka za ta ""mayar da martani yadda ya dace"". Amurka da Japan da Koriya Ta Kudu duk sun yi Allah-wadai da gwajin. A ƙarƙashin ƙudurorin da aka cimma na Kwamitin Tsaro na Majalisar Ɗinkin Duniya, an haramta wa Koriya Ta Arewa gwajin makamai masu linzami. Sanarwar da ƙasar ta fitar a ranar Juma'a da ta fito daga kafar yaɗa labaran ƙasar KCNA, ta ce makaman biyu na gwajin an harba su ne da nufin yin tafiyar kilomita 600 daga gabashin gaɓar tekun Koriya Ta Arewan, inda bayanin ya ci karo da ƙiyasin Japan na cewa sun haura fiye da kilomita 400. Ya ƙara da cewa sabon makamin yana iya ɗaukar abu mai nauyin tan 2.5, wanda zai iya ba shi damar ɗaukar kayayyakin makaman ƙare dangi. An ambato Ri Pyong Chol, wani babban jami'i a ƙasar wanda aka yi gwajin a gabansa yana cewa: ""Samar da wannan tsarin makamin abu ne mai matuƙar muhimmanci ga bunƙasar ƙarfin sojinmu da daƙile duk wata barazana ta soji."" Sai dai shugaban Koriya Ta Arewa Kim Jong Un ba ya wajen lokacin da aka harba makamin. Tambayar da nake yawan yi ita ce me ya sa Koriya Ta Arewa ke yin gwajin a yanzu? Babu amsa mai sauƙi ta wannan tambaya. Na farko saboda za su iya, kuma Koriya Ta Arewa na da sabbin makaman da za ta gwada. Amma saƙonnin baya-bayan nan da Koriya Ta Arewa ke gargaɗin Amurka da ka da ta ""tunzura ta"" kuma gwamnatin Biden za ta ""ɗanɗana kuɗarta"" to akwai abin da Arewar ke nufi da hakan. Hukumar leƙen asiri ta Koriya Ta Kudu ta ce ta yi amanna Koriya Ta Arewa ta harba makaman ne a daidai lokacin da Shugaba Biden ke daf da gaatar da taron manema labarai. Ta kuma yi amannar cewa Arewar ta yi hakan ne don nuna adawa da miƙa ɗan ƙasarta Mun Chol Myong ga Amurka daga Malaysia, da kuma matakin Hukumar Kare Haƙƙin Dan adam ta MDD na baya-bayan nan mai adawa da Koriya Ta Arewa. Ko ma dai mene ne dalilin, saƙon da Koriya Ta Arewa ke aike wa duniya ya sha bambam da wanda take aike wa al'ummarta. Shafin farko na jaridar ƙasar ya nuna Kim Jong-un yana duba sabbin motocin bas-bas na fasinja - ba a ganshi a wajen gwajin makaman ba. Mista Kim ya na motsa ƙwanjinsa ne a idon duniya amma a idon mutanensa yana nuna shi mai kawo musu sauyi ne. Mr Biden ya shaida wa manema labarai cewa harba makaman keta yarjejeniyar MDD ne, kuma Amurka na tuntuɓar abokan hulɗa da ƙawayenta. ""Za a mayar da martani - idan har suka sake ta'azzara lamarin, za mu mayar da martani yadda ya dace,"" in ji shi. ""Amma kuma a shirye nake ga yin wani abu da ya shafi diflomasiyy, amma dole ya kasance akwai sharaɗi kan lalata makaman nukiliya."
technology	'Tsofaffin ma'aikatan Twitter na yi wa Saudiyya leken asiri'	Ana tuhumar wasu ma'aikata biyu na kamfanin fasaha na Twitter da laifin yi wa kasar Saudiyya leken asiri. Ali Alzabarah da Ahmad Abouammo tare da Ahmed Almutairi wanda ma'aikaci ne a fadar gidan sarautar Saudiyya na fuskantar tuhuma saboda yi wa wasu masu amfani da shafukan Twitter kutse. Ma'aikatar shari'a ta Amurka ta ce tana tuhumar mutanen biyu da yi wa kasar Saudiyya aiki ne ba tare da sun yi rijista da hukumomin kasar ba. Ma'aikatar shari'ar ta bayyana cewa mutanen biyu sun taba amfani da damar da suke da ita ta kasancewa su ma'aikatan kamfanin Twitter ne, inda suka yi kutse cikin sakonnin email da wayar wani sanannen mai sukar gwamnatin Saudiyya. Wani mai magana da yawun ma'aikatar shari'ar ya kuma ce mutanen na iya amfani da bayanan da suka sato daga shafukan sada zumunta na mutumin domin gano wasu masu amfani da dandalin na Twitter da suke da alaka da mutumin. Ya kara da cewa Amurka ba za ta kyale wasu mutane su yi amfani da kamfanonin kasar da fasahar da Amurka ta mallaka domin cin zarafin jama'a ba. Kawo yanzu Saudiyya ba ta ce uffan ba kan wannan batun, amma masana sun ce ba su yi mamakin matakin da Amurka ta dauka ba, musamman saboda irin rawar da Saudiyya ta taka wajen kisan dan jaridar nan Jamal Khashoggi a bara.
technology	ISS: Abu 30 kan tashar kimiyya ta ƙasashen duniya da ke ƙololuwar sararin samaniya	"Shin kun san cewa akwai wata tasha ta kimiyya ta musammman ta wasu ƙasashen duniya da ke can ƙololuwar sararin samaniya? Idan ba ku sani ba, to wannan maƙala za ta warware muku bakin zaren, don sanin yadda ita ma wannan tasha take zagaya duniya kamar yadda duniya ke zagaya rana. A shekarar 1998 aka ƙaddamar da tashar, kuma tun lokacin 'ƴan sama jannati ke zama a cikinta. Wuri ne mai muhimmanci, wanda masana ke gudanar da gwaje-gwaje da bincike da za su taimaka wa wasu masanan da za su biyo bayansu zuwa wasu duniyoyi kamar Mars da Duniyar Wata. 1. Tashar na zaga duniyarmu ne sau ɗaya cikin kowane minti 90, kuma tana tafiyar kilomita takwas cikin ko wace daƙiƙa 2. A cikin sa'a 24 kawai, tashar na zaga duniya sau 16, yadda ta kan ci karo da fitowa da faduwar rana sau 16 3. Tsawon tashar ya kai ƙafa 357 - wato ya kai faɗin filin ƙwallon ƙafa. 4. Baya ga duniyar wata, tashar ta ISS ce ta biyu a haske a sararin samaniyar duniyarmu cikin kowane dare - ba ka bukatar amfani da na'urar telescope mai hangen nesa idan kana son ganin tashar yayin da ta ke wucewa ta saman garin da ka ke 5. Ƙasashe 16 ne suka haɗa kai wajen gina tashar ta ISS: Amurka da Rasha da Kanada da Japan da Belgium da Brazil da Denmark da Faransa da Jamus da Italiya da Hollan da Norway da Spaniy ada Sweden da Switzerland da kuma Birtaniya. 6. An gina tahar da ɗaruruwan bangarori manya da ƙanana, wannan tashar ce abu mafi girma da ɗan Adam ya taɓa ginawa - wanda ake iya rayuwa a ciki - wanda kuma aka kai sararin samaniyarmu aka ajiye 7. Baya ga wannan tashar, akwai wasu tashohin da wasu ƙasashen suka gina a sararin samaniya: Akwai tashar MIR ta Rasha da Skylab ta Amurka da kuma Tiangong ta China. 8. Rasha ta daina amfani da tasharta ta MIR, ita ma tashar Skylab ta Amurka ba ta aiki domin a shekarar 1973 zuwa 1974 ne Amurkar ta aika da tashar sararin samaniya na tsawon mako 24, amma ta rikito zuwa doron duniya bayan wannan lokacin 9. Tashar ISS ta fi ta MIR girma sau huɗu, kana ta fi na Skylab da na Tiangong girma sau biyar 10. A ɓangaren tsada, tashar sararin samaniya ta ISS ce abu mafi tsada da ɗan Adam ya taba ginawa. An ƙiyasta cewa an kashe dala biliyan 120 wajen haɗa wannan tashar kawo yanzu. 11. Akwai makewayi guda biyu a tashar! 12. Akwai kuma ɗakin motsa jiki ɗaya da ɗakunan barci guda shida da kuma wata taga da za a iya kallon kowace kusurwar sararin samaniya daga cikin tashar 13. Jirage ko rokoki masu shawage a ƙololuwar samaniya shida na iya ziyartar tashar a lokaci guda kuma su yada zango a lokaci guda 14. Tilas ƴan sama jannati su riƙa motsa jiki na sa'a biyu a cikin kowane yini domin hana tsokar jikinsu saki yayin da suke cikin tashar 15. Fiye da na'urori masu ƙwaƙwalwa wato komfuta 50 ne ke kulawa da dukkan ayyukan da ake yi a tashar 16. An haɗa kaya masu amfani da latironi a tashar da wayoyin da tsawonsu ya kai kilomita 12 17. Mutum 230 daga ƙasashe 18 na duniya sun ziyarci tashar ta ""International Space Station"" 18. An gudanar da tattaki a wajen tashar har sau 205 tun watan Disambar 1998 19. Watakila a tashar ta ISS ce kawai za ka iya jin warin sararin samaniya. Wani ɗan sama jannati da ya taba zama a tashar ya bayyana yadda ya ji wani wanri mai kama da na ""karfe gami da na wata iskar gas"" a daidai wani mashigi tsakanin rokokin da ke yada zango a tashar, wurin da ake daidaita ƙarfin iskar da ke tsakanin na cikin tashar da wanda ke cikin rokokin da ke isa wurin 20. Tashar ta ISS na da nauyin kilogram 420,000 - wanda ya kai nauyin motoci 320 21. Ta na da nisan kilomita 250 ne daga doron ƙasa - rokan da tashi daga duniyarmu na iya isa can cikin sa'a shida, amma akwai rokokin da ka iya isa tashar cikin sa'a huɗu 22. Ƴar sama jannati Peggy Whitson ta kafa tarihi bayan da ta shafe kwana 665 tana zama da aiki a tashar zuwa 2 ga watan Satumbar 2017 23. Yan sama jananti na cin abinci sau uku a tashar, amma babu kujeru a ɗakin cin abincin. 24. Idan suna son cin abinci, sai su sami wani wuri su rike saboda rashin nauyin da ke cikin tashar. Dukkan abinci da abin sha da su ke bukata an riga an hada su daga nan duniya a cikin wasu ledoji da kwangwanaye na musamman. Buɗewa kawai suke yi su ci. Saboda yanayin wurin, ba a bukatar firji na sanyaya abinci ko abin sha 25. Iskar da ake shaƙa a cikin tashar ana samunta ne ta hanyar kimiyya mai suna ""electrolysis"", wanda wata na'ura ke samarwa a cikin tashar 26. Yayin da tashar ke zagaya duniya, ta kan bi ta saman yankunan da kimanin kashi 90 cikin 100 na mutane ke rayuwa. 27. Yan sama jannati na ɗaukan miliyoyin hotunan doron duniyarmu. Ana iya ganin hotunan a nan: https://eol.jsc.nasa.gov 28. A kusan cikin ko wane yini, tashar na tafiya mai nisa wadda ta kai zuwa da dawowa daga duniyarmu zuwa Wata 29. Akwai wata na'ura mai tsimi da tanadin ruwa na kimanin kashi 65 cikin 100 a tashar ta ISS wadda ke rage asarar ruwan da ake kai wa can daga duniyarmu 30. Tawagar da ke ISS kan zauna a can iya tsawon wata shida sai a sauya wasu su tafi. Mutum ɗaya ne da ya taɓa daɗewa mafi tsawo a can, wato Valeri Polyakov ɗan sama jannati Rasha, wanda ya yi wata 14."
technology	Gawarwakin da ake sa wa kankara don yiwuwar farfado da su	Yanzu akwai daruruwan gawarwaki da aka daskarar da su da kankara a fadin duniya, inda ake jira a samu ci gaban kimiyyar da zai sa a farfado da su. Sai dai wannan batu yana haifar da ce-ce-ku-ce. Masana kimiyya na fargabar cewa hakan zai samar da rukunin wasu mutane da aka daskarar da gawarsu da kankara, wadanda a nan gaba ba za su samu tarba mai kyawu ba.
technology	Wani hamshakin attajiri na neman mutum takwas da za su raka shi duniyar wata	"Wani  hamshakin attajiri dan Japan Yusaku Maezawa yana gayyatar mutum takwas daga ko ina  afadin duniya don su raka shi wata tafiya da yake son yi zuwa duniyar wata a jirgin SpaceX flight na  Elon Musk. ""Ina son mutane daga ko ina su nemi yin wannan rakiya,"" kamar yadda ya fada a wani bidiyo da ya wallafa a Tuwita, inda ya kuma wallafa adireshin intanet din da za a shiga a nemi aikin rakiyar. Ya ce shi zai dauki nauyin gaba daya tafiyar, don haka 'yan rakiyar a garabasa za su je. An sanya lokacin bulaguron mai taken dearMoon, ne a shekarar 2003. Wadanda za su nemi wanan rakiya na bukatar cika wasu sharuda biyu: sai sun kasance duk abin da suke na taimakon al'umma ne a wani fannin, kuma sai idan suna da burin taimakon sauran abokan tafyar da suke da irin wannan buri, in ji shi. ""Na sayi dukkan tikitin jirgin, don haka zai kasance tafiya ce ta kashin kai,"" ya kara da cewa. Mr Maezawa, hamshakin mai arzikin a fannin kayan kawa, kuma fasihi, a baya ya ce ya shirya gayyatar fasihai don yin tafiyar tare, amma sai aka gyara tsarin ta yadda mutane daga sassan duniya daban-daban za su samu damar bin jirgin. ""Idan kana kallon kanka a matsayin fasihi, to kai fasihi ne,"" a cewarsa. A bara, ya kaddamar da wani shiri na neman sabuwar budurwar da za ta raka shi a bulaguron, kafin daga bisani ya fasa saboda tunani daban-daban. A shekarar 2018,  an ambaci Mr Maezawa a matsayin fasinjan farko mai zaman kansa da zai yi zagaye a duniyar wata a jirgin SapceX, na kamfanin Elon Musk. Ba a bayyana yawan kudin da Mr Maezawa zai biya na tikitin jirgin ba, amma Elon Musk ya ce makudan kudade ne. Shirin zuwa duniyar wata na 20223 shi ne zai zama na farko da dan adam zai yi tun bayan shekarar 1972."
technology	Kun san wurare shida a duniya da rana ba ta faɗuwa sama da kwana 70?	Ka yi tunanin yadda masu yawon buɗe ido za su ji a wurin da ba a ganin rana tsawon kwana 70 a jere, alhali su ma mazauna yankin da kansu a rikice suke game da rashin ranar. Rayuwarmu ta dogara ne kan sa'o'i 24 a rana, sa'o'i 12 a wuni guda, sauran sa'o'in kuma dare ne. Sai dai me? Shin kun san cewa akwai wurare a duniya da rana ba ta faɗuwa fiye da kwana 70? Ga wurare shida a duniya inda rana ba ta faɗuwa. Norway, wacce ke cikin Arctic Circle, ana kiranta 'Land of the Midnight Sun,' inda daga watan Mayu zuwa ƙarshen Yuli, rana ba ta faɗuwa. Wannan yana nufin cewa tsawon kusan kwanaki 76, rana ba ta faɗuwa. A yankin Svalbard na Norway, rana tana haskawa daga 10 ga Afrilu zuwa 23 ga Agusta. Haka nan yanki ne na Arewacin Turai. Kuna iya shirya kai ziyara wannan wuri a wannan lokacin kuma ku zauna tsawon kwanaki ba tare da kun ga dare ba. Yankin Nunavut yana kusa da Arctic Circle, a sassan Arewa maso Yammacin Canada. Wannan wurin na ganin hasken rana kusan tsawon watanni biyu kowace rana, yayin da lokacin hunturu, wurin yana ganin kusan kwanaki 30 a jere na duhu gaba ɗaya, wato rana ba ta fitowa. Iceland shi ne tsibiri mafi girma a Turai bayan Birtaniya, kuma kasa ce da babu sauro. A lokacin bazara, dare ba ya yi a Iceland wato babu duhu gaɓa ɗaya, kuma a watan Yuni, rana ba ta faɗuwa. Don ganin rana da tsakar dare a zahirinta, za ku iya ziyartar garin Akureyri da Grimsey Island a cikin Arctic Circle. Daga ƙarshen watan Mayu zuwa ƙarshen Yuli, rana ba ta faɗuwa a nan, sai a farkon Nuwamba inda take kwanaki 30 ba ta fito ba, kuma an fi sanin wannan yanayin da 'polar night'. Wannan na nufin cewa ƙasar na kasancewa cikin duhu a lokacin hunturu. Haka kuma yankin ya yi suna da tsaunukansa da ke lulluɓe da dusar ƙanƙara. Ana iya ziyartar wannan wuri a lokacin bazara ko hunturu. Ƙasa mai dubban tabkuna da tsibirai, ɓangarori da yawa na Finland suna samun hasken rana kai tsaye na kwanaki 73 kawai a lokacin bazara. A lokaci guda kuma, rana tana ci gaba da haskawa tsawon kusan kwanaki 73, yayin da a lokacin hunturu, yankin ba ya ganin hasken rana kwata-kwata. Hakan na ɗaya daga cikin dalilan da suka sa mutane ba sa bacci sosai a lokacin bazara, kuma fiye da haka lokacin hunturu. Yayin da kuke nan, za ku samu damar ganin 'Northern Lights', wani haske mai walwali da ake iya gani a nan kuma za ku samu damar yin tseren ƙankara. Daga farkon watan Mayu zuwa ƙarshen watan Agusta, Sweden tana ganin faɗuwar rana da tsakar dare da tashinta da misalin ƙarfe 10 na safe. A nan, ana iya jera wata shida ana kusufin rana. Don haka yayin da kuke nan, mutum na iya kashe lokacinsa yana wasan golf da kamun kifi da tafiye-tafiye, da dai sauransu.
technology	An kai wa tashar nukiliyar Iran hari	Wani babban jami'in nukiliyar Iran ya ce an kai wa wata cibiyar nukiliya ta kasar hari kwana daya bayan da ta gabatar da sabbin injina na zamani na uranium. Bai fadi ko waye ke da laifi ba amma ya yi kira ga kasashen duniya da su magance ta'addancin nukliya. Kafofin watsa labarai na Israila sun nuna cewa al'amarin ya faru ne sakamakon harin ta intanet da Israilar ta kai. Al'amarin baya-bayan nan na zuwa ne yayin da ake kokarin farfado da yarjejeniyar nukiliya ta shekarar 2015 ta hanyar amfani da kafar diflomasiyya wadda Amurka ta fice daga ciki karkashin mulkin Trump a shekarar 2018. A ranar Asabar shugaba Hassan Rouhani na Iran ya kaddamar da sabbin injinan zamani a Natanz, wanda wuri ne mai muhimanci a shirin inganta uranium na kasar, wanda aka nuna kai tsaye a talbijin. Hakan ya wakilci wani abin da ya sabawa alkawuran kasar a yarjejeniyar 2015, wacce kawai ke ba Iran damar samarwa da adana iyakantaccen uranium din da za a yi amfani da shi don samar da mai na makamashin nukiliyar kasuwanci.
technology	Yadda aka yi gwajin tashi da saukar jirgin da zai kai mutane duniyar wata	Latsa hoton da ke sama don kallon bidiyon Jirgin SpaceX Starship na gwaji,  ya yi nasarar tashi da sauka a karon farko. A baya an sha gwada tashi da shi sau huɗu amma ya gaza saukowa lafiya.
technology	Isra'ila za ta dinga leken asiri kan wayoyin masu coronavirus	Gwamnatin Israila ta amince da saka matakan gaggawa na leken asiri a wayoyin mutanen kasar da za su bi diddigin masu dauke da coronavirus. Za a yi amfani da sabbin matakan wajen killacewa da kuma gargadin wadanda suka yi mu'amula da masu dauke da cutar. An amince da matakan na wucin gadi yayin wani zaman dare daya da majalisar zartarwar kasar ta yi. Majalisar zartarwar kasar ba ta ko nemi amincewar majalisar dokokin Isra'ila ba kafin ta dauki wannan mataki. Kungiyar kare hakkin dan adam ta kasar ta kira wannan lamari mummunar hanya da gwamnatin ta dauka da baza ta bulle ba. Wadannan matakan ana daukar su ne kawai domin dakile harin ta'addanci. Ba a bayar da bayanai dangane da yadda za a yi amfani da intanet wajen bin diddigin ba, amma ana ganin cewa idan aka tattara bayanan daga wurin da mutum yake, za a tura su zuwa wajen ma'aikatan lafiya. Da zarar an samu labarin ana zargin mutum na dauke da coronavirus, ma'aikatar lafiyar za ta iya bin diddigin ko mutum na bin dokokin killacewa ko ba ya bi. Za kuma a iya tura sako ga mutanen da suka yi mu'amula da su kafin alamomin cutar su fara nunawa. Isra'ila ta tabbatar da mutum 300 na dauke da coronavirus kuma ta sanya matakai daban-daban domin dakile bazuwar cutar. Matakan sun hada da kulle makarantu da shaguna da wuraren cin abinci da na shakatawa da kuma takaita taro zuwa mutum 10. Firai Ministan Isra'ila Benjamin Netanyahu ya bayyana cewa wannan matakin da aka dauka na leken asiri a wayoyi da bin diddigi zai dauki kwanaki 30 ne kacal.
technology	Bitcoin: Mutumin da zai yi asarar naira biliyan 95 idan ya ɓarar da dama biyu	"Wataƙila da yawa daga cikinmu sun taɓa samun kansu cikin halin manta lambobinsu na sirri ta yadda muka gwada sawa sau takwas, ya zame mana saura gwaji biyu kawai a kulle mu. Wannan halin ne wani mai sarrafa da haɗa manhajoji Stefan Thomas ya samu kansa a ciki, amma nasa yanayin kusan ya fi tsanani don kuwa ya manta lambobin sirrinsa ne na kuɗin intanet ɗin Bitcoin da ke adane a wani ma'ajin bayanan komfuta, wanda darajarsu ta kai dala miliyan 240, kwatankwacin naira biliyan 95. Jaridar New York Times ta bayyana halin rikicewar da ya samu kansa a ciki, har labarin ya yaɗu tamkar wutar daji. Wani tsohon shugaban abubuwan da suka shafi tsaro na kamfanin Facebook Alex Stamos yace zai taimaka masa - idan zai ba shi kashi 10 cikin 100 na kuɗin. Darajar kuɗin Bitcoin ta ƙaru sosai a watannin baya-bayan nan. Darajar kuɗn Bitcoin ɗaya ya kai dala 34,000, kwatankwacin naira miliyan 13.5. Sai dai kuɗin intanet ɗn ba shi da tabbas zai iya faɗuwa a kowane lokaci. Kuma ra'ayin masana ya bambanta kan ko darajarsa za ta ci gaba da hauhawa ko za ta faɗi. An bai wa Mr Thomas, wanda aka haifa a Jamus amma yake zaune a San Francisco, bitcoin 7,002 a matsayin ladan yin wani bidiyo da ya yi inda yake bayanin yadda kuɗin intanet ke aiki fiye da shekara 10 da suka gabata. A lokacin kuɗin kowane ɗaya bai wuce ƴan daloli ƙalilan ba. Sai ya adana su a wata manhaja ta ajiya ta intanet IronKey, a cikin ma'ajin bayanan komfuta wato hard drive. Sannan ya rubuta lambobin sirrin buɗewar a kan wata takarda wacce ta ɓata daga baya. A bisa ƙa'ida za a yi ta ƙoƙarin sanya lambobin sirrin ne sau 10 kawai, idan ba a dace ba daga haka sai a kasa buɗe ma'ajiyar kuɗin. Ga alama wannan tsaka mai wuya da ya samu kansa ciki ta sanyaya masa gwiwa da harkar kuɗin intanet ɗin. Ya shaida wa Jaridar New York Times cewa: ""Gaba ɗaya basirar cewa kai ne bankin kanka da kanka - kamar yadda nake kiran lamarin, kai ne kake yin takalman da kake sawa? ""Dalilin da ya sa muke da bankuna shi ne ba ma son mu dinga yin duk abubuwan da bankuna ke yi."" Mr Stamos, wanda a yanzu farfesa ne a cibiyar sa ido kan harkar intanet ta Stanford Internet Observatory, ya wallafa saƙon Tuwita ga Mr Thomas da ke cewa: ""Um, idan kuɗinka na bitcoin da suka kai yawan dala miliyan 220 suka kullu, ba za ka tsaya kana canki canka na gano lambobin sirrinka har sau 10 ba, sai ka miƙa wa ƙwararru lamarin ka sayi lambobin sirri na IronKeys 20 ka shafe wata shida don ƙoƙarin buɗe komai a nutse. ""Zan yi maka hakan idan za ka biya ni kashi 10 cikin 100 na kuɗin. ""Ka kira ni."" Mr Thomas ba shi ne zai zama na farko da ka iya zama miloniya a harkar Bitcoin da damarsu ta kulle ba. A yanzu haka akwai kusan dala biliyan 140 na kuɗin Bitcoin da suka shiga rububi ko aka rasa su ko aka kasa gano su saboda an manta lambobin sirrin buɗe su, a cewar kamfanin da ke tattara bayanan mu'amalar kuɗin intanet na Chainanalysis. Kuma kamfanonin da ke taimaka wa a gano kuɗaɗen intanet ɗn na samun buƙatun yin hakan a kowace rana. Maƙlar New York Times ta kuma bayar vda misalin wani ɗan kasuwa da ya rasa kusan bitcoin 800 a lokacin da wani abokin aikinsa ya goge duk abin da ke kan wata komfuta da ke ɗauke da lambobin sirrin ma'ajiyar kuɗinsa. Kuma a shekarar 2013 ma, wani mutumin yankin Wales a Ingila ya yashe tulin shara  a ƙoƙarinsa na neman ma'ajin bayanan komfuta, hard drive da ya jefar, wanda ke ƙunshe da bitocin 7,500. A lokacin darajarsu ta kai fam miliyan huɗu, a yanzu kuwa darajarsu za ta wuce dala miliyan 250."
technology	Daga baƙonmu na mako: Yadda habaici ya koma dandalin WhatsApp da Facebook da Instagram	"Umma-Salma Isa Aliyu, ɗaliba mai karatun digiri na biyu a ɓangaren Adabi a Jami'ar Jihar Kaduna, Sashen Nazarin Harsunan Najeriya da Kimiyyar Harshe, ita ce baƙuwarmu ta wannan makon. Kowace al'umma ta duniya tana da hanyoyinta na zantuttukan hikima da take amfani da su a cikin harshenta don nuna gwaninta da kinaya da dabara da ɓad-da-bami a cikin harshen yayin da buƙatar hakan ta samu. Harshen Hausa cike yake da zantuttukan hikima na wanda za a iya cewa ana yin su ne ba kurum don nuna ƙwarewa da basirar sarrafa harshe ba, ana kuma yin amfani da su domin isar da sako cikin nishadi. Kenan harshen Hausa cike yake da zantuttukan hikima masu ƙayatarwa, kamar su habaici da karin magana da kirari da sauransu. Habaici abu ne mai matuƙar muhimmanci ga rayuwar Bahaushe wanda ya kasance Bahaushe na yin amfani da shi a kusan dukkan ɓangarori na rayuwarsa da adabinsa da suka haɗa da waƙa da zube da wasan kwaikwayo da sauransu. Habaici salon magana ne da Bahaushe ke amfani da shi wajen isar da wani saƙo a hikimance ta cikin zance. Wannan saƙon zai iya kasancewa gargaɗi, huce haushi, jan - kunne da sauransu. Magana ce da ake yinta a cikin duhu, ma'ana, ba kai-tsaye ake fito da maganar ba, sai dai shi wanda ake yi dominsa ya san inda aka dosa. Ko kuma idan abin ya shafi wani laifi ne da mutumin ya aikata, to duk wanda ya san ya aikata laifin shi ma zai iya sanin inda aka dosa. Amma in ba haka ba, sanin inda aka dosa cikin habaici yana da wahala. Kenan Bahaushe na amfani da habaici ne domin isar da sako a kaikaice ta yadda idan ba kasan me ake nufi ko kuma ga wanda ake wa, ba lailai ba ne ka fahimta. A da hanyoyin da ake bi wajen yin habaici sun haɗa gugar zana da karin magana da harbin iska, da sauransu. Misali, idan wani ya sayi wani abu kamar abun hawa haka, ana iya bayyana hassadar da ake yi masa ta cikin habaici. Misali, a ce, mu ma dai mun kusa sayen motar nan. Za a gane cewa hassada ce idan aka lura da cewa a nan mai faɗin maganar maimakon ya taya wanda ya saya murna sai ya ɓuge da cewa shi ma dai zai saya. Idan wani ya shiga sabgar wani a wani lokaci, yana iya bari daga baya ya ce, daga yau in mutum ya ƙara shiga sabgata, sai na turmumusa shi ko ci masa mutunci. Irin wannan jan-kunne  ake yi amma ta cikin habaici, maimakon a ce wane daga yau in ka ƙara shiga sabgata zan yi maka kaza. Ko kuma a ce, wane, daga yau hawainiyarka ta kiyayi ramata ko idan mutum na cin ƙasa ya kiyayi ta shuri. A nan kuma an yi habaici ne mai kama da karin magana. Idan wani ya nuna son ya mallaki wani abu, za a iya cewa da shi, nan gani, nan bari. Ko kuma a ce ƙwalele dokin Iliya, ba ni sayar da kai, ba ni ba da aronka, da sauransu. Waɗannan duk misalan habaici ne a jiya ko a da, amma a yanzu kuma habaici an daina yinsa a gaban mutum ko kuma a bayansa ko a inda baya nan, sai dai yanzu an koma kan kafar sada zumunta, a can ake yinsa, kasantuwar sauyin zamani, kuma dama masu hikimar magana na cewa""zamani riga"". Sakamakon hanyoyin da ake da shi na sadar da zumunta musamman na WhatsApp da Fesbuk da Instagiram, wasu suna faɗin damuwar a nan wurin. Cikin halin da ake ciki a yanzu da ya zama akwai hanyar da mutane ke nuna damuwarsu ba tare da sun faɗa wa wani ba fuska da fuska kawai dai sai dai su sa a Fesbuk dinsu ko a Whatsapp dinsu wanda a wurinsu su sun bayyana damuwarsu. Akwai mutanen da idan abu na damunsu, in dai suka bayyanawa ko da ga mutum ɗaya ne ko suka rubuta abin da da ke damunsa a wani wuri, za su samu saukin damuwa, wanda rashin bayyana wannan damuwar, yana sanya musu cutar damuwa wato 'Depression' a Turance. An taɓa tattaunawa da wani masanin ilimin ƙwaƙwalwa wanda ya kammala Kwalejin Jinya kuma ya zauna a asibitin Malam Aminu Kano na AKTH, sashen masu taɓin hankali da kuma damuwa na ɗan wani lokaci, ya faɗi yadda damuwa da ke da alaƙa da hauka da kuma alaƙarsu da kuma bambancinsu. Ya ce: ""Hauka, jam'i ne na wasu ayyuka da suka saɓarwa hankali. A misalinsu akwai Mania, Depression (damuwa), Bipolar, Schizoprenia da yawa-yawansu. Akwai bambamci a tsakanin depression din shi ma domin akwai depression ta psychiatric disorder, da kuma depression na yau da kullum. Ita waccen akwai 'rasa kai……. Wato akwai rashin jituwa sosai tsakanin MOOD, THINKING da AFFECT…. Babu mahalukin da ba ya zama depressed. Ya danganta da zurfin depression ɗin. Babban maganin depression su ne: ka da mutum ya ɓoye damuwarsa kwata-kwata, ya fada wa wani amini. Ana so mutum ya yi cuɗanya da jama'a, wato ka da ya ɓoye kansa daga sauran mutune, ya ce shi ba ruwansa da kowa, ana so mutum ya karɓi ƙaddara a kan komai, sannan idan ciwo ne ke damun mutum to ya nemi magani da sauransu."" A sakamakon waɗannan kafofin na sada zumunta na zamani musamman na WhatsaApp da Fesbuk da Instagram, sun taka muhimmiyar rawa wajen yayewa mutane damuwarsu da ta addabesu a cikin zuƙatansu. Domin sun bayar da damar da kowa zai yin tofa albarka cin bakinsa ko da kuma ta hanyar habaici ne. Kafar sada zumunta( social media), fasahar sadarwa ce ta zamani da jama'a  ke sada zumunci daga sassan duniya daban- daban, wacce aka fara samunta a shekarar 1997. Daga cikin ire-iren wadannan shafuka sun hada da; Wassaf (Whatsapp) da Fesbuk (Facebook) da Tuwita (Twitter) da Instagiram (Instagram) da Yutub (YouTube) da Sinaf cat (sSnap chat) da Tugo (2go) da Biba (viver) da Imo( imo) da Wicat (we-chat) da sauransu. Wadannan hanyoyin sada zumunta sun zamanto ababen da ake amfani da su wajen isar da sako ga wanda ake son a isarwa, musamman waɗanda suke ba da damar tura saƙo (chat) da kuma sakon na musamman na awa 24 wato (status )musamman ma a kafar sada zumunta ta WhatsApp da Fesbuk da kuma Tuwita. Ana amfani da waɗannan kafafen ne wajen yaɗa habaici musamman idan husuma ta samu tsakanin abokai  ko a zamantakewa tsakanin kishiyoyi ko tsakanin saurayi da budurwa ko ƙawaye ko 'yan siyasa da sauransu. Sai su koma 'status' suna habaici, ba a fadi gaba-da-gaba sai a fada a nan duniya ta gani. Alal misali, bari mu daukin kafar sadarwa ta WhatsApp, na taɓa gani wani saurayi da budurwa da suka yi fada, kasancewar dukkannin su ina da lambar wayarsu, hakan ya ba ni damar ganin sitatus dinsu. Ga kuma abin da ya wakana tsaninsu kamar haka: ""Banza a dai yi mu gani, ba dai sai na ba da kai bori ya hau ba tukunna, auren dai na fasa kuma ba mai sani dole"". Wannan shi ne saƙon habaici da budurwar ta ɗora akan sitatus ɗinta wanda yake nuna da cewa saurayinta ya ɓata mata rai kuma ta yanke hukuncin fasa aurensa. Ganin sakon habaici da budurwar ta sa a sitatus, sai wannan saurayin nata ya tura mata da amsar kamar haka ""ai ni ne na gani na ce ina so ko? To na fasa idan mutun kuma ya ce zai min rashin kunya in kai ƙararsa kotu   dawo min da duka kaya da duk kuɗaɗen da na kashe a kan mutum"". Wannan shi ne amsar da ya bai wa budurwa cikin habaici cikin magana, wanda in dai mutum bai san kan zance ba to, ba zai fahimci da wa ake ba, amma dai mutum zai iya fahimtar cewa ya yi faɗa ne da wata. Bayan wanna kuma akwai wata kuma wacce ta ɗora a status cewa: ""Na gaba ya yi gaba na baya sai labari, duk rashin kunyar yaro haka ya zo ya ganmu haka kuma zai tafi ya bar ni"". Wannan saƙon wata uwargida ce ta yi wa amaryarta bayan sun yi rikici amma aka sanya a sitatus. Tana faɗa mata magana cewa ita ce babba kuma babu yadda za a yi da ita. Kenan maimakon ta je ta same ta gaba da gaba ta fada mata sai kawai ta koma sitstus ta bayyana wa duniya abin da ya faru. A kafar sada zumunta ta Fesbuk ba ta sauya zani ba domin ana amfani da turaka(time line/profile) ana yaɗa habaici kuma ana turo saƙonnin a shafin da ya hada da habaici ga wanda ake san isarwa. ""Taka ta Allah ce, wasu sun biye wa 'yan nanaye kwaɓarsu ta yi ruwa"". ""An zo wurin, ashe wanzami ba ya son shaushawa! Sai ka kwashi adashen da ka zuba, ko ka ƙi ko ka so"". ""A duk lokacin da aka bar damo har ya kai zama guza, to ƙarshe abin da ya ci doma ba zai bar awe ba"". Dukkannin waɗannan habaici duk an yi su ne da wata manufa ɓoyayyiya sai dai ba a fito fili an fadi manufar ba amma dai su wadanda aka yi don su za su fahimci ko me yasa aka yi wannan habaici. Kuma dama maƙasudin habaici shi ne isar da sako a kaikaice cikin hikima wacce mutum bai san da wa ake ba, ba zai fahimta ba. Akwai bambanci a tsakanin sitatus din WhatsApp  da na Fesbuk, bambancin kuma ba wani abu ba ne illa shi na WhatsApp waɗanda kake da lambarsu kuma suke da lambarka su suke ganin sitatus dinka, amma a kafar sada zumunta ta Fesbuk zance ya sha bamban domin kowa zai iya ganin abin da ka saka musamman idan ya kasance yana biye da shi (following). Haka kuma tsarin yake a Tuwita (twitter) da instagiram (Instagram). Idan muka leka kafar Instagiram shi ma, ana yi habaici ko dai a sitatus ko kuma a shafin tsokaci(comment section) ko kuma bayan an tura wani hoto ko bidiyo. Misali akwai wani sakon da aka turo a wani shafi na Northern Hibiscuss. Ita mai wannan shafin ta saka hoton da aka yi bayani kamar haka ""A biya bashi ehe!!! Mun gaji da gafara sa"". A kasan wannan hoton sai ta sa ""abin ya zama cin fuska Wallahi. Haba mana. Ka lallabo ka ce a baka bashi sai lokacin karbar bashi kai ta yau gobe yau gobe?"" Ko ba a ce komai ba kasan tana magana ne da masu taurin bashi, waɗanɗa take bi bashi kuma sun ƙi biyanta amma ba za ka san ko su waye amma dai mutum zai gane ta na magana ne kan masu bashi ko waɗanda take bi. Ƙarin labaran da za ku so ku karanta Shawara ga masu habaici a kafofin sada zumunta Kowane abu a duniya yana da alfanu da kuma illolinsa. Kasancewar habaici na daya daga cikin zantuttukan hikima na Bahaushe wanda ya gada tun kaka da kakanni, kuma riƙe shi tamkar riƙe wani abu ne mai matuƙar muhimmanci daga abubuwan da aka gada, sai dai kuma a kula a kuma san yanda ya kamata a yi amfani da su musamman tun da ya shafi al'adar mal Bahaushe. Ya kamata a ringa bin yadda tsarin da Bahaushe ya tsara na gargajiya. A kuma guji bin baƙin al'adu da ɗabi'un wajen gabatar da su. Ina kira ga masu habaici musamman 'yan siyasa masu habaici a kafar sada zumunta domin kuwa yin haka ya bada tagomashi ga rashin tsaro a kasarmu Najeriya domin kuwa idan shugaba ko wani dan siyasa ya yi rubutun habaici a kafar sada zumunta, na daya dai bai fito fili ya  fada ko waye ba. Don haka ya budewa mabiyan kofar tunanin abubuwa dayawa. Idan mabiyan ƴan rigima ne, to daga nan za su fara mayar da martani ga mabiyan waɗanda suke tunanin shi ake wa habaici. In su kuma mabiyan wance din su ma masu rigima ne, shi kenan rikici ya fara ke nan wanda idan ba ayi sa'a ba za ta iya kai ga rashi rayuwa ko kuma dukiya da sauransu. Na biyu kuma mutuncinsu na iya zubewa musamman a gurin magoya bayan wanda aka ma habaici ko kuma wanda ake tunanin an yi wa habaici. Ina ƙara kira ga iyayenmu mata musamman masu kishiyoyi ko abokan zama, mu rage ɗora habaici musamman a sitatus saboda ba mu san mai zai je ya dawo ba. Musamman ga yaranmu domin zai iya shafar tarbiyyarsu da kuma mutuncinsu. Ina kuma kira ga samari da 'yan mata su guje yada zance musamman a kafar sada zumunta domin ba a san me zai je ya dawo ba.kuma zai iya zubar da mutuncinku da kuma ƙimarku musamman ga 'ya mace. Zai rage mata daraja a idon mutane kuma za a ringa kallonta a matsayin marar tarbiyya."
technology	NITDA: Yadda WhatsApp ke ɗaukar bayanai da Illar amfani da VPN - Kashifu Inuwa Abdullahi	Latsa hoton sama domin kallon bidiyon Gwamnatin Najeriya ta ce tana ci gaba da tattaunawa da kamfanin sada zumunta na WhatsApp kan sauye-sauye da kamfanin ya yi dangane da amfani da bayanan masu aiki da WhatsApp din a kwanakin baya. Gwamnatin ta ce tana ɗaukar wannan matakin ne domin kare al'ummarta daga cutarwar intanet. Wannan na zuwa ne bayan shafe makwanni da dakatar da shafin Twitter a ƙasar. BBC ta tattauna da  Kashifu Inuwa Abdullahi, shugaban hukumar  bunƙasa fasahar zamani ta Najeriya NITDA game da batun da kuma ayyukanta.
technology	Gwarazan mata 100: Mace 'yar sama jannati	Mace mai kamar maza, yadda wata mata 'yar sama jannati mai suna Mimi, ta ke jagorantar wani shiri na hada helikwaftan da za a kai duniyar Mars. Kalli wannnan bidiyon domin gani yadda ta fara har zuwa inda take a yau.
